(Skatteflugt) Ved lov nr. 565 af 19. december 1985 samt lov nr. 303-304, 306-310 og 312  

 af 25. maj 1987 er der gennemført ændringer af forskellige skattelove som et  

 led i skattereformens punkt om at modvirke skatteflugt.
 I det følgende redegøres der for:
- lov nr. 565 af 19. december 1985 om ændring af  

 aktieavancebeskatningsloven (visse udenlandske investeringsselskaber m.v.), - lov nr. 303 af 25. maj 1987 om ændring af ligningsloven (fuld  

 renteperiodisering i til- og fraflytningssituationer), - lov nr. 304 af 25. maj 1987 om ændring af varelagerloven (begrænsning af  

 adgangen til nedskrivning på udenlandske varelagre m.v.), - lov nr. 306 af 25. maj 1987 om ændring af investeringsfondsloven (ophør  

 af erhvervsvirksomhed), - lov nr. 307 af 25. maj 1987 om ændring af kursgevinstloven (beskatning  

 ved fraflytning m.v.), - lov nr. 308 af 25. maj 1987 om ændring af skattekontrolloven (opbevaring  

 og indsendelse af regnskabsmateriale), - lov nr. 309 af 25. maj 1987 om ændring af forskellige skattelove  

 (kildeskatteloven, selskabsskatteloven og personskatteloven) (skattepligt), - lov nr. 310 af 25. maj 1987 om ændring af aktieavancebeskatningsloven,  

 ligningsloven og lov om særlig indkomstskat m.v. (aktieavancebeskatning ved  

 fraflytning m.v.), - lov nr. 312 af 25. maj 1987 om ændring af pensionsbeskatningsloven,  

 kildeskatteloven og realrenteafgiftsloven (ophævelse i utide m.v. og  

 efterbeskatning af fraflyttere m.v.).
Indledende bemærkninger Ændringerne af skattelovgivningen ved lov nr. 565 af 19. december 1985 og  

 lov nr. 303-304, 306-310 og 312 af 25. maj 1987 er gennemført som led i  

 skattereformaftalen af 19. juni 1985, hvori indgik følgende punkt:
 »Der skal gennemføres regler, der modvirker skatteflugt.
Det skal ved disse regler tilstræbes, at indtægt, der optjenes her i  

 landet, også beskattes her.
Det skal indgå heri, at også urealiserede avancer  

 og skattekredit på indtægt, der er optjent her, bliver beskattet i  

 forbindelse med fraflytning.
De ændrede regler skal tillige begrænse  

 mulighederne for at undgå beskatning gennem udnyttelse af forskelle i de  

 enkelte landes skatteregler.«.
 Som led i denne aftale er der gennemført lovændringer på 3 områder for at  

 modvirke skatteflugt.
For det første er der gennemført regler, som alene tager sigte på personer  

 eller selskaber m.v., der er og forbliver skattepligtige her til landet, men  

 har erhvervsmæssige forbindelser til udlandet.
Der er således gennemført  

 regler om beskatning af fortjeneste ved afståelse af aktier m.v. i visse  

 udenlandske investeringsselskaber m.v. uanset ejertidens længde.
Der er sket  

 en begrænsning i adgangen til at foretage nedskrivning på udenlandske  

 varelagre for personer eller selskaber m.v., som er skattepligtige her i  

 landet.
Der er endvidere gennemført en stramning af oplysningspligten m.v.,  

 for skattepligtige med udenlandske økonomiske forbindelser.
Disse ændringer  

 har altså ikke sammenhæng med ophør af skattepligt til Danmark.
For det andet er der gennemført ændringer af reglerne om ophør af  

 skattepligt. Ændringerne angår reglen i kildeskattelovens § 1, stk. 1, nr. 2,  

 om betingelserne for, hvornår den fulde danske skattepligt ophører ved  

 fraflytning til udlandet. Ændringerne angår dernæst virkningerne af ophør af  

 fuld eller begrænset dansk skattepligt.
Ophør af fuld eller begrænset  

 skattepligt kan således medføre beskatning af fortjenester, som er opnået,  

 men ikke realiseret, efter reglerne i aktieavancebeskatningsloven eller  

 kursgevinstloven.
For erhvervsdrivende kan ophør af fuld eller begrænset  

 skattepligt medføre beskatning af ikke-anvendte henlæggelser til  

 investeringsfonds.
Erhvervsdrivende personer kan ikke foretage  

 varelagernedskrivninger i det år, hvor personens fulde eller begrænsede  

 skattepligt ophører.
Ophør af fuld skattepligt kan også medføre  

 efterbeskatning af særligt store indbetalinger til pensionsordninger,  

 oprettet i ansættelsesforhold.
Desuden er der gennemført regler, hvorefter der skal foretages  

 periodisering af de renteindtægter og renteudgifter, som skal medregnes ved  

 opgørelse af skattepligtig indkomst i forbindelse med ophør af personers  

 fulde skattepligt.
Disse regler skal også anvendes ved indtræden af personers  

 fulde skattepligt.
Endelig er der i en bekendtgørelse fastsat regler om pligt til indsendelse  

 af selvangivelse ved ophør af fuld eller begrænset skattepligt.
Der kan dog  

 gives udsættelse med indsendelsen af selvangivelse.
 For det tredje er der gennemført en udvidelse af den begrænsede  

 skattepligt for personer eller selskaber m.v. (hjemmehørende i en fremmed  

 stat, Færøerne eller Grønland), som ikke er omfattet af reglerne om fuld  

 skattepligt, og som modtager indtægt fra kilder i Danmark.
 Der er også indført regler om tillægsafgift, når personer, som ikke er  

 fuldt skattepligtige her til landet, ophæver en pensionsordning i utide m.v.
 I forbindelse med disse ændringer, som har til formål at modvirke  

 »international skatteflugt«, er der også gennemført andre  

 ændringer.
 Der er således sket en forenkling af pensionsbeskatningslovens regler for  

 efterbeskatning, når en pensionsordning overdrages, belånes eller ophæves i  

 utide, og der er åbnet adgang til, at kapitalpensions- og  

 rateopsparingsmidler kan anbringes i andelskapital i en andelskasse.
 I det følgende er der givet en samlet beskrivelse af indholdet i de  

 enkelte ændringslove, idet lov nr. 309 af 25. maj 1987 om ændring af  

 forskellige skattelove (skattepligt) nævnes først (fordi den indeholder  

 ændringer, som er en forudsætning for andre ændringslove) og lov nr. 308 af  

 25. maj 1987 om ændring af skattekontrolloven (opbevaring og indsendelse af  

 regnskabsmateriale) nævnes sidst.
Indholdsfortegnelse Kapitel 1. Ændring af forskellige skattelove (kildeskatteloven, Bilag - lov nr. 565 af 19. december 1985 om ændring af  

 aktieavancebeskatningsloven (visse udenlandske investeringsselskaber m.v.), - lov nr. 303 af 25. maj 1987 om ændring af ligningsloven (fuld  

 renteperiodisering i til- og fraflytningssituationer), - lov nr. 304 af 25 maj 1987 om ændring af varelagerloven (begrænsning af  

 adgangen til nedskrivning på udenlandske varelagre m.v.), - lov nr. 306 af 25. maj 1987 om ændring af investeringsfondsloven (ophør  

 af erhvervsvirksomhed), - lov nr. 307 af 25 maj 1987 om ændring af kursgevinstloven (beskatning  

 ved fraflytning m.v.), - lov nr. 308 af 25 maj 1987 om ændring af skattekontrolloven (opbevaring  

 og indsendelse af regnskabsmateriale), - lov nr. 309 af 25 maj 1987 om ændring af forskellige skattelove  

 (kildeskatteloven, selskabsloven og personskatteloven) (skattepligt), - lov nr. 310 af 25 maj 1987 om ændring af aktieavancebeskatningsloven,  

 ligningsloven og lov om særlig indkomstskat m.v. (aktieavancebeskatning ved  

 fraflytning m.v.), - lov nr. 312 af 25 maj 1987 om ændring af pensionsbeskatningsloven,  

 kildeskatteloven og realrenteafgiftsloven (ophævelse i utide m.v. og  

 efterbeskatning af fraflyttere m.v.), - bekendtgørelse nr. 313 af 25. maj 1987 om afsluttende ansættelse ved  

 ophør af skattepligt m.v. samt henstand m.v. efter  

 aktieavancebeskatningslovens § 13 a, - bekendtgørelse nr. 316 af 25. maj 1987 om ændring af bekendtgørelse om  

 A-indkomst og om registrering af indeholdelsespligtige efter  

 kildeskatteloven, - bekendtgørelse nr. 646 af 22. september 1987 om skattepligts ophør ved  

 fraflytning til udlandet, - bekendtgørelse nr. 686 af 28. oktober 1987 om udbytteskat og  

 royaltyskat.
 Bilagene udelades her.
Ændring af kildeskatteloven,  

 selskabsskatteloven og A.
Indledning 1. Loven medfører en omformulering af den hidtil  

 gældende regel i kildeskattelovens § 1, nr. 2, om ophør af fuld skattepligt  

 ved opgivelse af bopæl her i landet og fraflytning til udlandet.
 Desuden går loven ud på at udvide den begrænsede skattepligt for personer  

 og selskaber m.v., for så vidt angår følgende indtægter:
- konsulenthonorarer m.v., - løbende ydelser og forpagtningsafgifter, - udbytter m.v., - renter og - royalty.
B.
Ophør af fuld skattepligt ved fraflytning til udlandet  

 (kildeskattelovens § 1, stk. 1, nr. 2 og stk. 2) 2. Efter den hidtil gældende regel i kildeskattelovens  

 § 1, nr. 2, påhvilede den fulde skattepligt personer, der inden for de sidste  

 4 år havde haft bopæl her i landet, med mindre de godtgjorde at være  

 undergivet indkomstbeskatning til fremmed stat, Færøerne eller Grønland efter  

 reglerne for derboende.
 I henhold til bemærkningerne til bestemmelsen var det en forudsætning for  

 ophør af skattepligten her til landet, at der var tale om en egentlig  

 indkomstbeskatning til fremmed stat af den pågældendes fulde indkomst.
Dette blev oprindeligt praktiseret på den måde, at det blev krævet, at der  

 som nævnt var tale om en egentlig indkomstskat til den pågældende stat, og at  

 skattesystemet var baseret på globalindkomstprincippet.
Videre skulle skatten  

 være af en vis ikke ubetydelig størrelse samt progressiv.
Denne praksis blev imidlertid svækket.
Som konsekvens af dette er en række  

 staters skattesystemer godkendt inden for de seneste år, selv om de ikke  

 opfylder de oprindeligt stillede krav.
 3. Formålet med den nye bestemmelse er at skabe et  

 tydeligere lovgrundlag for at praktisere loven i overensstemmelse med de  

 oprindelige intentioner med kildeskattelovens § 1, nr. 2.
 Efter den nye bestemmelse er det en betingelse for ophør af fuld  

 skattepligt til Danmark, at skatteyderen godtgør at være undergivet  

 indkomstbeskatning til fremmed stat, Færøerne eller Grønland, og at denne  

 ikke sker efter regler, der er åbenbart lempeligere end reglerne i Danmark.  

 Bestemmelsen opstiller de vejledende betingelser for bedømmelsen heraf, og  

 det er de betingelser, som oprindeligt blev stillet i praksis.
Det er fortsat skatteyderen selv, der skal godtgøre indkomstbeskatning til  

 fremmed stat.
Skatteyderen kan godtgøre dette ved at anvende en særlig  

 blanket, F 54. Blanketten skal attesteres af skattemyndighederne i bopæls-  

 eller opholdsstaten.
Den er imidlertid kun et hjælpemiddel for skatteyderen,  

 og der er således ikke nogen pligt til at anvende blanketten.
Kan  

 skatteyderen på anden vis føre bevis for indkomstbeskatning til fremmed stat,  

 er dette tilstrækkeligt.
Det skal bemærkes, at kravet om, at skatteyderen skal godtgøre  

 indkomstbeskatning til fremmed stat, ikke indebærer en pligt for skatteyderen  

 til at føre dette bevis.
Såfremt skatteyderen ikke ønsker, at skattepligten  

 ophører inden 4-årsperiodens udløb, kan skattemyndighederne ikke tvinge et  

 skattepligtsophør igennem.
Det skal endvidere bemærkes, at det ikke er tilstrækkeligt for ophør af  

 fuld skattepligt, at skatteyderen dokumenterer at være undergivet  

 indkomstbeskatning til en fremmed stat, hvis skattesystem kan begrunde ophør  

 af dansk skattepligt.
Det kræves tillige, at skatteyderen har opgivet sin  

 bopæl her i landet.
Dette er en forudsætning for, at § 1, stk. 1, nr. 2,  

 overhovedet kan anvendes.
 I det følgende redegøres der for de vejledende kriterier, som efter en  

 samlet vurdering vil danne grundlag for afgørelsen af, om beskatning efter  

 det udenlandske skattesystem kan begrunde ophør af fuld dansk skattepligt.
Som hovedregel skal den skattepligtige indkomst opgøres på grundlag af  

 skatteyderens globalindkomst.
Betingelsen er opfyldt, når beskatningen  

 omfatter skatteyderens samlede årsindkomst, uanset om den hidrører fra kilder  

 i eller uden for den fremmede stat.
Dette betyder, at et skattesystem, der kun medfører beskatning af  

 indkomst, der hidrører fra eller indføres i den pågældende stat  

 (territorialindkomstprincippet), ikke vil kunne godkendes som grundlag for  

 ophør af den fulde skattepligt til Danmark.
Et skattesystem, der generelt  

 bygger på globalindkomstprincippet, men som under visse betingelser ikke  

 beskatter enkelte kategorier af udenlandsk indkomst, når disse ikke indføres  

 til den pågældende stat (hvorved globalindkomstprincippet afsvækkes), vil dog  

 i visse tilfælde efter en samlet vurdering kunne medføre ophør af dansk  

 skattepligt.
Endvidere skal det pågældende skattesystem være baseret på en egentlig  

 indkomstbeskatning.
Svares der ikke indkomstskat i den pågældende stat, idet  

 de offentlige udgifter i stedet finansieres med forbrugsafgifter eller  

 lignende, vil det ikke være tilstrækkeligt for ophør af skattepligt til  

 Danmark.
Den indkomstskat, der pålignes, skal være af en vis størrelse.
Det kan dog  

 ikke kræves, at skatten nøje svarer til den danske skat.
En vis forskel på  

 skatteniveauet i Danmark og en fremmed stat vil således ikke hindre ophør af  

 den fulde skattepligt her til landet.
Endelig skal indkomstbeskatningen ske efter de regler, der gælder for  

 personer, der bor i den pågældende stat.
Der skal således være ligestilling  

 mellem tilflyttere og statens egne borgere.
Behandles tilflytteren efter  

 lempeligere regler end de fastboende, vil den fulde danske skattepligt ikke  

 ophøre.
 Det er den fremmede stats skatteregler på tidspunktet for opgivelsen af  

 bopæl her i landet, der er afgørende for ophør af fuld dansk skattepligt for  

 en fraflyttet person, således at senere ændringer i den fremmede stats  

 skattesystem er uden betydning.
Er en fremmed stats skattesystem godkendt som grundlag for ophør af en  

 fraflyttet persons fulde skattepligt, vil den fulde skattepligt ikke  

 genindtræde, selv om statens skattesystem senere ændres, således at det i  

 fremtiden ikke længere kan godkendes som grundlag for ophør af fuld  

 skattepligt.
Hvis omvendt en fremmed stats skattesystem ikke er godkendt som  

 grundlag for ophør af en fraflyttet persons fulde skattepligt (som derfor  

 fastholdes i 4 år efter fraflytningen), og skattesystemet i løbet af denne  

 periode ændres, således at det i fremtiden kan godkendes, vil den fraflyttede  

 person dog kunne påberåbe sig denne godkendelse, således at den fulde  

 skattepligt straks ophører.
 Såfremt en person inden for en 4-årsperiode efter bopælsopgivelsen flytter  

 fra en stat, hvor den pågældende havde godtgjort at være underkastet fuld  

 skattepligt med deraf følgende ophør af dansk skattepligt, til en anden stat,  

 hvor han ikke beskattes i overensstemmelse med de opstillede betingelser for  

 ophør af dansk skattepligt, bliver han påny fuldt skattepligtig her til  

 landet fra og med datoen for flytningen fra den første fremmede stat.
 4. Den nye bestemmelse finder fortsat kun anvendelse,  

 når den tidligere bopæl her i landet har strakt sig over et sammenhængende  

 tidsrum af mindst 4 år inden bopælsopgivelsen, jf. kildeskattelovens § 7,  

 stk. 2.
 Når denne betingelse er opfyldt, indebærer bestemmelsen, at skattepligten  

 ophører med virkning fra tidspunktet for udløbet af 4-årsperioden efter  

 bopælsopgivelsen eller den dato, fra hvilken den pågældende ifølge  

 attestation er undergivet indkomstbeskatning til fremmed stat, Færøerne eller  

 Grønland.
 Såfremt 4-årsbetingelsen i § 7, stk. 2, ikke er opfyldt, ophører den fulde  

 danske skattepligt straks fra bopælsopgivelsen.
 5. Efter den nye regel i kildeskattelovens § 1, stk.  

 2, har skatteministeren kompetencen til at træffe afgørelser om fremmede  

 staters skattesystemer i medfør af § 1, stk. 1, nr. 2. Disse afgørelser kan  

 indbringes for domstolene, men ikke for administrative myndigheder, herunder  

 landsskatteretten.
 Efter gennemgang og vurdering af fremmede staters skattesystemer er der i  

 bekendtgørelse nr. 646 af 22. september 1987 meddelt oplysninger om, i  

 hvilket omfang - og i visse tilfælde på hvilke betingelser - disse  

 skattesystemer opfylder betingelserne i § 1, stk. 1, nr. 2, 3. og 4. pkt.,  

 for ophør af dansk skattepligt.
C.
Bekendtgørelse nr. 313 af 25. maj 1987 om afsluttende ansættelse ved  

 ophør af skattepligt m.v. samt henstand m.v. efter  

 aktieavancebeskatningslovens § 13 a.
6. Bekendtgørelsens afsnit I indeholder alene de  

 særlige regler, der gælder i tilfælde af ophør af skattepligt m.v. af anden  

 grund end død.
Hvor intet andet er anført, gælder således skattelovgivningens  

 almindelige regler.
Bekendtgørelsens afsnit II indeholder regler om henstand og  

 sikkerhedsstillelse m.v. med betaling af de skatter, der er pålignet efter  

 aktieavancebeskatningslovens § 13 a.
Det fremgår af reglerne, at henstand  

 efter aktieavancebeskatningslovens § 13 a, stk. 5, bl.a. er betinget af, at  

 selvangivelse indgives efter bekendtgørelsens § 1 eller § 3. Der henvises til  

 cirkulærets punkt 21-31 i kapitel 6, hvor reglerne i bekendtgørelsens afsnit  

 II er nærmere beskrevet.
Bekendtgørelse nr. 76 af 8. marts 1982 om opkrævning af særlig  

 indkomstskat indeholdt regler om selvangivelse af særlig indkomst og  

 indbetaling af skat ved ophør af skattepligt ved fraflytning.
Disse regler er  

 nu overført til og tilpasset bekendtgørelse nr. 313 af 25. maj 1987 således,  

 at reglerne om selvangivelse af almindelig og særlig indkomst og indbetaling  

 af skat heraf ved ophør af skattepligt er samlet i een bekendtgørelse.
7. Efter bekendtgørelsens § 1 skal den skattepligtige  

 indgive selvangivelse inden udløbet af den kalendermåned, der følger efter  

 den måned, hvor den fulde skattepligt efter kildeskattelovens § 1 eller den  

 begrænsede skattepligt efter § 2, stk. 1, litra d eller e, ophører.
Endvidere  

 skal der indgives selvangivelse inden den nævnte frist, hvis den  

 skattepligtige efter bestemmelserne i en dobbeltbeskatningsoverenskomst  

 bliver hjemmehørende i en fremmed stat, Færøerne eller Grønland.
Efter bekendtgørelsens § 1, stk. 2, skal der indgives selvangivelse, selv  

 om den skattepligtiges fulde skattepligt efter kildeskattelovens § 1 afløses  

 af begrænset skattepligt efter kildeskattelovens § 2, stk. 1, litra d eller  

 e.
Derimod skal der ikke indgives selvangivelse, hvis den begrænsede  

 skattepligt efter disse regler afløses af fuld skattepligt.
 Selvangivelsen indgives til ligningsmyndigheden i slutligningskommunen for  

 det seneste hele indkomstår, jf. bekendtgørelsens § 2.
Der kan forekomme tilfælde, hvor der ikke har været nogen  

 slutligningskommune for det seneste hele indkomstår.
I disse tilfælde vil det  

 ifølge de almindelige regler være Statsskattedirektoratet, der træffer  

 afgørelse om, til hvilken kommune, der skal indgives selvangivelse, jf. den  

 årlige slutligningsbekendtgørelse.
8. Efter bekendtgørelsens § 3 kan ligningskommissionen  

 give udsættelse med indgivelse af selvangivelse, hvor »særlige  

 grunde« taler herfor.
Bestemmelsen svarer til reglen i ligningslovens §  

 32 A om udsættelse med indgivelse af den ordinære selvangivelse.  

 Ligningslovens § 32 A administreres i praksis lempeligt, og det forudsættes,  

 at bestemmelsen i bekendtgørelsens § 3 vil blive administreret efter samme  

 retningslinier.
Særlige grunde foreligger fx, hvis den skattepligtige ikke har mulighed  

 for inden udløbet af fristen i bekendtgørelsens § 1 at selvangive om særlige  

 skattemæssige forhold, der har væsentlig betydning for indkomst- og  

 formueopgørelsen.
Også andre forhold kan begrunde, at der gives udsættelse  

 med indgivelse af selvangivelsen.
 Såfremt ligningskommissionen finder det hensigtsmæssigt, kan der eventuelt  

 gives den skattepligtige udsættelse med indgivelse af selvangivelsen indtil  

 udløbet af den ordinære selvangivelsesfrist.
Udsættelsen må i almindelighed betinges af, at den skattepligtige giver  

 ligningsmyndigheden oplysninger om eventuelle væsentlige ændringer i den  

 skattepligtiges indkomst- og formueforhold set i forhold til den seneste  

 selvangivelse eller årsopgørelse.
Det kan fx være om afståelse af  

 værdipapirer eller af fast ejendom eller om ændrede lønforhold.
 Endvidere må udsættelsen betinges af, at den skattepligtige oplyser sin  

 nye adresse i udlandet, samt senere oplyser eventuelle adresseændringer.
 9. Efter bekendtgørelsens § 4 foretager  

 ligningskommissionen i slutligningskommunen ansættelsen, når selvangivelse er  

 indgivet, eller efter at fristen i § 1 eller § 3 er udløbet.
 I tilfælde hvor selvangivelsesfristen i bekendtgørelsens § 1 er  

 overskredet, og der ikke er givet den skattepligtige udsættelse med  

 indgivelse af selvangivelsen, kan ligningskommissionen bortse fra  

 fristoverskridelsen, såfremt det må antages, at den skattepligtige ville have  

 fået udsættelse med selvangivelsen, hvis den pågældende havde anmodet herom.
D.
Begrænset skattepligt af konsulenthonorarer m.v. (kildeskattelovens §  

 2, stk. 1, litra b, og § 43, stk. 2, litra i, personskattelovens § 10, stk.  

 5, samt selskabsskattelovens § 2, stk. 1, litra f) 10. Den nye skattepligt omfatter personer, der er  

 fraflyttet Danmark, og som modtager »konsulenthonorarer« fra deres  

 herværende virksomhed eller fra en tidligere ejet virksomhed, hvori personen  

 har haft væsentlig indflydelse inden for de sidste 5 år forud for  

 skattepligtsophøret.
 Der er tale om vederlag for arbejde, som personen på konsulentbasis skal  

 udføre for virksomheden, og som skal udføres i personens domicil i udlandet.  

 Da arbejdet ikke er udført i Danmark, er der efter de hidtil gældende regler  

 ikke begrænset skattepligt med hensyn til disse vederlag.
Udbetalingerne af konsulenthonorarer kan frembyde en nærliggende mulighed  

 for at »tømme« en virksomhed, når konsulenten har eller har haft  

 væsentlig indflydelse på den virksomhed, der udbetaler honoraret.
For at  

 imødegå dette er kildeskattelovens § 2, stk. 1, litra b, ændret, og der er  

 indsat et nyt § 43, stk. 2, litra i, således at den begrænsede skattepligt er  

 udvidet til at omfatte disse konsulenthonorarer.
Da et eventuelt misbrug begrænser sig til personer, der har eller har haft  

 direkte eller indirekte del i ledelsen af, kontrollen med eller kapitalen i  

 den udbetalende virksomhed, er det kun for denne personkreds, at den  

 begrænsede skattepligt udvides.
Spørgsmålet, om en person har væsentlig  

 indflydelse i den udbetalende virksomhed, afgøres efter samme kriterier, som  

 hovedaktionærkredsen afgrænses efter aktieavancebeskatningslovens § 4, jf.  

 nedenfor.
 Det er endvidere en betingelse, at de pågældende tidligere har været fuldt  

 skattepligtige til Danmark på grund af bopæl her i landet.
 Personkredsen er afgrænset til fysiske personer, der fungerer som  

 rådgivere, konsulenter eller på lignende måde som medhjælp for virksomheden,  

 og som ikke kan anses for omfattet af den begrænsede skattepligt efter  

 kildeskattelovens § 2, stk. 1, litra b, sammenholdt med § 43, stk. 2, litra  

 a, dvs. ikke er medlem af bestyrelser m.v. eller fungerer som medhjælp for  

 disse.
 Ved afgørelsen af, om en person har eller har haft direkte eller indirekte  

 del i ledelsen af, kontrollen med eller kapitalen i en virksomhed, henses der  

 - når den udbetalende virksomhed er et selskab - til, om personen ejer eller  

 på noget tidspunkt inden for de sidste 5 år forud for ophøret af den fulde  

 skattepligt har ejet 25 pct. eller mere af aktiekapitalen, eller om personen  

 råder eller har rådet over mere end 50 pct. af stemmeværdien i selskabet.
Ved afgørelsen af, om personen ejer eller har ejet mindst 25 pct. af  

 aktiekapitalen i et selskab eller råder eller har rådet over mere end 50 pct.  

 af stemmeværdien, medregnes aktier, der samtidig tilhørte den pågældendes  

 ægtefælle, forældre og bedsteforældre samt børn og børnebørn og disses  

 ægtefæller eller dødsboer efter de nævnte personer.
Stedbarns- og  

 adoptivforhold sidestilles med ægte slægtsskabsforhold.
Aktier, tilhørende en  

 tidligere ægtefælle til den nævnte personkreds, og aktier, som en nuværende  

 ægtefælle til den nævnte personkreds har afstået før ægteskabets indgåelse,  

 medregnes dog ikke.
Endvidere medregnes aktier, som tilhørte selskaber, fonde  

 m.v., hvorover den nævnte personkreds på grund af aktiebesiddelse,  

 vedtægtsbestemmelse, aftale eller fælles ledelse har haft bestemmende  

 indflydelse, jf. bestemmelserne om hovedaktionærer i  

 aktieavancebeskatningslovens § 4, stk. 3.
 Er den udbetalende virksomhed personligt ejet, henses der til, om personen  

 ejer eller på noget tidspunkt inden for de sidste 5 år forud for ophøret af  

 den fulde skattepligt har ejet 25 pct. eller mere af egenkapitalen eller har  

 eller har haft afgørende indflydelse i virksomheden.
 Ved afgørelsen af, om personen ejer eller har ejet mindst 25 pct. af  

 egenkapitalen eller har eller har haft afgørende indflydelse i virksomheden,  

 finder de foran nævnte kriterier vedrørende aktionærer tilsvarende  

 anvendelse.
 Honoraret er gjort til A-indkomst, jf. bekendtgørelse nr. 316 af 25. maj  

 1987 om ændring af bekendtgørelse om A-indkomst og om registrering af  

 indeholdelsespligtige efter kildeskatteloven.
I forbindelse med ændringen af kildeskatteloven er reglerne i  

 personskattelovens § 10, stk. 5, om personfradrag for begrænset  

 skattepligtige personer ændret.
Når ganske særlige omstændigheder taler  

 derfor, kan der indrømmes personfradrag efter reglerne i personskattelovens §  

 10, stk. 1-3, til begrænset skattepligtige personer, hvis indtægter er  

 omfattet af kildeskattelovens § 43, stk. 2, litra i.
 Begrænset skattepligtige personer, hvis indtægter er omfattet af  

 kildeskattelovens § 43, stk. 2, litra i, slutlignes som hovedregel i den  

 kommune, hvori den pågældende senest har haft bopæl, jf. den årlige  

 slutligningsbekendtgørelse.
I de dobbeltbeskatningsoverenskomster, som Danmark har indgået med  

 fremmede stater, er det oftest aftalt, at vederlag for personligt arbejde i  

 tjenesteforhold, der oppebæres af en person hjemmehørende i en kontraherende  

 stat, kun kan beskattes i denne stat, medmindre arbejdet udføres i den anden  

 stat.
Er arbejdet udført der, kan vederlaget, som oppebæres herfor, beskattes  

 i denne anden stat.
Det er ligeledes oftest aftalt, at indkomst ved frit erhverv eller ved  

 andet arbejde af selvstændig karakter, der oppebæres af en person, der er  

 hjemmehørende i en kontraherende stat, kun kan beskattes i denne stat,  

 medmindre den pågældende har et fast sted, som til stadighed står til  

 rådighed for ham i den anden kontraherende stat med henblik på udøvelsen af  

 hans virksomhed.
Såfremt den pågældende har et sådant fast sted, kan  

 indkomsten beskattes i denne anden stat, men kun i det omfang, den kan  

 henføres til dette faste sted.
 Det er endvidere typisk aftalt, at såkaldt »anden indkomst« kun  

 kan beskattes i den stat, hvor personen er hjemmehørende.
 Dette indebærer, at hvis konsulenten er hjemmehørende i et aftaleland, kan  

 Danmark - uanset den nye bestemmelse om konsulenthonorarer - i reglen kun  

 beskatte vederlag for personligt arbejde i tjenesteforhold, der er udført her  

 i landet, eller indkomst ved frit erhverv, der kan henføres til et fast sted  

 her i landet.
11. For at imødegå, at en konsulent - for at undgå  

 skattepligt i Danmark - sælger sine tjenesteydelser gennem et udenlandsk  

 selskab m.v., er der indsat et nyt § 2, stk. 1, litra f, i  

 selskabsskatteloven, således at den begrænsede skattepligt for selskaber m.v.  

 ligeledes udvides til at omfatte konsulenthonorarer.
Der er som konsekvens  

 heraf foretaget ændring af lovens § 2, stk. 2, § 6, stk. 1, § 7, § 9, stk. 1,  

 og § 21.
 I modsætning til, hvad der gælder for personer, omfatter den begrænsede  

 skattepligt for selskaber m.v. også honorarer, der ville være omfattet af  

 kildeskattelovens § 43, stk. 2, litra a, om medhjælp for bestyrelser m.v.,  

 hvis de var udbetalt til en fysisk person.
Det er en betingelse for, at det udenlandske selskab m.v. bliver begrænset  

 skattepligtigt, at en person, der er eller har været skattepligtig her i  

 landet på grund af bopæl, har direkte eller indirekte del i ledelsen af,  

 kontrollen med eller kapitalen i selskabet m.v.
Desuden er det en betingelse,  

 at personen har eller har haft direkte eller indirekte del i ledelsen af,  

 kontrollen med eller kapitalen i den virksomhed her i landet, der udreder  

 vederlaget.
 Spørgsmålet, om en person har væsentlig indflydelse i det udenlandske  

 selskab og den udbetalende virksomhed, afgøres efter samme kriterier, som  

 hovedaktionærkredsen afgrænses efter i aktieavancebeskatningslovens § 4, jf.  

 ovenfor.
Ved afgørelsen af, om personen har direkte eller indirekte del i ledelsen  

 af, kontrollen med eller kapitalen i det udenlandske selskab m.v., henses  

 til, om den pågældende ejer mindst 25 pct. af aktiekapitalen eller råder over  

 mere end 50 pct. af stemmeværdien i selskabet.
Hvad angår betingelsen om, at  

 personen har eller har haft direkte eller indirekte del i ledelsen af,  

 kontrollen med eller kapitalen i den virksomhed her i landet, der udreder  

 vederlaget, anvendes de samme kriterier, som benyttes, når vederlaget  

 udbetales til en fysisk person.
 Der sker ikke nogen ændring i den hidtidige praksis, hvor det i visse  

 tilfælde kan lægges til grund, at det er personen, som er den umiddelbart  

 berettigede til at oppebære konsulenthonoraret, og at beskatningen derfor  

 sker hos den pågældende som A-indkomst.
 Ændringen omfatter også selskaber m.v. på Færøerne og i Grønland.
 Ifølge selskabsskattelovens § 24, stk. 2, som affattet ved lov nr. 309 af  

 25. maj 1987 om ændring af forskellige skattelove (skattepligt), ansættes  

 selskaber m.v., som nævnt i § 2, stk. 1, litra f, i den kommune, i hvilken  

 den virksomhed, der udreder vederlaget, er beliggende.
E.
Begrænset skattepligt af løbende ydelser og forpagtningsafgifter  

 (kildeskattelovens § 2, stk. 1, litra d, og selskabsskattelovens § 2, stk. 1,  

 litra a) 12. Efter de hidtil gældende regler i  

 kildeskattelovens § 2, stk. 1, litra d, og selskabsskattelovens § 2, stk. 1,  

 litra a, har der været begrænset skattepligt for fysiske og juridiske  

 personer, der udøver et erhverv med fast driftssted her i landet eller  

 deltager i en erhvervsvirksomhed med fast driftssted her eller på anden måde  

 er berettiget til andel i overskuddet af en sådan virksomhed.
Denne begrænsede skattepligt er udvidet til også at omfatte dels løbende  

 ydelser fra en virksomhed med fast driftssted her eller fra afståelsen af en  

 sådan virksomhed, dels forpagtningsafgifter.
Dette gælder uanset, hvorledes  

 den løbende ydelse eller forpagtningsafgiften beregnes, om den er fast eller  

 den er variabel fx efter overskuddets eller omsætningens størrelse eller  

 efter værdien af naturalier.
Undtaget fra den begrænsede skattepligt i medfør af kildeskattelovens § 2,  

 stk. 1, litra d, og selskabsskattelovens § 2, stk. 1, litra a, er løbende  

 ydelser, der må anses som udbytter, afdrag på tilgodehavender, renter og  

 royalties.
I denne forbindelse omfatter begrebet royalties ikke alene de  

 vederlagsformer, der er nævnt i kildeskattelovens § 65 C, stk. 4, men også  

 vederlag for anvendelsen af eller retten til at anvende enhver ophavsret til  

 et litterært, kunstnerisk eller videnskabeligt arbejde, herunder spillefilm.
I de dobbeltbeskatningsoverenskomster, som Danmark har indgået med  

 fremmede stater, er det oftest aftalt, at fortjeneste indvundet af et  

 foretagende (dvs. en erhvervsdrivende person eller et selskab), som er  

 hjemmehørende i den ene kontraherende stat, kun kan beskattes i denne stat,  

 medmindre foretagendet driver erhvervsvirksomhed i den anden kontraherende  

 stat gennem et der beliggende fast driftssted.
Såfremt foretagendet driver en  

 sådan virksomhed, kan dets fortjeneste beskattes i denne anden stat, men dog  

 kun for så vidt angår den del deraf, som kan henføres til dette faste  

 driftssted.
 Dette indebærer, at Danmark i henhold til indgåede  

 dobbeltbeskatningsoverenskomster som oftest har retten til at beskatte  

 løbende ydelser og forpagtningsafgifter af en sådan virksomhed.
 13. Efter § 10 i lov om særlig indkomstskat m.v.  

 beskattes personer, der ikke er fuldt skattepligtige, kun af særlig indkomst,  

 der hidrører fra afståelse af de formuegoder, der er nævnt i  

 kildeskattelovens § 2, stk. 1, litra d og e, dvs. formuegoder, der er knyttet  

 til virksomhed, der medfører begrænset skattepligt (fx driftsmidler, skibe,  

 tidsbegrænsede rettigheder (patentret o.l.), rettigheder ifølge udbytte-,  

 forpagtnings- eller lejekontrakter og aktier m.v., der hører til det faste  

 driftssted) samt fast ejendom.
 På samme måde bestemmer § 13, 3. pkt. i lov om særlig indkomstskat m.v.,  

 at begrænset skattepligtige selskaber m.v. kun beskattes af særlig indkomst  

 vedrørende formuegoder, af hvis afkast de er indkomstskattepligtige til  

 staten i medfør af de tilsvarende bestemmelser i selskabsskattelovens § 2,  

 stk. 1, litra a og b.
 I det omfang bortforpagteren ikke hidtil har været begrænset skattepligtig  

 af indtægterne ved bortforpagtning, har afståelse af de formuegoder, der er  

 knyttet til den bortforpagtede virksomhed, heller ikke været omfattet af  

 reglerne i lov om særlig indkomstskat m.v.
 Efter at den begrænsede skattepligt i medfør af kildeskattelovens § 2,  

 stk. 1, litra d, og selskabsskattelovens § 2, stk. 1, litra a, er udvidet til  

 at omfatte forpagtningsafgift, uanset hvorledes afgiften beregnes, vil  

 afståelse af de til den bortforpagtede virksomhed knyttede formuegoder altid  

 være omfattet af reglerne i lov om særlig indkomstskat.
 I henhold til de dobbeltbeskatningsoverenskomster, Danmark har indgået med  

 fremmede stater, har Danmark oftest retten til at beskatte kapitalgevinster  

 ved afståelsen af formuegoder, der udgør en del af erhvervsformuen i et fast  

 driftssted her i landet.
14. Ved lovændringen er kildeskattelovens § 2, stk. 2,  

 blevet delt op af hensyn til overskueligheden.
Efter reglen i § 2, stk. 8  

 (tidligere § 2, stk. 2, 5. pkt.) omfatter formueskattepligten alene formue,  

 hvorfra de under § 2, stk. 1, litra d og e, nævnte indtægter hidrører,  

 ligesom gæld og andre byrder kun kan fratrækkes i det omfang, de hviler på  

 denne formue.
 I det omfang bortforpagteren ikke hidtil har været begrænset skattepligtig  

 af indtægterne ved bortforpagtning, har de formuegoder, der er knyttet til  

 den bortforpagtede virksomhed, heller ikke været omfattet af  

 formueskattepligten.
 Efter at den begrænsede skattepligt i medfør af kildeskattelovens § 2,  

 stk. 1, litra d, er udvidet til at omfatte forpagtningsafgift, uanset  

 hvorledes afgiften beregnes, vil de til den bortforpagtede virksomhed  

 knyttede formuegoder altid være omfattet af formueskattepligten.
 I henhold til de dobbeltbeskatningsoverenskomster, Danmark har indgået med  

 fremmede stater, har Danmark oftest retten til at beskatte rørlig formue, der  

 udgør en del af erhvervsformuen i et fast driftssted.
 15. Personer, som er begrænset skattepligtige af  

 løbende ydelser og forpagtningsafgifter m.v. fra en virksomhed med fast  

 driftssted her i landet, slutlignes som hovedregel i den kommune, hvori den  

 pågældende senest har haft bopæl, jf. den årlige slutligningsbekendtgørelse.  

 Såfremt den pågældende ikke tidligere har haft bopæl her i landet, foretages  

 slutligningen i den kommune, som har foranlediget den pågældende optaget i  

 det centrale skatteyderregister (CSR), dvs. typisk den kommune, hvor det  

 faste driftssted er beliggende.
 Selskaber m.v., som er begrænset skattepligtige af løbende ydelser og  

 forpagtningsafgifter, ansættes i den kommune, hvor det faste driftssted er  

 beliggende, jf. selskabsskattelovens § 24, stk. 2.
F.
Udvidelsen af den begrænsede skattepligt af udbytter m.v.  

 (kildeskattelovens § 2, stk. 1, litra f, § 65, stk. 1, § 65 A, stk. 2 og 3,  

 samt selskabsskattelovens § 2, stk. 1, litra c) 16. Kildeskattelovens § 2, stk. 1, litra f, og  

 selskabsskattelovens § 2, stk. 1, litra c, indeholder reglerne om begrænset  

 skattepligt af udbytter, i hvilke der efter kildeskattelovens § 65 skal  

 indeholdes udbytteskat.
Ved lovændringen er disse bestemmelser udvidet til også at omfatte  

 udbytter, der vel er omfattet af ligningslovens § 16 A, men hvori der ikke  

 skal indeholdes udbytteskat.
Udvidelsen omfatter navnlig såkaldt maskeret  

 udbytte eller udlodning.
 Der er herefter gennemført begrænset skattepligt af alt, hvad et selskab  

 udlodder, bortset fra fondsaktier samt udlodning af likvidationsprovenu i  

 selskabets opløsningsår, jf. ligningslovens § 16 A, stk. 1.
Sædvanligvis kan det først ved den efterfølgende ligning konstateres, om  

 der er opstået begrænset skattepligt som følge af en maskeret udlodning.
Der  

 skal derfor ikke ske indeholdelse af udbytteskat.
I stedet er der - i  

 princippet - gennemført en selvangivelsesordning.
Der foretages ingen forskudsregistrering af maskeret udbytte.
Dette  

 fremgår af den årlige forskudsregistreringsbekendtgørelse.
 Personer, som er begrænset skattepligtige af maskeret udbytte, slutlignes  

 som hovedregel i den kommune, hvori den pågældende senest har haft bopæl,  

 eller som har foranlediget den pågældende optaget i det centrale  

 skatteyderregister (CSR), jf. den årlige slutligningsbekendtgørelse.
 Opkrævningen og betaling af skatten af maskeret udbytte følger reglerne  

 for opkrævning m.v. af slutskat m.v. i kildeskattelovens afsnit V.
 Selskaber, som er begrænset skattepligtige af maskeret udbytte, ansættes i  

 den kommune, i hvilken den virksomhed, som udreder udbyttet, er beliggende,  

 jf. selskabsskattelovens § 24, stk. 2.
 Skatten af maskeret udbytte beregnes som en 30 pct. bruttoskat.
 Eventuelt vil denne procentsats blive nedsat, såfremt Danmark har aftalt  

 en lavere kildestatsbeskatning af udbytter i en  

 dobbeltbeskatningsoverenskomst med den stat, hvor aktionæren er  

 hjemmehørende.
Alle former for udbytteindkomster m.v., som fremover er omfattet af den  

 begrænsede skattepligt, vil blive beskattet med 30 pct. bruttoskat, i lighed  

 med det hidtil gældende for udbytteindkomster, omfattet af den begrænsede  

 skattepligt.
Dette gælder også udbytter, som indgår i et fast driftssted her  

 i landet.
 Kildeskattelovens § 65 A er derfor blevet udvidet til også at omfatte den  

 skattemæssige behandling af maskeret udbytte hos begrænset skattepligtige.
17. Afståelsessummer ved afståelse af aktier til det  

 udstedende selskab medregnes efter ligningslovens § 16 B, stk. 1, til den  

 skattepligtige indkomst på samme måde som udbytte.
Det er hele  

 afståelsessummen, som skal medregnes ved indkomstopgørelsen.
Disse tilfælde  

 har hidtil ikke været omfattet af indeholdelsespligten i kildeskattelovens §  

 65, hvorfor de heller ikke har været omfattet af den begrænsede skattepligt  

 for udbytter.
 Ved lovændringen er der nu også gennemført begrænset skattepligt af  

 afståelsessummer, omfattet af ligningslovens § 16 B, stk. 1.
 Der er endvidere ved en ændring af kildeskattelovens § 65, stk. 1,  

 gennemført indeholdelsespligt i forbindelse med tilbagekøb af aktier m.v. fra  

 alle selskabsaktionærerne.
For fuldt skattepligtige aktionærer betyder indeholdelsen alene, at der  

 betales en foreløbig skat, der sammen med skattegodtgørelsen modregnes i  

 aktionærens endelige skattetilsvar for det indkomstår, hvor hele  

 afståelsessummen indtægtsføres.
Hvis den fuldt skattepligtige aktionær opnår  

 dispensation efter ligningslovens § 16 B, stk. 6, skal selskabet alligevel  

 indeholde 30 pct. i udbetalingen til aktionæren.
Den pågældende aktionær vil  

 herefter blive beskattet efter aktieavancebeskatningsreglerne med hensyn til  

 afståelsessummen og vil få modregnet de 30 pct. kildeskat (udbytteskat), som  

 selskabet har indeholdt.
For begrænset skattepligtige aktionærer vil den indeholdte udbytteskat på  

 30 pct. udgøre en endelig skat.
Hvis Danmark har en  

 dobbeltbeskatningsoverenskomst med den stat, hvor aktionæren er  

 hjemmehørende, vil aktionæren typisk have krav på en hel eller delvis  

 tilbagebetaling af den indeholdte udbytteskat.
18. I ligningslovens § 16 B, stk. 2 og 3, findes  

 hovedreglen for den såkaldte holdingstiftelse.
Ved lovændringen er der nu  

 også indført begrænset skattepligt af afståelsessummer omfattet af  

 holdingstiftelsesreglerne.
 Den begrænsede skattepligt efter hovedreglen for holdingstiftelse  

 forudsætter dog, at holdingselskabet er skattemæssigt hjemmehørende i  

 Danmark, dvs. at »kilden« for det beløb, som beskattes, er i  

 Danmark.
§ 16  B, stk. 5, 1. pkt., vedrører selskabers  

 skattepligt i forbindelse med afståelse af aktier til et holdingselskab, når  

 en person eller dennes ægtefælle ved afståelsen havde en væsentlig  

 indflydelse i det selskab, der afstår aktierne, og på samme tidspunkt havde  

 en væsentligt indflydelse i holdingselskabet.
Der er nu også indført  

 begrænset skattepligt i denne situation.
Den begrænsede skattepligt  

 forudsætter også i dette tilfælde, at holdingselskabet er skattemæssigt  

 hjemmehørende i Danmark.
Tilsvarende begrænset skattepligt er gennemført med hensyn til situationen  

 omfattet af § 16 B, stk. 5, 2. pkt., hvor aktierne afstås til en person eller  

 dennes ægtefælle, som ved afståelsen havde en væsentlig indflydelse i det  

 selskab, der afstår aktierne.
Den pågældende person skal derfor også være  

 skattepligtig her til landet, før den begrænsede skattepligt for selskabet  

 indtræder.
Reglerne om holdingstiftelse i ligningslovens § 16 B, stk. 2 eller 5,  

 finder ikke anvendelse på dødsboers aktieafståelse.
Dette gælder såvel fuldt  

 som begrænset skattepligtige dødsboer.
Den begrænsede skattepligt af afståelsessummer omfattet af  

 holdingstiftelsesreglerne kan ikke gennemføres som en egentlig  

 kildebeskatning, da det ofte kun ved en efterfølgende ligning er muligt at  

 konstatere, om betingelserne for beskatning efter § 16 B, stk. 2-5, er til  

 stede.
De begrænset skattepligtige skal derfor indgive selvangivelse, når der  

 er sket aktieafståelser omfattet af reglerne om holdingstiftelse.
Der foretages ingen forskudsregistrering af afståelsessummer.
Dette  

 fremgår af den årlige forskudsregisteringsbekendtgørelse.
 Personer, som er begrænset skattepligtige af afståelsessummer, slutlignes  

 som hovedregel i den kommune, hvori den pågældende senest har haft bopæl,  

 eller som har foranlediget den pågældende optaget i det centrale  

 skatteyderregister (CSR), jf. den årlige slutligningsbekendtgørelse.
 Opkrævningen og betaling af skatten af afståelsessummer følger reglerne  

 for opkrævning m.v. af slutskat m.v. i kildeskattelovens afsnit V.
 Selskaber, som er begrænset skattepligtige af afståelsessummer, ansættes i  

 den kommune, i hvilken den virksomhed, som udreder afståelsessummen, er  

 beliggende, jf. selskabsskattelovens § 24, stk. 2.
 Beskatningen sker med en endelig bruttoskat på 30 pct. af hele  

 afståelsessummen, jf. kildeskattelovens § 65 A, stk. 2.
Afståelsessummer omfattet af ligningslovens § 16 B, stk. 2-5, behandles  

 efter de interne danske regler som udbytte.
Eventuelt vil skatten på 30 pct.  

 derfor blive nedsat, såfremt Danmark i en dobbeltbeskatningsoverenskomst har  

 aftalt en lavere kildestatsbeskatning af udbytter.
 19. I kildeskattelovens § 65 A, stk. 3, er indsat en  

 særlig regel vedrørende opgørelsen af den skattepligtige indkomst i tilfælde,  

 som er omfattet af ligningslovens § 16 A og § 16 B, hvis der ved anskaffelsen  

 af aktierne eller anparterne er beregnet en negativ anskaffelsessum i  

 forbindelse med anvendelsen af loven om skattefri virksomhedsomdannelse.
For begrænset skattepligtige efter kildeskattelovens § 2, stk. 2, litra f,  

 gælder nu samme regler som for fuldt skattepligtige ved opgørelsen af den  

 skattepligtige indkomst, idet den ny regel i § 65 A, stk. 3, svarer til den  

 gældende bestemmelse i virksomhedsomdannelseslovens § 4, stk. 5. Denne lov  

 gælder dog alene for fuldt skattepligtige personer og dødsboer.
Hvis den  

 skattemæssige anskaffelsessum for aktierne eller anparterne, opgjort efter  

 virksomhedsomdannelseslovens § 4, stk. 2-4, udgør et negativt beløb, så  

 forhøjes afståelsessummen efter ligningslovens § 16 B med et beløb svarende  

 til den negative værdi.
Det samme gælder en udlodning omfattet af § 16 A,  

 hvis udlodningen sker i forbindelse med en nedsættelse af aktie- eller  

 anpartskapitalen.
20. Ved dispensation i henhold til ligningslovens § 16  

 A, stk. 2, eller § 16 B, stk. 6, eller § 17, stk. 3, i lov om særlig  

 indkomstskat m.v. vil der ske en stramning, således at ikke alene selskabets  

 forhold undersøges nøje, men at det også overvejes om der skal gives  

 dispensation i tilfælde, hvor dette medfører, at en beskatning helt eller  

 delvis undgås hos aktionærer, som er hjemmehørende i udlandet.
I den  

 forbindelse vil både aktionærens individuelle forhold - fx besiddelsestiden  

 af aktierne og indflydelsen i selskabet - og mere generelle forhold have  

 betydning.
Udenlandske aktionærer vil dog ikke generelt blive afskåret fra  

 dispensation, hvilket kunne virke urimeligt i visse situationer, fx i  

 tilfælde, hvor selskabet har ført en rimelig udbyttepolitik, og hvor  

 aktionæren er uden bestemmende indflydelse på selskabets forhold.
21. Begrænset skattepligtige udbyttemodtagere kan ikke  

 opnå skattegodtgørelse, medmindre der er indgået en særlig aftale herom i  

 dobbeltbeskatningsoverenskomsten med den stat, hvori udbyttemodtageren er  

 hjemmehørende.
Dette er for tiden tilfældet i overenskomsterne med  

 Australien, New Zealand, Singapore og Storbritannien.
 Samtidig med at den begrænsede skattepligt af udbytter m.v. er udvidet, er  

 der sket en tilsvarende udvidelse af den begrænsede skattepligt af  

 skattegodtgørelse.
G.
Begrænset skattepligt af renter (kildeskattelovens § 2, stk. 1, litra  

 h) 22. Ved lovændringen er den begrænsede skattepligt  

 udvidet til også at omfatte visse former for renter, som betales fra kilder  

 her i landet til visse modtagere i udlandet, jf. de nye regler i  

 kildeskattelovens § 2, stk. 1, litra h, og § 2, stk. 6.
 Den begrænsede skattepligt af renter omfatter kun udenlandske  

 fordringshavere, som er fysiske personer, og som tidligere har været  

 skattepligtige efter kildeskattelovens § 1 i en eller flere perioder på ialt  

 mindst 5 år inden for de seneste 10 år før ophør af skattepligten efter § 1.
Det bemærkes, at tidspunktet for ophør af en persons skattepligt efter § 1  

 ikke altid falder sammen med det tidspunkt, hvor den pågældende opgiver sin  

 bopæl i Danmark og flytter til udlandet.
Der henvises herom til punkt 2-3 i  

 dette kapitel om ændringen af § 1, nr. 2, (nu § 1, stk. 1, nr. 2).
 Efter stk. 6 i § 4 i lov nr. 309 af 25. maj 1987 omfatter den ny  

 begrænsede skattepligt af renter kun udenlandske fordringshavere, hvis  

 skattepligt efter kildeskattelovens § 1 ophørte den 18. februar 1987 eller  

 senere.
 Den begrænsede skattepligt af renter omfatter også renter af fordringer,  

 som en fraflyttet person erhverver efter ophøret af fuld skattepligt.
De nye regler anvendes ikke, når en udenlandsk fordringshaver allerede  

 efter de hidtidige regler vil være begrænset skattepligtig af renteindtægter  

 fra kilder her i landet.
Der tænkes her på tilfælde, hvor fordringshaveren er  

 en person, der er hjemmehørende i udlandet, men som har virksomhed med fast  

 driftssted her i landet, og hvor den fordring, som renterne betales for, er  

 knyttet til dette faste driftssted.
I disse tilfælde skal renterne indgå ved  

 opgørelsen af det faste driftssteds overskud, som allerede er omfattet af  

 begrænset skattepligt efter reglerne i kildeskattelovens § 2, stk. 1, litra  

 d.
 23. Renteindtægter, som de foran nævnte udenlandske  

 fordringshavere oppebærer fra danske skyldnere, skal bruttobeskattes med 30  

 pct.
 Hvis fordringshaveren er hjemmehørende i en stat, hvormed Danmark har  

 indgået en dobbeltbeskatningsoverenskomst, må skattesatsen på 30 pct. dog  

 typisk nedsættes i overensstemmelse med overenskomstens bestemmelse om  

 beskatningsretten til renter, som betales fra en kilde i den ene stat  

 (kildestaten) til en modtager i den anden stat (bopælsstaten). I en  

 dobbeltbeskatningsoverenskomst mellem to stater er det som regel bestemt  

 enten, at kun bopælsstaten har ret til at beskatte sådanne renter, eller at  

 beskatningsretten er delt, således at kildestaten kun kan beskatte renterne  

 med en fast procentsats.
Opkrævningen af skatten af begrænset skattepligtige renter skal ske  

 derved, at den udenlandske fordringshaver skal indbetale skatten efter  

 opkrævning fra de danske skattemyndigheder.
Skyldneren skal altså ikke  

 indeholde kildeskat, således som det er reglen ved udlodning af udbytter.
 På grundlag af oplysninger fra skyldnerne her i landet vil de danske  

 skattemyndigheder udsende selvangivelsesblanketter til de udenlandske  

 fordringshavere, som er omfattet af den ny begrænsede skattepligt, jf.  

 statsskattelovens § 22. Den omstændighed, at en skattepligtig ikke får  

 selvangivelsesskema tilsendt, fritager dog ikke for pligten til at indsende  

 selvangivelse.
Der foretages ingen forskudsregistrering af renteindtægterne.
Dette  

 fremgår af den årlige forskudsregistreringsbekendtgørelse.
 Fordringshaverne slutlignes som hovedregel i den kommune, hvor den  

 pågældende senest har haft bopæl, jf. den årlige slutligningsbekendtgørelse.
 Opkrævningen af skatten følger reglerne for opkrævning af slutskat m.v.  

 Skatten vil derfor i de fleste tilfælde blive opkrævet som restskat i 3 eller  

 10 rater.
Udgør bruttoskatten sammen med eventuel restskat og eventuelle skyldige  

 renter efter kildeskattelovens § 63, stk. 1, et beløb mindre end 5.000 kr.,  

 opkræves beløbet efter reglerne i kildeskattelovens § 61, stk. 3-4. Har den  

 udenlandske fordringshaver i det år, hvor renteskatten sædvanligvis skal  

 betales, anden indkomst, hvoraf der skal betales foreløbig skat, vil  

 renteskatten normalt blive opkrævet sammen med denne.
Er renteindkomsten  

 derimod den eneste skattepligtige indkomst, vil skatten normalt blive  

 opkrævet i 10 rater i år 2 efter det år, hvor renterne forfalder til  

 betaling.
 Udgør bruttoskatten sammen med eventuel restskat og skyldige renter 5.000  

 kr. eller derover, vil beløbet normalt blive opkrævet i 3 rater i året efter  

 det år, hvor renterne forfalder til betaling, jf. kildeskattelovens § 61,  

 stk. 5.
Ved opkrævning af skatten vil der blive tillagt procenttillæg.
Foretager  

 den udenlandske fordringshaver inden den 1. juli i opkrævningsåret frivillig  

 indbetaling i overensstemmelse med kildeskattelovens § 59, bortfalder  

 procenttillægget dog.
Der er som nævnt tale om en bruttobeskatning af renter.
Dette medfører, at  

 den udenlandske fordringshaver ved opgørelsen af den skattepligtige  

 renteindtægt og ved skatteberegningen ikke kan opnå - fradrag for udgifter i forbindelse med erhvervelsen af de skattepligtige  

 renter (heller ikke renteudgifter), - fradrag for underskud ved anden begrænset skattepligtig virksomhed, - personfradrag.
 Ved beregningen af den skat, som skal opkræves, skal de danske  

 skattemyndigheder som nævnt ovenfor i hvert enkelt tilfælde tage hensyn til  

 regler om bortfald eller nedsættelse af kildestatsbeskatning af renter i en  

 eventuel dobbeltbeskatningsoverenskomst, som Danmark har indgået med den  

 stat, hvor fordringshaveren er hjemmehørende.
I nogle dobbeltbeskatningsoverenskomster findes der regler om, at Danmarks  

 afkald på eller begrænsning af retten til at beskatte betalinger fra kilder  

 her i landet til modtagere i den anden stat kun gælder, hvis modtageren  

 dokumenterer, at betalingen medregnes ved opgørelsen af skattepligtig  

 indkomst i den anden stat.
I disse tilfælde må modtageren dokumentere, at  

 denne betingelse for Danmarks afkald på eller begrænsning af  

 beskatningsretten er opfyldt.
For renter, som betales til fordringshavere i  

 fx Storbritannien, skal den danske beskatning på 30 pct. således kun  

 bortfalde i overensstemmelse med rentebestemmelsen i  

 dobbeltbeskatningsoverenskomsten, hvis fordringshaveren dokumenterer, at  

 renterne er overført til eller modtaget i Storbritannien, hvilket er en  

 betingelse for beskatning der.
24. Begrænset skattepligtige renteindtægter skal som  

 hovedregel medregnes ved opgørelsen af den skattepligtige indkomst for det  

 indkomstår, hvor renterne forfalder til betaling.
Dette gælder, selv om  

 renterne helt eller delvis vedrører en anden periode end dette indkomstår.  

 Hvis fx en fordringshaver (med kalenderårsregnskab) den 1. februar 1989  

 modtager renter for perioden 1. februar 1988 til 31. januar 1989, skal den  

 pågældende medregne disse renter i den skattepligtige indkomst for 1989, selv  

 om den største del af renterne vedrører 1988.
Der skal imidlertid gælde undtagelser fra dette såkaldte forfaldsprincip i  

 forbindelse med indtræden eller ophør (af anden grund end død) af den  

 begrænsede skattepligt vedrørende renter.
I disse tilfælde skal det såkaldte  

 periodiseringsprincip anvendes, således at renterne fordeles over de  

 indkomstår, som de vedrører, og medregnes ved opgørelsen af den  

 skattepligtige indkomst for disse år.
 Indtræden af begrænset skattepligt af renter er som regel knyttet til den  

 skattepligtiges flytning fra Danmark til udlandet og det dertil knyttede  

 ophør af fuld skattepligt.
 Anvendelsen af periodiseringsprincippet ved indtræden af begrænset  

 skattepligt af renter kan belyses ved det ovenfor nævnte eksempel, hvor en  

 person (med kalenderårsregnskab) hvert år pr. 1. februar modtager renter for  

 den umiddelbart foranliggende periode fra 1. februar (året før) til 31.  

 januar.
 Hvis personen flytter her fra landet den 1. januar 1989, således at den  

 fulde skattepligt ophører på samme tidspunkt, skal den pågældende ved  

 opgørelsen af den (fuldt) skattepligtige indkomst for 1988 efter  

 forfaldsprincippet medregne de renteindtægter, som den pågældende modtog den  

 1. februar 1988 (og som vedrører perioden 1. februar 1987 til 31. januar  

 1988). Efter den ny regel i ligningslovens § 5 B (som er omtalt i kapitel 2)  

 skal personen ved indkomstopgørelsen for 1988 også medregne den del af de  

 renter, som den pågældende modtager pr. 1. februar 1989, der vedrører  

 perioden 1. februar til 31. december 1988.
 Ved opgørelsen af den (begrænset) skattepligtige indkomst for 1989 skal  

 personen medregne den del af de renter, som den pågældende modtog pr. 1.  

 februar 1989, der vedrører perioden 1. januar til 31. januar 1989.
Ved ophør af den begrænsede skattepligt af renter, fordi fordringshaveren  

 flytter tilbage til Danmark og bliver fuldt skattepligtig, skal der ske en  

 tilsvarende fordeling efter periodiseringsprincippet.
H.
Begrænset  

 skattepligt af royalty (kildeskattelovens § 2, stk. 1, litra i, § 65 C, § 66  

 A, § 67 B og selskabsskattelovens § 2, stk. 1, litra g) 25. Ved lovændringen er reglerne om begrænset  

 skattepligt udvidet til også at omfatte visse former for royalty, som betales  

 fra kilder her i landet til modtagere i udlandet.
I tilknytning hertil er der  

 gennemført regler om indeholdelsespligt, som dog kun omfatter  

 royaltybetalinger til begrænset skattepligtige, jf. nedenfor under punkt 29.
 De royaltybetalinger, som er omfattet af de ny regler, er defineret  

 således i kildeskattelovens § 65 C, stk. 4:
»Til royalty henregnes betalinger af enhver art, der modtages som  

 vederlag for anvendelsen af eller retten til at anvende ethvert patent,  

 varemærke, mønster eller model, tegning, hemmelig formel eller  

 fremstillingsmetode eller som vederlag for oplysninger om industrielle,  

 kommercielle eller videnskabelige erfaringer.« Den ny royaltybeskatning omfatter alene vederlag for anvendelsen af eller  

 retten til at anvende de nævnte rettigheder eller formuegoder.
Derimod  

 omfatter royalty ikke indtægter ved salg af de nævnte rettigheder.
Betaling  

 for køb af patenter, varemærker m.v. er således ikke omfattet af  

 royaltybeskatningen.
Betaling for køb af efterforskningsdata i tilknytning  

 til kulbrinteindvinding vil heller ikke være omfattet af de nye regler.
 Definitionen af royalty svarer delvis til den definition af royalty, som  

 findes i artikel 12 i OECD's model til dobbeltbeskatningsoverenskomster  

 (1977). Kildeskattelovens definition afviger dog fra denne på to punkter.
De nye regler omfatter for det første ikke vederlag for anvendelsen af  

 eller retten til at anvende enhver ophavsret til et litterært, kunstnerisk  

 eller videnskabeligt arbejde.
Reglerne omfatter således ikke forfatterroyalty  

 og royalty for brug af musik, spillefilm, video m.v.
 De nye regler omfatter for det andet ikke vederlag for anvendelsen af  

 eller retten til at anvende industrielt, kommercielt eller videnskabeligt  

 udstyr.
 Indkomst ved udleje (leasing) af industrielt, kommercielt eller  

 videnskabeligt udstyr (som fx biler, containere, EDB-anlæg og kontorudstyr)  

 er således ikke omfattet af de nye regler om begrænset skattepligt af  

 royalty.
 Den sidste afvigelse er i overensstemmelse med en anbefaling fra OECD,  

 hvorfor den nævnte definition af royalty i artikel 12 forventes ændret  

 tilsvarende ved den første revision af OECD-modellen.
Den nye royaltybeskatning omfatter derimod »vederlag for oplysninger  

 om industrielle, kommercielle eller videnskabelige erfaringer«.
Dette  

 led omfatter begrebet know-how.
Som know-how anses al uafsløret teknisk information, uanset om den er  

 egnet for patentering eller ej, som er nødvendig for den industrielle  

 genfremstilling af et produkt eller en proces direkte og under samme  

 betingelser.
Know-how udgør det, som en producent ikke kan erfare ved blot en  

 undersøgelse af produktet og blot en viden om det tekniske fremskridt.
I  

 know-how-kontrakten erklærer den ene part sig villig til at delagtiggøre den  

 anden part i sin særlige viden og erfaring, som forbliver uafsløret for  

 offentligheden og således, at denne kan benytte den til sin egen fordel.  

 Betaling for ydelse af know-how er derfor omfattet af royaltybeskatningen.
 Udenfor begrebet know-how falder kontrakter om levering af  

 tjenesteydelser, hvor en af parterne selv påtager sig at benytte sit fags  

 sædvanlige færdigheder til fordel for den anden part.
I mange tilfælde dækker kontrakter mellem et foretagende og dets kunde  

 både over know-how og ydelse af teknisk assistance.
Der kan fx være tale om  

 udførelse af specifikke arbejdsydelser i forbindelse med det konkrete projekt  

 for at sikre, at maskiner m.v. kan fungere optimalt, når der tages hensyn til  

 den enkelte kundes forhold.
Vederlaget for sådan almindelig teknisk  

 assistance er ikke omfattet af royalty-definitionen.
Vederlaget kan kun  

 beskattes i Danmark, hvis den udenlandske kontraktshaver har en  

 erhvervsvirksomhed med fast driftssted her i landet, jf. kildeskattelovens §  

 2, stk. 1, litra d, eller selskabsskattelovens § 2, stk. 1, litra a, og  

 ydelsen af den tekniske assistance er knyttet til denne virksomhed.
 På grundlag af de oplysninger, som en sådan blandet kontrakt indeholder,  

 må det aftalte vederlag fordeles på de forskellige ydelser, som vederlaget  

 dækker, således at hver del af vederlaget får den korrekte skattemæssige  

 behandling.
 26. Skattepligten påhviler personer, som ikke er  

 omfattet af reglerne i kildeskattelovens § 1 (dvs. især personer med bopæl i  

 udlandet) og dødsboer, som behandles i udlandet, jf. kildeskattelovens § 2,  

 stk. 1, litra i, samt selskaber og foreninger m.v., som nævnt i  

 selskabsskattelovens § 1, stk. 1 og 2, der har hjemsted i udlandet, jf.  

 selskabsskattelovens § 2, stk. 1, litra g.
De nye regler anvendes ikke i de tilfælde, hvor en udenlandsk modtager af  

 royalty fra kilder her i landet allerede efter gældende regler er begrænset  

 skattepligtig af denne royalty.
Der tænkes her på de tilfælde, hvor  

 royaltymodtageren er en person eller et selskab m.v., der er hjemmehørende i  

 udlandet, men har virksomhed med fast driftssted her i landet, og hvor den  

 eneret, som royaltyen betales for, er knyttet til dette faste driftssted.
I  

 disse tilfælde indgår royaltyen ved opgørelsen af det faste driftssteds  

 overskud, som er omfattet af begrænset skattepligt efter reglerne i  

 henholdsvis kildeskattelovens § 2, stk. 1, litra d, og selskabsskattelovens §  

 2, stk. 1, litra a.
 Ved betaling af royalty til et fast driftssted, som den udenlandske  

 royaltymodtager har her i landet, skal der, hvis royaltyen er knyttet til  

 dette faste driftssted, derfor ikke ske indeholdelse af 30 pct. royaltyskat  

 efter de nedenfor i punkt 29 omtalte regler.
27. De nye regler om begrænset skattepligt omfatter  

 alle former for betaling eller godskrivning af royalty fra kilder her i  

 landet.
Reglerne omfatter ikke alene løbende betaling af royalty fordelt over  

 den periode, kontrakten vedrører, men også engangsbetaling af royalty.
28. De nye regler om royaltybeskatning omfatter  

 royalty fra kilder her i landet.
Beskatningen omfatter royalty, som betales  

 eller godskrives af en person eller et selskab m.v. med hjemting her i  

 landet, eller som betales eller godskrives af en befuldmægtiget med hjemting  

 her i landet.
Reglerne skal derfor ikke benyttes i tilfælde, hvor en person eller et  

 selskab m.v., som er hjemmehørende her i landet, driver erhvervsvirksomhed  

 gennem et fast driftssted i udlandet, og royaltybetaleren er dette faste  

 driftssted.
Det er dog en betingelse, at royaltyen betales for det fast  

 driftssteds egen anvendelse af den udenlandske royaltymodtagers eneret.
 Omvendt skal de nye regler benyttes for royalty, selvom betalingen  

 foretages af et fast driftssted, som en dansk person eller et dansk selskab  

 har i udlandet, hvis royaltyen betales for anvendelse af den udenlandske  

 royaltymodtagers eneret ved virksomhed her i landet.
 29. Efter de nye regler skal de udenlandske  

 royaltymodtagere svare en indkomstskat til Danmark på 30 pct. af den modtagne  

 royalty.
Der er således tale om en bruttobeskatning, idet royaltymodtageren ikke  

 får fradrag for udgifter, fx i forbindelse med erhvervelsen af den rettighed,  

 som royaltyindtægten er knyttet til, eller underskud ved anden begrænset  

 skattepligtig virksomhed.
Der indrømmes heller ikke personfradrag ved  

 skatteberegningen.
 Pligten til at betale royaltyskat opfyldes ved, at den danske  

 royaltybetaler skal indeholde 30 pct. af den udbetalte royalty, som omtalt i  

 afsnittet nedenfor (punkt 30). Betalingen af skatten sker altså samtidig med,  

 at den skattepligtige modtager royaltyen, og der skal derfor ikke ske  

 forskudsregistrering.
 De udenlandske royaltymodtagere skal derfor ikke indgive selvangivelse,  

 jf. skattekontrollovens § 2, stk. 7, som affattet ved lov nr. 308 af 25. maj  

 1987, og selskabsskattelovens § 27, stk. 2, som affattet ved lov nr. 309 af  

 25. maj 1987.
I en række tilfælde skal en udenlandsk royaltymodtager dog svare en mindre  

 indkomstskat end 30 pct. eller slet ingen indkomstskat.
Dette er tilfældet,  

 hvis Danmark og den stat, hvor royaltymodtageren er hjemmehørende, i en  

 dobbeltbeskatningsoverenskomst har aftalt, at en stat kun i begrænset omfang  

 eller slet ikke må beskatte royalty, som betales fra kilder i denne stat til  

 modtagere i den anden stat.
30. Indkomstskatten af royalty skal - som anført  

 ovenfor opkræves ved indeholdelse, for så vidt angår begrænset skattepligtige  

 royaltymodtagere.
Den person eller det selskab her i landet, som udbetaler  

 eller godskriver royalty, skal holde 30 pct. af bruttoroyaltybeløbet tilbage.
Pligten til at indeholde royaltyskat påhviler personer, dødsboer,  

 selskaber, fonde, foreninger, institutioner m.v., der har hjemting her i  

 landet.
Hvis den, for hvis regning royaltyen udbetales eller godskrives, ikke  

 har hjemting her i landet, men udbetalingen eller godskrivningen foretages af  

 en befuldmægtiget, der har hjemting her, påhviler det den befuldmægtigede at  

 foretage indeholdelse.
 Som nævnt har Danmark i en række dobbeltbeskatningsoverenskomster med  

 fremmede stater aftalt, at den stat, hvorfra et royaltybeløb hidrører  

 (kildestaten), enten slet ikke eller kun i begrænset omfang kan beskatte  

 royaltybetalinger til modtagere, som er hjemmehørende i den anden stat  

 (bopælsstaten).
 I sådanne tilfælde må bruttobeskatningen på 30 pct. bortfalde eller  

 nedsættes i overensstemmelse med reglerne i overenskomsten.
 I § 65 C, stk. 2, er der givet hjemmel til, at der kan fastsættes regler  

 om, at der i disse tilfælde slet ikke skal foretages indeholdelse eller kun  

 skal foretages indeholdelse med en sats, der er lavere end 30 pct.
 I overensstemmelse hermed er der i § 5 i bekendtgørelse nr. 686 af 28.  

 oktober 1987 fastsat regler om, at Statsskattedirektoratet kan bestemme, at  

 royaltybetaleren enten slet ikke skal indeholde royaltyskat eller kun skal  

 indeholde royaltyskat med en lavere sats end 30 pct., således at  

 indeholdelsen er i overensstemmelse med overenskomstens regler.
I nogle dobbeltbeskatningsoverenskomster findes der regler om, at Danmarks  

 afkald på eller begrænsning af retten til at beskatte betalinger fra kilder  

 her i landet til modtagere i den anden stat kun gælder, hvis modtageren  

 dokumenterer, at betalingen er skattepligtig i den anden stat; i modsat fald  

 har Danmark en »subsidiær beskatningsret«.
Sådanne regler findes  

 bl.a. i overenskomsten med Storbritannien.
I disse tilfælde må modtageren  

 dokumentere, at denne betingelse for Danmarks afkald på eller begrænsning af  

 beskatningsretten er opfyldt.
For royaltybeløb, der betales til personer  

 eller selskaber m.v. i fx Storbritannien, er det således en betingelse for  

 bortfald eller begrænsning af indeholdelsespligten, at royaltymodtageren  

 dokumenterer, at beløbet er overført til eller modtaget i Storbritannien,  

 hvilket er en betingelse for beskatning der.
 Ansøgning om bortfald eller nedsættelse af indeholdelse af royaltyskat  

 skal indsendes til Statsskattedirektoratet, som giver meddelelse om  

 afgørelsen til den skattepligtige royaltymodtager og til den  

 indeholdelsespligtige royaltybetaler.
 Det vil normalt kun være nødvendigt een gang at dokumentere, at  

 royaltymodtageren er hjemmehørende i en fremmed stat, Færøerne eller  

 Grønland, hvormed Danmark i en dobbeltbeskatningsoverenskomst har aftalt  

 ingen eller begrænset beskatning af royalty.
Dette gælder også, når royaltymodtageren er hjemmehørende i en fremmed  

 stat m.v., og dobbeltbeskatningsoverenskomsten med den pågældende stat  

 indeholder en bestemmelse om subsidiær dansk beskatningsret.
I disse tilfælde  

 vil fritagelsen som nævnt være betinget af, at royaltybeløbet overføres til  

 modtagerens hjemland.
 Statsskattedirektoratet vil dog altid kunne kræve fornyet dokumentation.
 Det påhviler den skattepligtige royaltymodtager at give meddelelse til  

 Statsskattedirektoratet, hvis den pågældendes skattepligtsforhold m.v.  

 ændres.
 Den royaltyskat, som den indeholdelsespligtige har holdt tilbage ved  

 betalingen af royalty til modtagere i udlandet, skal indbetales til  

 Statsskattedirektoratet, jf. bekendtgørelse nr. 686 af 28. oktober 1987.  

 Direktoratet giver nærmere anvisning om den fremgangsmåde, som skal følges  

 ved indbetalingen, og om de oplysninger, som skal gives.
Royaltyskatten forfalder til betaling til direktoratet samtidig med  

 udbetalingen eller godskrivningen af royaltyen, og indbetaling skal ske inden  

 udgangen af den påfølgende måned.
Er sidste rettidige betalingsdag en lørdag  

 eller en helligdag, forlænges betalingsfristen til den nærmest følgende  

 hverdag.
 Ved for sen indbetaling skal den indeholdelsespligtige betale en rente,  

 der udgør 1,3 pct. pr. påbegyndt måned fra forfaldsdagen at regne, jf.  

 kildeskattelovens § 66 A, stk. 1, 2. pkt, som henviser til § 63, stk. 2.
 De regler i kildeskatteloven, som allerede gælder for nuværende  

 indeholdelsespligtige med hensyn til indberetning, hæftelse og inddrivelse  

 samt virkningen af undladelse af at opfylde indeholdelsespligten gælder også  

 for personer og selskaber m.v., som er pligtige til at indeholde royaltyskat.
 Indeholdelsen af royaltyskat går således forud for andre krav mod den  

 pågældende royalty, herunder modkrav fra royaltybetaleren, jf. § 65 C, stk.  

 1, 4. pkt., som henviser til § 46, stk. 3.
 Hvis den, der foretager udbetaling eller godskrivning af royalty, ikke  

 giver de nødvendige oplysninger samtidig med indbetalingen af royaltyskatten,  

 kan indsendelsen af disse oplysninger fremtvinges ved pålæg af daglige bøder,  

 der fastsættes af Statsskattedirektoratet.
 Hvis den indeholdelsespligtige ikke opfylder sin pligt til at indeholde  

 royaltyskat, er den pågældende umiddelbart ansvarlig for betaling af det  

 manglende beløb, medmindre det godtgøres, at der ikke er udvist  

 forsømmelighed, jf. § 69, stk. 1.
 Den indeholdelsespligtige hæfter for indbetaling til  

 Statsskattedirektoratet af det beløb, som den pågældende har indeholdt som  

 royaltyskat, jf. § 69, stk. 2.
 Hvis kravet mod den indeholdelsespligtige ikke kan opgøres nøjagtigt på  

 grund af forhold hos denne, kan skattemyndighederne foretage en skønsmæssig  

 ansættelse, jf. § 69, stk. 3.
 Endvidere kan den indeholdelsespligtige straffes med bøde, hvis den  

 pågældende forsætligt eller ved grov uagtsomhed undlader at opfylder pligten  

 til at foretage indeholdelse af royaltyskat eller undlader rettidigt at  

 indsende oplysninger i forbindelse med indbetaling af royaltyskat til  

 Statsskattedirektoratet eller afgiver urigtige eller vildledende oplysninger  

 herom, jf. § 74, stk. 1.
I.
Ikrafttræden Ændringen af kildeskattelovens § 1, stk. 1, nr. 2, om ophør af fuld  

 skattepligt ved fraflytning til udlandet (afsnit B) har virkning for  

 personer, som opgiver bopælen her i landet den 18. februar 1987 eller senere.
 Reglerne i bekendtgørelse nr. 313 af 25. maj 1987 om afsluttende  

 ansættelse ved ophør af skattepligt m.v. (afsnit C) har virkning, når  

 skattepligten m.v. ophører den 1. juli 1987 eller senere.
 Udvidelsen af den begrænsede skattepligt for personer og selskaber til at  

 omfatte konsulenthonorarer m.v. (afsnit D) har virkning for indkomst, hvortil  

 den skattepligtige har erhvervet endelig ret den 18. februar 1987 eller  

 senere.
Til den sidstnævnte ændring er knyttet bekendtgørelse nr. 316 af 25. maj  

 1987 om ændring af bekendtgørelse om A-indkomst og om registrering af  

 indeholdelsespligtige efter kildeskatteloven.
Denne bekendtgørelse har  

 virkning fra og med den 18. februar 1987, men der skal dog ikke indeholdes  

 A-skat i vederlag, der udbetales inden den 1. juli 1987.
 Udvidelsen af den begrænsede skattepligt for personer og selskaber til at  

 omfatte løbende ydelser og forpagtningsafgifter (afsnit E) har virkning for  

 ydelser og afgifter, hvortil den skattepligtige har erhvervet endelig ret den  

 18. februar 1987 eller senere.
 Spørgsmålet om, hvornår en skattepligtig har erhvervet endelig ret til et  

 konsulenthonorar, en løbende ydelse eller en forpagtningsafgift, afgøres i  

 overensstemmelse med praksis på dette område.
Udvidelsen af den begrænsede skattepligt for udbytter m.v. (afsnit F) har  

 virkning for udbytteudlodninger eller aktieafståelser, der foretages den 18.  

 februar 1987 eller senere.
Der må ske en nærmere vurdering af, på hvilket  

 tidspunkt udlodningen af ikke-deklareret (typisk maskeret) udbytte må anses  

 for foretaget.
Ved overdragelse af formuegenstande til selskabet til overpris  

 eller erhvervelse af formuegenstande fra selskabet til underpris må  

 overdragelsestidspunktet som udgangspunkt lægges til grund.
 I visse tilfælde må der dog ske en skønsmæssig fordeling af udbyttet,  

 således at en del henføres til perioden fra og med den 18. februar 1987.  

 Dette gælder bl.a. i de tilfælde, hvor aktionæren i indkomstårets løb har  

 benyttet selskabets ejendele vederlagsfrit eller til et særlig lavt vederlag.
Udvidelsen af den begrænsede skattepligt for personer til at at omfatte  

 visse rentebetalinger (afsnit G) har virkning for renter, der vedrører  

 perioden efter 31. december 1987, uanset renternes forfaldstidspunkt.
Som  

 nævnt i punkt 22 omfatter skattepligten dog kun udenlandske fordringshavere,  

 hvis skattepligt efter kildeskattelovens § 1 ophørte den 18. februar 1987  

 eller senere.
De nye skattepligtsregler for royalty og de nye regler om  

 indeholdelsespligt (afsnit H) har virkning for royalty, der forfalder til  

 betaling eller godskrivning den 1. januar 1988 eller senere.
I § 4, stk. 9, i  

 lov nr. 309 af 25. maj 1987 er det dog bestemt, at den begrænsede skattepligt  

 for royalty allerede har virkning fra 18. februar 1987, for så vidt angår  

 royaltybeløb, som betales eller godskrives i henhold til en kontrakt indgået  

 efter denne dato.
I bekendtgørelse nr. 523 af 5. august 1987 er der fastsat  

 særlige regler om betaling m.v. af indkomstskatten af disse royaltybeløb.  

 Reglerne er omtalt i Skattedepartementets cirkulære nr. 126 af 27. august  

 1987.
Ændring af ligningsloven, fuld  

 renteperiodisering i til- og 1. Med ændringen af ligningslovens § 5, stk. 6, og § 5  

 B er der tilvejebragt ensartede regler for den skattemæssige behandling af  

 renteudgifter m.v. samt renteindtægter i til- og fraflytningssituationer.
De  

 nye regler fører til, at der i til- og fraflytningssituationer - i modsætning  

 til tidligere - foretages periodisering af alle renteudgifter m.v. og  

 renteindtægter, der vedrører den periode, hvori skattepligten indtræder eller  

 ophører efter kildeskattelovens § 1. Efter de tidligere gældende regler fandt  

 renteperiodisering alene sted på forudforfaldne renteudgifter m.v. og  

 bagudforfaldne renteindtægter ved ophør af fuld skattepligt i forbindelse med  

 fraflytning.
De nye regler om periodisering af renteindtægter og  

 renteudgifter gælder, uanset at der er tale om bagudforfaldne eller  

 forudforfaldne renter.
For renter, der ikke vedrører den periode, hvori  

 skattepligten indtræder eller ophører, gælder normalt forfaldsprincippet.
 Som efter de tidligere gældende regler sidestilles andre  

 fradragsberettigede løbende ydelser, herunder provisioner og præmier, som  

 afholdes ifølge aftale om lån og kaution med renteudgifter i § 5, stk. 6, jf.  

 ligningslovens § 8, stk. 3, litra a og c.
2. Efter de nye regler skal renteudgifter m.v. og  

 renteindtægter fordeles over den periode, de vedrører.
Fordelingen omfatter  

 kun renter for den periode (renteperiode), hvori skattepligten indtræder  

 eller ophører.
Ved fraflytning periodiseres renterne, således at renterne fra  

 seneste forfaldsdato til det tidspunkt, hvor skattepligten ophører, medregnes  

 eller fradrages ved opgørelsen af den skattepligtige indkomst.
Ved  

 tilflytning medregnes eller fradrages renterne fra det tidspunkt, hvor  

 skattepligten indtræder, til førstkommende forfaldsdato ved opgørelsen af den  

 skattepligtige indkomst.
Hvis renteperioden er så lang, at renterne strækker sig ud over flere  

 indkomstår, skal renterne periodiseres i alle indkomstårene.
Forudforfaldne  

 renteudgifter m.v., der vedrører en længere periode end 6 måneder, skal  

 allerede periodiseres efter ligningslovens § 5, stk. 2. Der kan i den  

 forbindelse henvises til omtalen af denne bestemmelse i cirkulære nr. 181 af  

 21. november 1984 om ændringer i ligningsloven.
 Hvis renteperioden i en fraflytningssituation strækker sig over 2 eller  

 flere indkomstår, kan det blive nødvendigt at genoptage ansættelsen for  

 indkomståret eller indkomstårene forud for fraflytningsåret.
 3. Periodiserede renteindtægter og renteudgifter m.v.  

 henholdsvis medregnes og fradrages ved opgørelsen af den skattepligtige  

 indkomst og formue.
 Den periodiserede rente ved indkomstårets udløb, jf. kildeskattelovens §  

 22, stk. 2, 2. pkt., medregnes eller fradrages således ved opgørelsen af den  

 skattepligtige formue.
 4. Nedenfor er vist nogle eksempler på periodisering  

 af renteindtægter og renteudgifter i fraflytnings- og  

 tilflytningssituationer:
 Eksempel 1.
 Opgørelse af renteudgifter ved fraflytning.
 Skatteyderen fraflytter pr. 1. august 1987.
 Eksempel 2.
 Opgørelse af renteudgifter ved tilflytning.
 Skatteyderen tilflytter pr. 1. oktober 1987.
Halvårlige renteudgifter på 24.000 kr.
Forfaldsdage 1. marts og 1.  

 september.
Bagudforfaldne renter.
Eksempel 3 Opgørelse af renteindtægter ved fraflytning.
Skatteyderen fraflytter pr. 21. marts 1988. Halvårlige renteindtægter på  

 24.000 kr.
Forfaldsdage 1. maj og 1. november.
Forudforfaldne renter.
Eksempel 4 Opgørelse af renteindtægter ved tilflytning.
Skatteyderen tilflytter pr. 1. oktober 1987. Halvårlige renteindtægter på  

 24.000 kr.
Forfaldsdage 1. marts og 1. september.
Bagudforfaldne renter.
5. Dobbeltbeskatning af renter i forbindelse med  

 tilflytning vil kunne lempes ved credit efter ligningslovens § 33, såfremt  

 der ikke er indgået en dobbeltbeskatningsoverenskomst med fraflytningsstaten.  

 Dette kan imidlertid kun opnås for den del af de udenlandske skatter, der kan  

 henføres til de renter, der også bliver beskattet i Danmark.
Fradraget kan  

 endvidere højst svare til den forholdsmæssige danske skat.
En del stater har en bestemmelse i deres skattelovgivning svarende til  

 ligningslovens § 33. I det omfang dette er tilfældet, vil den skattepligtige  

 ved fraflytning kunne opnå lempelse med skattebetaling efter en sådan  

 bestemmelse.
Har staten, hvortil den skattepligtige er flyttet, ikke en sådan  

 bestemmelse i skattelovgivningen, vil den skattepligtige kunne forelægge  

 problemet for skattemyndighederne i tilflytningsstaten.
I sådanne tilfælde  

 vil tilflytningsstatens skattemyndigheder og de danske skattemyndigheder søge  

 at opnå en aftale, således at der kan finde en periodisering sted, hvorved  

 dobbeltbeskatning undgås.
6. Efter personskattelovens § 14 skal skattepligtige  

 indkomster omregnes til helårsindkomst, hvis indkomstansættelsen omfatter en  

 periode, der er kortere end eet år.
Dette gælder også for renter, der er  

 periodiseret ved til- og fraflytning.
Obligationsrenter og andre renteindtægter, der skal medregnes indenfor  

 skattepligtsperioden, omregnes, således at indtægterne svarer til et års  

 renteindtægt af pågældende obligationsbeholdning, tilgodehavende osv.  

 Tilsvarende gælder for de renteudgifter m.v., der skal medregnes indenfor  

 skattepligtsperioden.
Det kan efter omstændighederne forekomme, at der i  

 skattepligtsperioden er selvangivet mere end eet års renter.
Også i disse  

 tilfælde medtages kun eet års renter i helårsindkomsten.
 I cirkulæret af 9. december 1986 om personskatteloven og andre skattelove  

 (skattereformen) er der i eksempel 90.1 givet et eksempel på omregning til  

 helårsindkomst af bl.a. renteindtægter, hvortil der henvises.
7. De nye regler har virkning for renteindtægter og  

 renteudgifter m.v., der forfalder den 18. februar 1987 eller senere.
Hvis  

 skattepligten i forbindelse med tilflytning er indtrådt før dette tidspunkt,  

 gælder de nye regler dog ikke for bagudforfaldne renteudgifter m.v., som  

 forfalder i den periode, hvori skattepligten er indtrådt.
 Hvis den skattepligtige fx er tilflyttet den 1. februar 1987, og  

 renteudgifterne forfalder halvårsvis bagud den 1. marts og den 1. september,  

 kan den skattepligtige således ved indkomstopgørelsen for 1987 fratrække både  

 renteudgiften, der forfalder den 1. marts 1987, og hele renteudgiften, der  

 forfalder den 1. september 1987.
Ændring af varelagerloven (begrænsning af  

 adgangen til nedskrivning 1. Ved lov nr. 304 af 25. maj 1987 er varelagerlovens  

 kapitel II nyaffattet, og det hidtidige kapitel II a er ophævet.
Ved  

 nyaffatningen af kapitel II er de hidtidige bestemmelser i §§ 3-5 udgået af  

 loven.
 Ændringsloven indeholder følgende ændringer af varelagerloven:
- Den tidligere begrænsning i varelagerlovens § 5 a i adgangen til at  

 nedskrive på udenlandske varelagre er udvidet til at omfatte enhver  

 nedskrivning på varelagre tilknyttet virksomhed i udlandet.
Bestemmelsen er  

 indsat i varelagerlovens § 3.
 - I lovens § 4 er indsat en bestemmelse om, at der ikke kan foretages  

 varelagernedskrivninger på et varelager i det år, hvor en fuldt eller  

 begrænset skattepligtig persons skattepligt her til landet ophører.
 - I lovens § 5 er indsat en bestemmelse om, at varelagernedskrivning, der  

 er foretaget på et udenlandsk selskabs varelager i det sidste år, hvor  

 sambeskatning mellem det danske og det udenlandske selskab bestod,  

 indtægtsføres i moderselskabets indkomst i det følgende år.
Dette cirkulæres afsnit om varelagerloven træder i stedet for  

 Skattedepartementets cirkulære nr. 204 af 2. oktober 1967, cirkulære nr. 140  

 af 18. juni 1968 og cirkulære nr. 154 af 29. juni 1973. De nævnte cirkulærer  

 ophæves.
Der vil herefter ikke være andre cirkulærer om varelagerloven end  

 det foreliggende.
2. Begrænsning af nedskrivningen på udenlandske  

 varelagre Efter varerlagerlovens § 1 kan nedskrivning foretages på varelagre her i  

 landet og i udlandet.
Der kan nedskrives på varelagre efter danske regler,  

 når skatteyderen er fuldt eller begrænset skattepligtig her til landet af  

 virksomhedens afkast.
Det er ikke afgørende, om varelageret befinder sig her  

 eller i udlandet.
Nedskrives der på et varelager i udlandet, skal varelagret  

 opgøres efter danske regler.
 Ved varelagerlovens § 3 begrænses adgangen til at nedskrive på udenlandske  

 varelagre efter § 1, stk. 4. Begrænsningen omfatter nedskrivningen på indtil  

 30 pct. efter § 1, stk. 4, men ikke værdiansættelsesreglerne, herunder  

 reglerne om nedskrivning for ukurans.
Begrænsningen omfatter enhver nedskrivning på udenlandske virksomheders  

 varelagre.
Begrænsningen får især betydning, hvor en person eller et selskab,  

 der er fuldt skattepligtig her til landet, ejer en virksomhed med fast  

 driftssted i udlandet og foretager nedskrivning på varelageret i denne  

 virksomhed.
Nedskrivning på varelagre knyttet til en virksomhed på Færøerne  

 eller i Grønland er også omfattet af begrænsningen i § 3.
Begrænsningen gælder, når der efter nedskrivning på udenlandske  

 virksomheders varelagre fremkommer et underskud, der kan fradrages i den  

 skattepligtige indkomst her i landet.
Nedskrivningerne nedsættes med et beløb  

 svarende til underskuddet.
Begrænsningen sker dog højst med det beløb,  

 hvormed nedskrivningerne overstiger virksomhedens tilsvarende nedskrivninger  

 ved udgangen af det foregående indkomstår.
Det er ikke en betingelse for at  

 anvende bestemmelsen, at den skattepligtige indkomst her i landet er positiv.
 Begrænsningen gælder også, hvor et dansk moderselskab er sambeskattet med  

 et udenlandsk datterselskab.
3. Beskatning af varelagernedskrivninger ved ophør af  

 skattepligt Efter varelagerlovens § 4 kan der ikke foretages varelagernedskrivning i  

 det år, hvor en persons skattepligt her til landet ophører.  

 Varelagernedskrivning, der er foretaget året før, skattepligten ophører, skal  

 indtægtsføres i ophørsåret uden, at der udgiftsføres en ny nedskrivning.
Reglen finder anvendelse både ved ophør af fuld skattepligt efter  

 kildeskattelovens § 1 som følge af fraflytning til udlandet og ved ophør af  

 begrænset skattepligt efter kildeskattelovens § 2, stk. 1, litra d, om  

 virksomhed med fast driftssted her i landet.
Bestemmelsen gælder ikke, når en  

 person går fra fuld til begrænset skattepligt eller omvendt.
Ved overgang til  

 begrænset skattepligt er det dog en betingelse, at varelagret er knyttet til  

 den virksomhed, af hvis indkomst den pågældende bliver begrænset  

 skattepligtig her til landet.
 Reglen i varelagerlovens § 4 finder også anvendelse, hvis en person er  

 fuldt skattepligtig her til landet, men i medfør af en  

 dobbeltbeskatningsoverenskomst bliver skattemæssigt hjemmehørende i en  

 fremmed stat, på Færøerne eller i Grønland.
4. Beskatning af varelagernedskrivninger ved ophør af  

 sambeskatning Efter varelagerlovens § 5, stk. 1, skal varelagernedskrivninger, der er  

 foretaget på et udenlandsk selskabs varelager i det sidste år, hvori  

 sambeskatning mellem et dansk og et udenlandsk selskab bestod, indtægtsføres  

 i moderselskabets indkomst i det følgende år.
Indtægten kan ikke indgå i  

 grundlaget for beregning af lempelse for virksomhed i udlandet efter  

 selskabsskattelovens § 17, stk. 2, § 17 B, stk. 2, og § 18, stk. 2, samt ved  

 lempelse efter en dobbeltbeskatningsoverenskomst eller efter ligningslovens §  

 33.
 Den skattekredit, der i tidligere år er blevet givet i form af en  

 varelagernedskrivning, kommer således til beskatning i det indkomstår, der  

 følger efter det sidste indkomstår, hvori selskaberne har været  

 sambeskattede.
 Efter varelagerlovens § 5, stk. 2, kan der i visse tilfælde foretages  

 fradrag i den nedskrivning, der skal beskattes hos et moderselskab efter stk.  

 1. Fradrag kan foretages, når der i det første indkomstår, hvori der bestod  

 sambeskatning mellem et dansk og et udenlandsk selskab, er foretaget en  

 indtægtsførsel af en i det udenlandske datterselskab tidligere foretagen  

 varelagernedskrivning.
Der kan foretages fradrag med det beløb, som efter vilkår 2. 11. i  

 Statsskattedirektoratets cirkulære 1985-41 af 17. december 1985 om  

 sambeskatning af selskaber er indtægtsført i det første indkomstår, hvori  

 sambeskatningen fandt sted.
Det fradragsberettigede beløb er ikke begrænset  

 til den varelagernedskrivning, der efter § 5, stk. 1, skal indtægtsføres hos  

 moderselskabet i året efter sambeskatningens ophør.
5. Ikrafttræden Varelagerlovens §§ 3-5 har virkning fra følgende tidspunkter:
 Varelagerlovens § 3 om begrænsning af adgangen til at nedskrive på  

 udenlandske varelagre har virkning fra og med indkomståret 1987.
 Varelagerlovens § 4 om beskatning af varelagernedskrivninger ved ophør af  

 skattepligt har virkning fra og med indkomståret 1987. Dette gælder dog ikke,  

 hvis skattepligten er bortfaldet inden den 18. februar 1987.
 Varelagerlovens § 5 om beskatning af varelagernedskrivninger ved ophør af  

 sambeskatning har virkning fra og med indkomståret 1987. Dette gælder dog  

 ikke, hvis sambeskatningen er ophørt inden den 18. februar 1987.
 Selskaber, der i en selvangivelse den 18. februar 1987 eller senere  

 ophæver sambeskatningen med virkning fra et indkomstårs begyndelse før denne  

 dato, skal ikke ved sambeskatningens ophør indtægtsføre  

 varelagernedskrivninger knyttet til det udenlandske selskab.
Ændring af investeringsfondsloven (ophør af  

 erhvervsvirksomhed) (lov 1. Ved lov nr. 306 af 25. maj 1987 er der gennemført  

 ændringer i investeringsfondsloven, jf. lovbekendtgørelse nr. 567 af 25.  

 august 1987. Efter ændringsloven bliver ikke anvendte henlæggelser til  

 investeringsfonds efterbeskattet i forbindelse med ophør af skattepligten her  

 til landet.
Der er i det væsentligste tale om at fastslå gældende praksis.
 Derudover indeholder loven en ændring af investeringsfondsloven, der  

 medfører, at henlæggelser til investeringsfonds, der ønskes benyttet til  

 forlodsafskrivning på skibsanparter omfattet af skibsværftsaftalen, jf. lov  

 nr. 767 af 12. november 1986, holdes uden for virksomhedsordningen, jf. lov  

 nr. 144 af 19. marts 1986 om indkomstbeskatning af selvstændige  

 erhvervsdrivende.
2. Efter de hidtil gældende regler er  

 efterbeskatningen af ikke anvendte henlæggelser til investeringsfonds knyttet  

 til ophøret af virksomheden.
Med lovændringen sidestilles ophør af  

 skattepligt til Danmark med ophør af erhvervsvirksomhed i  

 investeringsfondslovens forstand, jf. den nye affattelse af § 10, stk. 1.
Der skal således ske efterbeskatning, når en skattepligtig person  

 fraflytter landet og herefter hverken er fuldt skattepligtig efter  

 kildeskattelovens § 1 eller begrænset skattepligtig efter kildeskattelovens §  

 2, stk. 1, litra d eller e.
Der sker efterbeskatning, selv om virksomheden  

 ikke reelt ophører, men fx blot flyttes fra Danmark til udlandet.
Det samme  

 gælder, hvor en udenlandsk virksomhed videreføres efter ophøret af ejerens  

 skattepligt til Danmark.
 Hvis en tidligere fuldt skattepligtig person fortsætter med at drive  

 erhvervsvirksomhed i Danmark, der medfører begrænset skattepligt efter  

 kildeskattelovens § 2, stk. 1, litra d eller e, skal der som hidtil ikke ske  

 efterbeskatning af de henlæggelser, der er ubenyttede ved ophøret af den  

 fulde skattepligt.
For et selskab m.v., der er hjemmehørende i Danmark, efterbeskattes ikke  

 anvendte henlæggelser, såfremt den fulde skattepligt ophører.
Da  

 skattepligten ophører, når et selskab m.v. opløses, skal der derfor som  

 hidtil ske efterbeskatning af de ikke anvendte henlæggelser ved et selskabs  

 opløsning.
Der skal også som hidtil ske efterbeskatning ved overgang til  

 beskatning efter reglerne om indkøbsforeninger og produktions- og  

 salgsforeninger, jf. selskabsskattelovens § 5 A, stk. 3, samt ved overgang  

 til skattefri virksomhed, jf. selskabsskattelovens § 5, stk. 4.
 Udenlandske selskaber, der er begrænset skattepligtige efter  

 selskabsskattelovens § 2, stk. 1, litra a eller b, af virksomhed her i  

 landet, skal efterbeskattes af ikke anvendte henlæggelser i forbindelse med  

 ophør af denne skattepligt.
Fonde og foreninger m.v., der er skattepligtige efter § 1 i  

 fondsbeskatningsloven, vil tilsvarende blive efterbeskattet af de ikke  

 anvendte henlæggelser, når skattepligten ophører.
Overgår fonden eller  

 foreningen m.v. til skattepligt efter selskabsskatteloven, skal der dog ikke  

 ske efterbeskatning, medmindre det drejer sig om skattepligt efter  

 selskabsskattelovens § 1, stk. 1, nr. 3 a eller 4, eller stk. 2, 2. pkt., om  

 indkøbsforeninger og produktions- og salgsforeninger eller om overgang til  

 skattefri virksomhed.
 Der skal heller ikke ske efterbeskatning, når skattepligten for en fond  

 eller forening m.v. efter selskabsskatteloven erstattes med skattepligt efter  

 fondsbeskatningsloven, jf. i det hele § 2 i fondsbeskatningsloven.
3. Efterbeskatningen skal som hidtil ske ved, at den  

 skattepligtige indkomst for de indkomstår, hvori henlæggelsen er bragt til  

 fradrag, forhøjes med de ubenyttede henlæggelser med tillæg af 5 pct. pr. år  

 fra henlæggelsesårets udløb til ophørsåret.
For skattepligtige personer er de  

 foretagne forhøjelser inkl. procenttillæg personlig indkomst.
 4. Efter de hidtil gældende regler kan der i  

 forbindelse med afhændelse eller ophør af virksomheden gives tilladelse til,  

 at en henlæggelse opretholdes, såfremt der inden 1 år efter afhændelsen eller  

 ophøret overtages en anden virksomhed, jf. den fortsat gældende § 10, stk. 2.
I lighed med denne dispensationsmulighed kan der efter de nye regler  

 tilsvarende gives tilladelse til at opretholde henlæggelserne på de  

 oprindelige vilkår i tilfælde af skattepligtsophør.
Det er en betingelse for  

 tilladelsen, at der inden 1 år efter skattepligtsophøret på ny etableres  

 erhvervsvirksomhed i Danmark, i hvilken forbindelse ejeren enten bliver fuldt  

 skattepligtig her til landet, eller begrænset skattepligtig af  

 erhvervsvirksomheden efter kildeskattelovens § 2, stk. 1, litra d eller e,  

 eller selskabsskattelovens § 2, stk. 1, litra a eller b.
Hvis et selskab m.v.  

 flytter (ændrer hjemsted) til en fremmed stat eller Færøerne, skal selskabet  

 m.v. slettes af Aktieselskabsregistret, hvilket medfører, at det skal træde i  

 likvidation og formelt opløses.
Ved skattepligtsophør i disse tilfælde kan  

 der ikke gives tilladelse til at opretholde henlæggelserne.
I andre tilfælde  

 af skattepligtsophør kan der derimod gives tilladelse.
Det gælder dog både  

 for selskaber og fysiske personer, at der ikke vil blive givet tilladelse,  

 hvis der er grundlag for at antage, at der ikke er tale om et sådant  

 midlertidigt skattepligtsophør som forudsat i dispensationsbestemmelsen.
 Ved en bekendtgørelse er beføjelsen til at give tilladelse efter den nye §  

 10, stk. 3, henlagt til ligningskommissionen, for Københavns og Frederiksberg  

 kommuners vedkommende dog de pågældende skattedirektorater.  

 Ligningskommissionen m.v. er i forvejen bemyndiget til at træffe afgørelse i  

 medfør af § 10, stk. 2.
 5. Den nye affattelse af investeringsfondslovens § 10  

 vedrørende efterbeskatning finder anvendelse, hvor erhvervsvirksomheden  

 ophører eller afhændes, eller hvor skattepligten ophører den 18. februar 1987  

 eller senere.
Ændring af kursgevinstloven (beskatning ved  

 fraflytning m.v.) (lov Indledning 1. Ved lov nr. 307 af 25. maj 1987 om ændring af  

 kursgevinstloven er der gennemført ændrede regler om den skattemæssige  

 behandling af kursgevinster og -tab på fordringer og gæld i forbindelse med  

 fraflytning m.v.
 Kursgevinstloven er senest optrykt som lovbekendtgørelse nr. 519 af 8.  

 august 1986, som ændret ved lov nr. 767 af 12. november 1986, lov nr. 928 af  

 19. december 1986 og lov nr. 281 af 13. maj 1987.
Hensigten med loven er at modvirke skatteflugt.
Loven skal således sikre  

 dansk beskatning af kursgevinster og -tab, som er opnået, men ikke realiseret  

 ved skattepligtsophør.
Der skal derfor i forbindelse med personers  

 fraflytning m.v. til udlandet, Færøerne eller Grønland ske beskatning af  

 urealiserede kursgevinster og kurstab, der er optjent, mens personen var  

 skattepligtig her i landet.
De samme regler gælder, når en person får  

 skattemæssigt hjemsted i en fremmed stat efter bestemmelserne i en  

 dobbeltbeskatningsoverenskomst.
Beskatning efter reglerne i kursgevinstloven  

 skal tillige finde sted ved ophør af begrænset skattepligt.
Skattepligten gælder i de tilfælde, hvor afståelse eller indfrielse  

 (herunder udtrækning) efter de allerede gældende regler ville medføre  

 beskatning i Danmark.
Skattepligten gælder således personer, der generelt  

 skal medregne kursgevinster og -tab på fordringer og gæld, samt personer, der  

 har fordringer, der ikke opfylder mindstekravet til den pålydende rente.
For  

 begrænset skattepligtige gælder reglerne, hvis de skattepligtige ophører med  

 at have fast driftssted her i landet, eller fordringer eller gældsposter  

 udgår af den begrænset skattepligtige virksomhed.
 For at forhindre omgåelse af beskatning ved fraflytning m.v. er det  

 bestemt, at fordringer, der overdrages til en skattemæssigt samlevende  

 ægtefælle, der er hjemmehørende i udlandet, Færøerne eller Grønland, anses  

 for realiseret og dermed omfattet af beskatning efter kursgevinstloven.
Kredsen af skattepligtige omfattet af § 8 B 2. Reglerne i § 8 B medfører, at skattepligtsophør i  

 forbindelse med fraflytning samt flytning af et skattemæssigt hjemsted til en  

 stat, som Danmark har en dobbeltbeskatningsoverenskomst med, sidestilles med  

 realisation, der medfører beskatning efter kursgevinstloven.
3. Reglerne i § 8 B omfatter for det første personer,  

 hvis skattepligt til Danmark ophører.
Hvis personen er fuldt skattepligtig  

 til Danmark, og efter fraflytning ikke længere er skattepligtig til Danmark,  

 ligestilles fraflytningen med realisation.
Hvis personen er fuldt  

 skattepligtig til Danmark og efter fraflytning er begrænset skattepligtig på  

 grund af fast driftssted her i landet som nævnt i kildeskattelovens § 2, stk.  

 1, litra d, ligestilles dette med realisation for så vidt angår fordringer og  

 gæld, der ikke har tilknytning til den virksomhed, der udøves fra det faste  

 driftssted.
 Hvis den begrænsede skattepligt senere ophører, og personen ikke længere  

 er skattepligtig til Danmark, ligestilles dette med realisation for så vidt  

 angår fordringer og gæld, der har tilknytning til den virksomhed, der blev  

 udøvet fra det faste driftssted.
 Hvis den begrænsede skattepligt ophører, fordi personen bliver fuldt  

 skattepligtig her til landet, medfører dette ikke beskatning efter  

 bestemmelsen.
4. Der er tilfælde, hvor kursgevinstlovens almindelige  

 regler hidtil ikke har fundet anvendelse, selv om den fulde danske  

 skattepligt bestod.
Det gælder i tilfælde, hvor en  

 dobbeltbeskatningsoverenskomst mellem Danmark og en fremmed stat tillægger  

 den fremmede stat beskatningsretten.
I de dobbeltbeskatningsoverenskomster,  

 som Danmark har indgået, er det normalt bestemt, at kapitalgevinster kun kan  

 beskattes i den stat, hvor personen efter dobbeltbeskatningsoverenskomsten er  

 hjemmehørende.
I de tilfælde, hvor en fuldt skattepligtig person efter en  

 dobbeltbeskatningsoverenskomst må anses for at være hjemmehørende i en anden  

 stat end Danmark, har Danmark derfor hidtil måttet undlade at beskatte  

 kapitalgevinsten, selv om denne måtte være omfattet af de almindelige regler  

 i kursgevinstloven.
Dette gælder, uanset om der faktisk finder beskatning  

 sted i den stat, hvor personen anses for hjemmehørende.
Bestemmelsen i § 8 B,  

 stk. 1, 2. pkt., medfører nu, at i de tilfælde, hvor en person efter  

 bestemmelserne i en dobbeltbeskatningsoverenskomst indgået mellem Danmark og  

 en fremmed stat, Færøerne eller Grønland bliver hjemmehørende uden for  

 Danmark, skal dette ved anvendelsen af reglerne i § 8 B ligestilles med ophør  

 af skattepligt efter kildeskattelovens § 1. Dette betyder, at reglen i § 8 B,  

 stk. 1, 1. pkt., finder anvendelse, således at gevinst og tab anses for  

 realiseret på tidspunktet, hvor personen bliver hjemmehørende uden for  

 Danmark.
5. Reglerne i § 8 B gælder som udgangspunkt ikke for  

 selskaber, som er indregistreret i Danmark, idet sådanne selskaber ikke kan  

 få den fulde skattepligt ophævet ved at flytte (ændre hjemsted) til en  

 fremmed stat eller Færøerne.
Ved flytning af hjemstedet fra Danmark slettes  

 selskabet af Aktieselskabsregisteret og opløses.
Ved flytning af hjemsted til  

 Grønland slettes selskabet dog ikke af Aktieselskabsregistret, men sådan  

 flytning sidestilles med opløsning af selskabet, jf. selskabsskattelovens §  

 5, stk. 5. Opløsning af et selskab medfører en afsluttende ansættelse,  

 hvorved der foretages en beskatning af indtægter indtil opløsningen og dermed  

 ophøret af skattepligten.
Denne beskatning omfatter også urealiserede  

 kapitalgevinster.
 For udenlandske selskaber, som er begrænset skattepligtige af virksomhed  

 med fast driftssted her i landet, gælder reglerne i § 8 B, hvis selskabet  

 ophører med at have fast driftssted her, eller hvis selskabet overfører  

 fordringer eller gæld fra det faste driftssted til hovedkontoret eller et  

 andet fast driftssted i udlandet.
6. Efter reglerne i kildeskattelovens §§ 26 A og B er  

 overdragelser af aktiver mellem samlevende ægtefæller normalt ikke forbundet  

 med skattemæssige konsekvenser. § 8 B, stk. 4, bestemmer derfor, at  

 kildeskattelovens §§ 26 A og B fraviges for så vidt angår fordringer, der  

 overdrages mellem ægtefæller, selv om de begge er fuldt skattepligtige og  

 efter reglerne i kildeskattelovens § 4 anses for skattemæssigt samlevende,  

 hvis en af ægtefællerne skattemæssigt er hjemmehørende i en fremmed stat,  

 Færøerne eller Grønland.
Overdragelse af en fordring fra den ægtefælle, der  

 er skattemæssigt hjemmehørende i Danmark, til den ægtefælle, der ikke er  

 skattemæssigt hjemmehørende i Danmark, ligestilles således med realisation.
 7. Reglerne i § 8 B gælder kun i de tilfælde, hvor  

 afståelse eller indfrielse efter de almindelige regler i kursgevinstloven  

 ville have medført beskatning i Danmark.
 Reglerne gælder således for det første for personer, der er omfattet af §  

 3, det vil sige næringsskattepligtige.
 For det andet gælder reglerne for personer, som er omfattet af § 4, dog  

 kun for så vidt angår de fordringer, der er modtaget som vederlag i næring.
 For det tredie gælder reglerne for de personer, der er omfattet af § 6,  

 stk. 1, 2. pkt., det vil sige erhvervsdrivende personer, men kun for så vidt  

 angår de fordringer og den gæld i udenlandsk valuta, der har erhvervsmæssig  

 tilknytning.
For det fjerde gælder reglerne for de personer, der ejer fordringer, der  

 ikke opfylder mindsterentekravet.
Reglerne angår dog kun de fordringer i  

 udenlandsk valuta, der ikke opfyldte mindsterenten på  

 erhvervelsestidspunktet, og kun de fordringer i danske kroner, der ikke er  

 blåstemplede (det vil sige, at de ikke opfyldte mindsterentekravet på  

 udstedelsestidspunktet).
For det femte gælder reglerne for udenlandske selskaber, der udøver et  

 erhverv med fast driftssted her i landet eller deltager i en  

 erhvervsvirksomhed med fast driftssted her, eller som er berettiget til  

 løbende ydelser hidrørende fra en sådan virksomhed eller fra afståelsen af en  

 sådan virksomhed, når ydelserne ikke er udbytte, afdrag på et tilgodehavende,  

 renter eller royalties, eller som har bortforpagtet en sådan virksomhed, jf.  

 selskabsskattelovens § 2, stk. 1, litra a.
Reglerne gælder dog kun for så  

 vidt angår fordringer og gæld med tilknytning til det faste driftssted.
Opgørelse af gevinst og tab 8. Opgørelse af gevinst og tab foretages, som om  

 afståelse var sket på tidspunktet for skattepligtsophøret eller flytning af  

 skattemæssigt hjemsted.
Det betyder, at kursværdien af fordringer og gæld på  

 dette tidspunkt træder i stedet for afståelses- eller indfrielsessummen, og  

 således danner grundlag for opgørelse af gevinst og tab.
Opgørelsen foretages  

 efter reglerne i §§ 8 og 9. En gennemgang af indholdet i §§ 8 og 9 findes i  

 Skattedepartementets cirkulære nr. 120 af 9. oktober 1986, punkt 71-75.
 Værdiansættelsesspørgsmålet bliver aktuelt, når det efter de almindelige  

 regler i kursgevinstloven konstateres, at kursgevinster eller -tab på  

 fordringer eller gæld skal medregnes ved opgørelsen af den skattepligtige  

 indkomst.
9. Hvis der på et senere tidspunkt på ny indtræder  

 skattepligt til Danmark, betragtes kursværdien, der blev brugt ved ovennævnte  

 opgørelse af gevinst og tab, som anskaffelsessum ved opgørelse af gevinst og  

 tab, der konstateres efter skattepligtens indtræden.
Herefter vil de  

 almindelige regler i kursgevinstloven atter være afgørende for den  

 skattemæssige bedømmelse af gevinst eller tab på fordringer og gæld ved  

 afståelse eller indfrielse, herunder udtrækning.
 Forfaldstidspunktet 10. Forfaldstidspunktet for den pålignede skat vil  

 fremgå af den opkrævning, der fremsendes af Statsskattedirektoratet.
 Der ydes ikke henstand med de pålignede skatter, som forfalder i  

 forbindelse med opgørelse af gevinst og tab på fordringer og gæld ved  

 skattepligtsophør eller flytning af skattemæssigt hjemsted.
Nedslag for udenlandske skatter 11. Efter § 8 B, stk. 3, gives der nedslag  

 i den beregnede danske skat for betalte udenlandske skatter.
Nedslaget  

 beregnes efter samme principper som den almindelige creditregel i  

 ligningslovens § 33 om nedslag for udenlandske indkomstskatter.
Der gives kun nedslag for den udenlandske skat på den gevinst, der  

 beskattes i Danmark.
Nedslaget kan højst udgøre et beløb, der svarer til den  

 danske skat på gevinsten.
Hvis den udenlandske skat er opgjort på grundlag af  

 en højere afståelsessum end den værdi, der er lagt til grund ved den danske  

 beskatning, skal den udenlandske beskatning fordeles forholdsmæssigt på den  

 del af fortjenesten, der er beskattet i Danmark, og den del, der alene er  

 beskattet i udlandet.
Den danske skat nedsættes herefter med den del af den  

 udenlandske skat, der falder på den dansk beskattede gevinst.
 Hvis den udenlandske skat er højere end den danske, kan der dog højst ske  

 nedsættelse med et beløb, der svarer til den danske skat.
Hvis der er indgået en dobbeltbeskatningsoverenskomst med  

 tilflytningsstaten, begrænses nedslaget efter § 8 B, stk. 3, 3. pkt., til den  

 skat, som denne stat har et ubetinget krav på efter overenskomsten.
Dette  

 svarer til reglen i ligningslovens § 33, stk. 2.
12. Efter § 8 B, stk. 1, skal der som nævnt i punkt 3  

 også ske beskatning, hvis en person eller et selskab, som er hjemmehørende i  

 udlandet, ophører med at være begrænset skattepligtig efter reglerne om fast  

 driftssted i kildeskattelovens § 2, stk. 1, litra d, eller  

 selskabsskattelovens § 2, stk. 1, litra a, fordi det faste driftssted her i  

 landet nedlægges.
Det samme gælder for fx fordringer, der udgår af det faste  

 driftssteds skattepligtige virksomhed, fx ved at fordringerne overføres til  

 udlandet.
Den udenlandske ejer af det faste driftssted her i landet er  

 således begrænset skattepligtig af virksomhedens overskud, og den begrænsede  

 skattepligt omfatter også fortjeneste eller tab vedrørende fordringer og  

 gæld, der indgår som led i virksomheden.
Kursgevinster eller -tab på  

 fordringer og gæld vil være omfattet af dansk beskatning, hvis den  

 udenlandske ejer af en virksomhed med fast driftssted her i landet afstår  

 eller indfrier fordringer eller gæld, der har indgået som led i denne  

 virksomhed.
 Hvis den udenlandske ejer også bliver beskattet i den stat, som ejeren er  

 hjemmehørende i (bopælsstaten), opstår der dobbeltbeskatning.
 Dobbeltbeskatningen bliver afhjulpet ved, at bopælsstaten nedsætter sin  

 beskatning under hensyn til den danske kildestatsbeskatning.
Hvis Danmark har indgået en dobbeltbeskatningsoverenskomst med ejerens  

 bopælsstat, vil det fremgå af overenskomsten, at det er bopælsstaten og ikke  

 Danmark, som skal lempe dobbeltbeskatningen.
I disse tilfælde er det således  

 aftalt, at beskatningsretten til fortjeneste på aktiver, der ejes som led i  

 en virksomhed med fast driftssted, tilkommer den stat, hvor det faste  

 driftssted er beliggende (kildestaten).
 I andre tilfælde vil det fremgå af den internationale praksis, hvorefter  

 det altid er bopælsstaten, der skal lempe for beskatning i kildestaten.
 I disse tilfælde fastslår reglen i § 8 B, stk. 3, 4. pkt., at Danmark ikke  

 skal lempe for bopælsstatens beskatning, fordi fordringer eller gæld udgår af  

 det danske beskatningsgrundlag. § 8 B, stk. 3, 4. pkt., er således en  

 begrænsning af lempelsesreglerne i § 8 B, stk. 3, 1. - 3. pkt.
Ikrafttræden 13. Reglerne i § 8 B om kursgevinstbeskatning ved  

 fraflytning har virkning for personer, hvis skattepligt ophører eller  

 skattemæssige hjemsted flyttes den 18. februar 1987 eller senere.
Reglerne  

 har endvidere virkning for udenlandske personer og selskaber, hvis begrænsede  

 skattepligt af en virksomhed med fast driftssted her i landet ophører den 18.  

 februar 1987 eller senere.
Yderligere har reglerne virkning for fordringer og  

 gæld, der den 18. februar 1987 eller senere udgår af det faste driftssteds  

 skattepligtige virksomhed, fx ved at fordringer eller gældsposter overføres  

 til udlandet.
Endelig gælder reglerne for danske selskaber, der den 18.  

 februar 1987 eller senere overfører fordringer eller gældsposter til et fast  

 driftssted i udlandet.
 Reglerne i § 8 B, stk. 4, angående overdragelse af fordringer til en  

 samlevende ægtefælle, som er hjemmehørende uden for Danmark, har virkning for  

 fordringer, der overdrages den 18. februar 1987 eller senere.
Ændring af aktieavancebeskatningsloven  

 (visse udenlandske A.
Indledning 1. Ved lov nr. 310 af 25. maj 1987 om ændring af  

 aktieavancebeskatningsloven, ligningsloven og lov om særlig indkomstskat m.v.  

 er der gennemført ændringer i aktieavancebeskatningsloven (jf.  

 lovbekendtgørelse nr. 698 af 5. november 1987).
Hensigten med loven er at modvirke skatteflugt.
Der skal ved  

 skattepligtsophør i forbindelse med fraflytning ske beskatning af den  

 urealiserede fortjeneste, der er optjent på visse aktier indtil tidspunktet  

 for fraflytningen.
Det samme gælder ved flytning af skattemæssigt hjemsted  

 til et land, som Danmark har en dobbeltbeskatningsoverenskomst med.
Formålet  

 er at beskatte fortjeneste, der er optjent her i landet.
Derfor forudsætter  

 skattepligten tilknytning her til landet af en vis varighed.
Skattepligten gælder ikke for almindelige (minoritets)aktier, der er  

 skattefri efter 3 års ejertid (jf. § 2 og § 4, stk. 1). Skattepligten  

 omfatter således de aktier, hvor fortjenesten efter  

 aktieavancebeskatningslovens regler er skattepligtig uanset ejertidens  

 længde.
Det drejer sig om hovedaktionæraktier (jf. § 2 og § 4), næringsaktier  

 (jf. § 3), aktier i visse udenlandske investeringsselskaber (jf. § 2 a) og  

 andelsbeviser m.v. (jf. § 2 b). Endvidere gælder reglerne for  

 virksomhedsomdannelsesaktier, uanset om de ikke måtte være  

 hovedaktionæraktier.
Reglerne om beskatning ved fraflytning gælder også inden  

 udløbet af 3 års-fristen i § 2, men kun for så vidt angår de nævnte typer  

 aktier.
 Fortjenesten beskattes som almindelig eller særlig indkomst efter  

 aktieavancebeskatningslovens almindelige regler.
Der vil mod sikkerhed og betaling af tillæg kunne ydes henstand med  

 betalingen af de pålignede skatter, indtil aktierne afstås, eller aktionæren  

 dør.
I stedet for at lade sig beskatte af den urealiserede fortjeneste på  

 fraflytningstidspunktet kan aktionæren, når aktierne afstås, vælge at blive  

 beskattet på grundlag af den faktiske afståelsessum.
Der gives nedslag i den  

 danske beskatning for eventuel udenlandsk beskatning af den samme  

 fortjeneste.
 Aktier, der overdrages til en skattemæssigt samlevende ægtefælle, der er  

 hjemmehørende i udlandet, Færøerne eller Grønland, anses for afstået.  

 Fortjeneste eller tab ved afståelsen medregnes ved indkomstopgørelsen efter  

 de almindelige aktieavancebeskatningsregler.
 Herudover er det bestemt, at skattepligtige dødsboer beskattes af  

 fortjenesten ved udlæg af visse aktier til ægtefæller, arvinger eller  

 legatarer, der ikke er hjemmehørende her i landet.
 Ved lov nr. 565 af 19. december 1985 om ændring af  

 aktieavancebeskatningsloven (visse udenlandske investeringsselskaber m.v.)  

 blev der som § 2 a indsat en ny bestemmelse i aktieavancebeskatningsloven.  

 Efter denne bestemmelse beskattes fortjeneste opnået ved afhændelse af aktier  

 i selskaber, som er hjemmehørende i udlandet, Færøerne eller Grønland, som  

 almindelig skattepligtig indkomst, i det omfang fortjenesten vedrører aktier,  

 hvis værdiforøgelse i overvejende grad hidrører fra finansiel virksomhed, der  

 i udlandet er beskattet væsentlig lavere end efter danske beskatningsregler.  

 Dette gælder uanset ejertidens længde.
 Ved lov nr. 310 af 25. maj 1987 om ændring af aktieavancebeskatningsloven,  

 ligningsloven og lov om særlig indkomstskat m.v. (aktieavancebeskatning ved  

 fraflytning m.v.) blev der foretaget mindre ændringer i lovens § 2 a.  

 Herefter beskattes også efter § 2 a fortjeneste ved afståelse af aktier i  

 selskaber, der har været hjemmehørende i udlandet, Færøerne eller Grønland.  

 Endvidere er der indsat bestemmelser om forhøjelse af den skattepligtige  

 fortjeneste.
 Hensigten med § 2 a er at forhindre, at personer, der er fuldt  

 skattepligtige til Danmark, kan undgå beskatning eller opnå en relativ lav  

 beskatning ved investering i visse udenlandske investeringsselskaber.  

 Beskatningen blev undgået ved, at renter m.v., der er almindelig  

 skattepligtig indkomst i Danmark, blev konverteret til skattefrie  

 aktieavancer ved at blive kanaliseret gennem udenlandske  

 investeringsselskaber, hvis indkomster beskattedes relativt lavt eller slet  

 ikke.
I det følgende redegøres for de enkelte bestemmelser.
Paragrafhenvisninger  

 m.v. knytter sig til bestemmelserne i aktieavancebeskatningsloven, medmindre  

 andet er anført.
B.
Aktieavancebeskatningslovens §§ 13 a - 13 c Aktieavancebeskatningslovens § 13 a om beskatning ved fraflytning m.v.
 Kredsen af skattepligtige:
2. Efter § 13 a omfatter skattepligten i forbindelse  

 med fraflytning den samme kreds af aktionærer, som er omfattet af  

 aktieavancebeskatningslovens øvrige bestemmelser.
En tilknytning her til  

 landet af en vis varighed er dog en betingelse for beskatning efter § 13 a,  

 se herom punkt 9. Danske selskaber, fonde og foreninger m.v. omfattes ikke af  

 reglerne i § 13 a, se herom punkt 7.
3. Skattepligten omfatter aktionærer, der har  

 fortjeneste på aktier m.v., hvor fortjenesten er skattepligtig, uanset hvor  

 længe aktionæren har ejet aktierne.
Det drejer sig om aktier i visse  

 udenlandske investeringsselskaber (jf. § 2 a), andelsbeviser m.v. (jf. § 2  

 b), næringsaktier (jf. § 3) og hovedaktionæraktier (jf. § 2 og § 4).  

 Fortjenesten på sådanne aktier samt på alle aktier erhvervet i forbindelse  

 med omdannelse af en personligt ejet virksomhed efter lov om skattefri  

 virksomhedsomdannelse beskattes efter § 13 a, uanset om ejertiden har varet  

 mindre end 3 år.
 I de tilfælde, hvor der er tale om hovedaktionæraktier med en ejertid på  

 mindre end 3 år (jf. § 2), aktier i visse udenlandske investeringsselskaber  

 (jf. § 2 a), andelsbeviser m.v. (jf. § 2 b) og næringsaktier (jf. § 3) bliver  

 fortjeneste beskattet som almindelig indkomst.
 Er der tale om hovedaktionæraktier med en ejertid på mere end 3 år (jf. §  

 4), beskattes fortjeneste som særlig indkomst.
 4. Skattepligt efter § 13 a indtræder, når en persons  

 skattepligt efter kildeskattelovens § 1 ophører på grund af fraflytning.
 Skattepligt vil dog ikke indtræde i de tilfælde, hvor personen i stedet  

 bliver begrænset skattepligtig af erhvervsvirksomhed med fast driftssted her  

 i landet, jf. kildeskattelovens § 2, stk. 1, litra d, og aktierne indgår i  

 denne erhvervsvirksomhed, jf. punkt 6.
5. En person kan endvidere blive omfattet af  

 skattepligten efter § 13 a ved flytning af skattemæssigt hjemsted.
En sådan  

 situation kan foreligge, hvis en aktionær bevarer fuld skattepligt til  

 Danmark efter fraflytning og desuden ved tilflytning bliver fuldt  

 skattepligtig til en fremmed stat, Færøerne eller Grønland (aktionæren har  

 dobbelt-domicil). Hvis der er indgået en dobbeltbeskatningsoverenskomst med  

 den pågældende stat, og aktionæren efter reglerne i  

 dobbeltbeskatningsoverenskomsten bliver hjemmehørende i tilflytningsstaten,  

 vil den pågældende være omfattet af reglerne om aktieavancebeskatning ved  

 flytning af skattemæssigt hjemsted.
 Skattepligt vil dog ikke indtræde i de tilfælde, hvor personens fulde  

 skattepligt omfatter indkomst af erhvervsvirksomhed med fast driftssted her i  

 landet, som nævnt i kildeskattelovens § 2, stk. 1, litra d, og aktierne  

 indgår i denne erhvervsvirksomhed.
 6. En person, der er begrænset skattepligtig her til  

 landet af en erhvervsvirksomhed med fast driftssted her i landet, jf.  

 kildeskattelovens § 2, stk. 1, litra d, og som ejer aktier som en del af  

 denne erhvervsvirksomhed, vil som hidtil blive beskattet af aktieavancer  

 efter aktieavancebeskatningslovens almindelige bestemmelser.
Skattepligt efter § 13 a for sådanne aktier indtræder, hvis aktionæren  

 ophører med at drive erhvervsvirksomhed gennem det faste driftssted i  

 Danmark.
Dette gælder dog ikke, hvis aktionæren bliver fuldt skattepligtig i  

 Danmark.
 Skattepligt efter § 13 a indtræder ligeledes for aktier, der udgår af det  

 faste driftssted, fx fordi aktierne overføres til udlandet.
 7. Fuldt skattepligtige danske selskaber, fonde og  

 foreninger m.v. er ikke omfattet af skattepligt ved fraflytning.
Ved flytning af selskabers virksomhed fra Danmark - bortset fra til  

 Grønland - skal selskaber slettes af Aktieselskabsregisteret og likvideres.  

 Selskaberne vil herefter blive undergivet en afsluttende ansættelse, jf.  

 selskabsskattelovens § 5, og der sker aktieavancebeskatning efter de  

 almindelige regler.
Tilsvarende gælder, at der skal ske en afsluttende  

 ansættelse for skattepligtige fonde og foreninger, der opløses eller overgår  

 til skattefri virksomhed, jf. fondsbeskatningslovens § 2, stk. 1, og  

 selskabsskattelovens § 5. Ved flytning til Grønland sker der ikke  

 likvidation, men afsluttende ansættelse i henhold til selskabsskattelovens §  

 5.
 8. For udenlandske selskaber eller foreninger m.v.,  

 der er begrænset skattepligtige her til landet af en erhvervsvirksomhed med  

 fast driftssted her i landet, jf. selskabsskattelovens § 2, stk. 1, litra a,  

 skal der ske en afsluttende ansættelse ved opløsning eller ophør af  

 skattepligtig virksomhed her i landet, jf. selskabsskattelovens § 7.
 Ejer selskabet aktier som en del af erhvervsvirksomhed med fast driftssted  

 her i landet, og udgår aktierne af det faste driftssteds skattepligtige  

 virksomhed, finder selskabsskattelovens § 7 tilsvarende anvendelse for disse  

 aktier, jf. § 13 a, stk. 2.
 9. Kun aktionærer, der efter kildeskattelovens § 1  

 eller § 2, stk. 1, litra d, har været skattepligtige til Danmark i en eller  

 flere perioder på i alt mindst 5 år inden for de seneste 10 år forud for  

 skattepligtsophøret/hjemstedsflytningen er omfattet af beskatningen, jf. § 13  

 a, stk. 4.
 Hvis aktionæren inden for de seneste 10 år i en periode har været fuldt  

 skattepligtig og i en anden periode været begrænset skattepligtig af en  

 aktiebesiddelse som led i erhvervsvirksomhed med fast driftssted her i  

 landet, sammenlægges disse skattepligtsperioder ved afgørelsen af, om  

 aktionæren har været skattepligtig til Danmark i mindst 5 år.
 Har en aktionær erhvervet aktier fra sin ægtefælle, og opfylder denne  

 betingelsen om længerevarende tilknytning her til landet, sker der beskatning  

 efter § 13 a uanset varigheden af fraflytterens skattepligt, jf. § 13 a, stk.  

 4, 2. pkt.
 Det er en betingelse for beskatning af udenlandske selskaber m.v., der har  

 ejet aktier som led i en erhvervsvirksomhed med fast driftssted her i landet  

 efter selskabsskattelovens § 2, stk. 1, litra a, jf. punkt 8, at  

 skattepligten har varet mindst 5 år inden for de seneste 10 år.
Såfremt aktierne er erhvervet ved udlæg med succession fra et dødsbo, der  

 er skattepligtigt i Danmark, beskattes udlægsmodtageren ved fraflytning.
Det  

 er uden betydning, hvor længe udlægsmodtageren har været skattepligtig til  

 Danmark, jf. § 13 a, stk. 4, 4. pkt.
 Om udlæg fra dødsbo til udlægsmodtager, der ikke er skattepligtig her til  

 landet, se punkt 38.
Værdipapirer omfattet af bestemmelserne 10. Reglerne om aktieavancebeskatning ved fraflytning  

 finder anvendelse på samme arter af værdipapirer, som er omfattet af  

 aktieavancebeskatningslovens almindelige bestemmelser.
Reglerne omfatter  

 således aktier, anparter i anpartsselskaber, andelsbeviser og lignende  

 værdipapirer, herunder konvertible obligationer, (§ 1, stk. 1), uanset om der  

 er udstedt egentlige aktiebeviser m.v.
Endvidere gælder reglerne for  

 omsættelige beviser for indskud i investeringsforeninger, hvad enten  

 indskudsbeviserne er udstedt af akkumulerende foreninger eller af foreninger,  

 der udlodder renter og udbytter m.v.
 11. Tildeles der efter fraflytningen den  

 skattepligtige aktieretter eller tegningsretter, behandles disse retter samt  

 aktier, der erhverves ved udnyttelse af retterne, efter § 13 a, stk. 12, som  

 om de var erhvervet samtidig med de aktier, som retterne knytter sig til  

 (moderaktierne).
 For så vidt angår konvertible obligationer og aktier erhvervet ved  

 konvertering af disse gælder tilsvarende, at de anses for erhvervet samtidig  

 med moderaktierne, hvis obligationerne er erhvervet ved udnyttelse af  

 tildelte retter.
 Reglen gælder for alle de aktier, der er omfattet af § 13 a, altså også  

 selv om der er tale om andre aktier end hovedaktionæraktier.
 Reglen har kun betydning ved omberegning af skatten på grundlag af faktisk  

 afståelse efter § 13 a, stk. 7, se nedenfor punkt 14-15. Vælger aktionæren  

 derimod at fastholde den skat, der er pålignet ved fraflytningen, påvirker  

 tildeling af aktie- eller tegningsretter ikke opgørelsen af fortjeneste eller  

 tab.
12. Aktier m.v., der efter fraflytningen anskaffes til  

 markedspris, det vil sige uden udnyttelse af aktie- eller tegningsretter,  

 omfattes ikke af reglerne om aktieavancebeskatning ved fraflytning.
Det vil  

 sige, at disse aktier ikke inddrages under fraflytningsbeskatningen ved  

 omberegning af avancen efter § 13 a, stk. 7, ligesom de ikke medregnes ved  

 anvendelsen af gennemsnitsmetoden m.v.
 Opgørelsen af den skattepligtige fortjeneste eller tab ved  

 skattepligtsophør m.v.
 13. Ved skattepligtsophør eller flytning af  

 skattemæssigt hjemsted foretages opgørelse af avance/ tab, som om der var  

 sket en afståelse på dette tidspunkt, jf. § 13 a, stk. 3. For aktier, der  

 ejes som led i en erhvervsvirksomhed med fast driftssted her i landet, sker  

 opgørelse, som om aktierne er afstået på det tidspunkt, hvor virksomheden  

 ophører, eller aktierne udgår af virksomheden.
Beskatningen finder således sted ved fraflytningen m.v., og værdistigning  

 på aktierne efter fraflytningen beskattes ikke.
Efter § 13 a, stk. 7, kan  

 aktionæren vælge at få den skat, der er pålignet ved fraflytningen,  

 omberegnet under hensyn til den faktiske ejertid og faktiske afståelsessum,  

 se herom punkt 14.
 I det følgende benyttes udtrykkene »urealiseret fortjeneste« og  

 »urealiseret tab« om henholdsvis fortjeneste og tab på aktier, der  

 bliver skattepligtige i forbindelse med fraflytningen m.v.
Ved opgørelsen af den skattepligtige fortjeneste benyttes som  

 afståelsessum værdien af aktierne på tidspunktet for  

 skattepligtsophøret/hjemstedsflytningen.
Værdien opgøres efter reglerne i  

 Skattedepartementets cirkulære nr. 185 af 17. november 1982 om  

 værdiansættelsen af aktiver og passiver i dødsboer m.v. og ved  

 gaveafgiftsberegning.
I øvrigt anvendes de gældende regler for opgørelsen af fortjeneste eller  

 tab.
Tidligere års realiserede tab, der efter de almindelige regler er  

 fradragsberettigede, kan fradrages ved opgørelsen af den urealiserede  

 fortjeneste.
Ved opgørelsen af urealiseret fortjeneste og tab gælder lovens almindelige  

 regler om tabsfradrag m.v. ligeledes.
Det gælder således, at tab på aktier i  

 udenlandske investeringsselskaber (§ 2 a-aktier) ikke kan fradrages.
Der er imidlertid en særlig begrænsning i adgangen til at fradrage  

 urealiseret tab opgjort i forbindelse med fraflytning.
Efter de almindelige  

 regler kan tab ved afståelse af aktier med mindre end 3 års ejertid kun  

 fratrækkes i fortjeneste på andre aktier med mindre end 3 års ejertid.
 Tab ved afståelse af hovedaktionæraktier med mindst 3 års ejertid  

 fratrækkes i anden skattepligtig særlig indkomst, og - hvis den særlige  

 indkomst herved bliver negativ - i den skattepligtige almindelige indkomst.
 For næringsaktier gælder, at tab fradrages i den skattepligtige  

 almindelige indkomst.
Disse regler er fraveget ved § 13 a, stk. 3, 2. pkt.
Efter denne  

 bestemmelse kan et urealiseret tab kun fragå i urealiseret fortjeneste på  

 andre aktier, der bliver skattepligtig i forbindelse med fraflytningen, såvel  

 når skatten beregnes efter stk. 1., som når skatten omberegnes efter stk. 7  

 (se herom under punkt 14).
 Fortjenesten beskattes som almindelig eller særlig indkomst efter  

 aktieavancebeskatningslovens almindelige regler.
 Der kan mod sikkerhed og betaling af tillæg ydes henstand med de pålignede  

 skatter af amtsskatteinspektoraterne (i Københavns og Frederiksberg kommuner  

 dog skattedirektoraterne), se nedenfor punkt 25-28.
Omberegning på grundlag af faktisk afståelsessum og ejertid 14. Princippet i reglerne om skatteflugt er, at  

 aktierne i tilfælde af skattepligtsophør anses for at være realiseret på  

 ophørstidspunktet til værdien på dette tidspunkt.
Værdistigningen efter ophørstidspunktet kommer således ikke til  

 beskatning.
Da det ikke er tanken, at den skattepligtige skal stilles  

 ringere, end det ville have været tilfældet, hvis skattepligten var  

 opretholdt, og aktierne afhændet senere, kan den skattepligtige dog vælge at  

 få den afståelsessum, der konstateres ved et salg foretaget efter  

 fraflytningen, lagt til grund for skatteberegningen.
 Den pågældende kan således vælge at få omberegnet den skat, der er  

 pålignet efter § 13 a, stk. 1-2. Dette fremgår af bestemmelsen i § 13 a, stk.  

 7. Ved omberegning opgøres fortjeneste eller tab på grundlag af den faktiske  

 afståelsessum og den faktiske ejertid samt den faktiske hovedaktionærstatus,  

 jf. punkt 34. Ejertidens længde har betydning for opgørelse af fortjeneste på  

 hovedaktionæraktier på grund af aftrapningsbestemmelsen i § 7.
I overensstemmelse med aktieavancebeskatningslovens almindelige regler  

 opgøres beskatningen for hver aktie for sig, idet den først anskaffede aktie  

 i et selskab anses for den først afståede.
Den skattepligtige kan således for  

 hver af de senere afståede aktier vælge mellem værdien ved  

 skattepligtsophøret eller afståelsessummen.
Det er uden betydning, om der i  

 det enkelte tilfælde bliver tale om gevinst eller tab.
Den skattepligtige vil  

 således kunne vælge den mindste fortjeneste (største tab) for hver aktiepost.  

 Denne adgang til at få den senere afståelsessum lagt til grund ændrer ikke  

 ved det forhold, at det er skattepligtsophøret, der udløser beskatningen, og  

 at denne sker på ophørstidspunktet.
Der er alene tale om en ændring af den  

 oprindeligt beregnede skat.
 Omberegning kan vælges, uanset om aktionæren har fået henstand, eller om  

 den pålignede skat er betalt ved fraflytningen.
 I tilfælde af, at aktionæren dør, kan boet ligeledes få skatten omberegnet  

 på grundlag af værdien i handel og vandel og den faktiske ejertid ved  

 dødsfaldet.
 Aktionæren eller boet kan ved hver enkelt (del) afståelse vælge beregning  

 efter § 13 a, stk. 1, (værdien og ejertiden ved fraflytningen) eller § 13 a,  

 stk. 7, (faktisk fortjeneste/tab/ejertid).
Vælger aktionæren at få skatten omberegnet efter § 13 a, stk. 7, opgøres  

 fortjenesten på grundlag af den faktiske afståelsessum og den faktiske  

 besiddelsestid.
Ved skatteberegningen på grundlag af den faktiske  

 afståelsessum kan ligningsmyndighederne efter de almindelige regler  

 tilsidesætte den opgjorte fortjeneste, hvis afståelsen ikke er sket til  

 uafhængig trediemand, og vilkårene afviger fra normale markedsvilkår.
 Ved omberegning efter § 13 a, stk. 7, beregnes ikke tillæg efter § 13 a,  

 stk. 5, se herom punkt 29. Om forfaldstidspunktet for betaling af skat, se  

 nedenfor punkt 24.
Fradrag for urealiseret tab kan kun ske i fortjeneste på andre aktier, der  

 bliver skattepligtig ved fraflytning m.v., se herom punkt 13. Denne regel  

 finder også anvendelse i de tilfælde, hvor aktionæren vælger at opgøre  

 fortjenesten eller tabet på grundlag af den faktiske afståelsessum og ejertid  

 for de afståede aktier.
Et eventuelt realiseret tab vil kun kunne fradrages -  

 i såvel realiseret som urealiseret - fortjeneste på andre aktier, der blev  

 skattepligtig i forbindelse med aktionærens fraflytning.
 Aktionæren kan vælge at fastholde et urealiseret tab opgjort ved  

 fraflytningen til modregning i urealiseret eller realiseret fortjeneste.  

 Dette gælder, selv om »tabsaktierne« er steget i værdi efter  

 fraflytningen og afstået med fortjeneste.
 Hvis aktionæren afstår en del af de aktier, han ejede ved fraflytningen,  

 kan aktionæren i overensstemmelse med reglerne i § 13 a, stk. 7, begære  

 omberegning på grundlag af den faktiske ejertid og afståelsessum for denne  

 post aktier.
Hele den ved fraflytningen beregnede skat og et eventuelt henstandstillæg  

 for den solgte post aktier bortfalder.
I stedet beregnes der efter § 13 a,  

 stk. 7, skat af fortjenesten på den solgte post aktier, opgjort på grundlag  

 af afståelsessummen og ejertidens længde på afståelsestidspunktet.
For de  

 resterende aktier, for hvilke der ikke begæres omberegning, beregnes fortsat  

 henstandstillæg.
Hvis aktionæren har betalt skatten ved fraflytningen,  

 bortfalder tilsvarende hele skatten vedrørende den solgte post aktier.  

 Eventuelt for meget betalt skat tilbagebetales med en rentegodtgørelse, der  

 beregnes på grundlag af hele den skat, der kan henføres til den afståede post  

 aktier, jf. § 13 a, stk. 11, og punkt 32.
 Der henvises til punkt 11 for så vidt angår aktieretter eller  

 tegningsretter, der tildeles efter fraflytningen, og til punkt 12 for så vidt  

 angår aktier, der anskaffes efter fraflytningen uden udnyttelse af aktie-  

 eller tegningsretter.
15. Ved enhver udlodning af udbytte på danske aktier  

 og lignende værdipapirer skal der efter kildeskattelovens § 65 tilbageholdes  

 en udbytteskat på 30 pct. af det samlede udbytte.
Med hjemmel i en eventuel  

 dobbeltbeskatningsoverenskomst kan der dog blive tale om hel eller delvis  

 nedsættelse af udbytteskatten.
 Er den danske udbytteskat nedsat efter en sådan  

 dobbeltbeskatningsoverenskomst, samtidig med at udbytterne ikke er  

 skattepligtig indkomst i aktionærens bopælsstat, skal alle udbytter udloddet  

 efter fraflytningen lægges til afståelsessummen ved omberegning af skatten  

 efter § 13 a, stk. 7, på grundlag af faktisk afståelse.
 Den danske skat, der er betalt af udbytterne, kan modregnes i  

 aktieavanceskatten efter samme principper som i ligningslovens § 33. Det vil  

 sige, at aktieavanceskatten nedsættes med den danske skat på de udbytter, der  

 medregnes ved beregningen af denne skat, men således at aktieavanceskatten  

 højst kan nedsættes til 0.
Aktieafståelse efter fraflytning til det udstedende selskab eller et  

 holdingselskab 16. Afstår aktionæren efter fraflytningen sine aktier  

 til det udstedende selskab eller et holdingselskab hjemmehørende i Danmark,  

 gælder særlige regler.
Efter kildeskattelovens § 2, stk. 1, litra f, er udbytter m.v. hidrørende  

 fra selskaber hjemmehørende i Danmark omfattet af reglerne om begrænset  

 skattepligt.
Skattepligten omfatter alle udlodninger og afståelsessummer, der  

 omfattes af ligningslovens §§ 16 A og 16 B.
Afståelsessummer omfattet af  

 ligningslovens § 16 B, stk. 4, er dog ikke omfattet af den begrænsede  

 skattepligt til Danmark.
 Det betyder, at udenlandske aktionærer er begrænset skattepligtige af hele  

 afståelsessummen, hvis de afstår aktier til det udstedende selskab eller et  

 holdingselskab hjemmehørende i Danmark.
En aktionær, hvis skat ved fraflytning fra Danmark er blevet opgjort efter  

 § 13 a, stk. 1, kan efterfølgende afstå aktierne på sådanne vilkår, at der  

 sker beskatning efter ligningslovens § 16 B.
I disse tilfælde vil der ikke  

 efter § 13 a, stk. 7, kunne ske omberegning af skatten.
Beskatningen efter §  

 13 a, stk. 1, fastholdes.
 Den danske skat, som efter ligningslovens § 16 B er betalt af  

 afståelsessummen, kan fragå i den skat, der er opgjort på  

 fraflytningstidspunktet efter § 13 a, stk. 1.
 Hvis den afståelsessum, der beskattes efter ligningslovens § 16 B, er  

 højere end den værdi, som er lagt til grund ved beskatningen efter § 13 a,  

 stk. 1, kan der dog ikke ske nedslag for den del af § 16 B-beskatningen, der  

 vedrører værdistigningen efter fraflytningen.
 Fradraget kan højst være af samme størrelse som den skat, der efter § 13  

 a, stk. 1, er beregnet af fortjenesten på aktierne.
 Efter ligningslovens § 16 B, stk. 6, kan der dispenseres fra beskatning  

 efter ligningslovens § 16 B, stk. 1-5.
 Amtsskatteinspektoraterne, for Københavns og Frederiksberg kommuners  

 vedkommende dog de pågældende skattedirektorater, er bemyndiget til som 1.  

 instans at meddele dispensation fra ligningslovens § 16 B, stk. 1.
 Ligningsrådet er bemyndiget til som 1. instans at dispensere for  

 beskatning efter ligningslovens § 16 B, stk. 2, 4 og 5.
 Aktieafståelser, der fritages for beskatning efter ligningslovens § 16 B,  

 skal i stedet beskattes efter aktieavancebeskatningslovens almindelige  

 regler.
En aktionær, der er beskattet efter § 13 a, stk. 1, og som får  

 dispensation efter ligningslovens § 16 B, stk. 6, ved en senere afståelse af  

 aktierne, vil således skulle beskattes af afståelsen efter de almindelige  

 aktieavancebeskatningsregler.
Det betyder, at aktionæren for denne afståelse  

 kan vælge at få skatten omberegnet efter § 13 a, stk. 7.
Nedslag for udenlandske skatter 17. Efter § 13 a, stk. 8, gives der nedslag i den  

 beregnede danske skat for betalte udenlandske skatter på aktieavancer.
Dette  

 nedslag gives, hvad enten aktionæren vælger beskatning efter § 13 a, stk. 1,  

 (beskatning ved fraflytning) eller efter § 13 a, stk. 7, (faktisk  

 afståelsessum og besiddelsestid). Nedslaget beregnes efter samme principper  

 som den almindelige creditregel i ligningslovens § 33 om nedslag for  

 udenlandske indkomstskatter.
Der gives kun nedslag for den udenlandske skat på den del af fortjenesten,  

 der beskattes i Danmark, og højst nedslag med et beløb svarende til den  

 danske skat på denne fortjeneste.
Er den udenlandske skat opgjort på grundlag  

 af en højere afståelsessum end den værdi, der er lagt til grund ved den  

 danske beskatning, skal den udenlandske beskatning fordeles forholdsmæssigt  

 på den del af fortjenesten, der er beskattet i Danmark, og den del, der alene  

 er beskattet i udlandet.
Den danske skat nedsættes herefter med den del af  

 den udenlandske skat, der falder på den dansk beskattede fortjeneste.
 Hvis den udenlandske skat er højere end den danske, kan der højst ske  

 nedsættelse med et beløb svarende til den danske skat, eksklusive et  

 eventuelt tillæg efter § 13 a, stk. 5. Ved delvis afståelse vil nedslaget for  

 den udenlandske skat være begrænset til den del af den danske skat, der  

 forholdsmæssigt falder på de afståede aktier.
Er der indgået en dobbeltbeskatningsoverenskomst med tilflytningsstaten,  

 begrænses fradraget til den skat, som denne stat har et ubetinget krav på  

 efter overenskomsten, jf. § 13 a, stk. 8, 3. pkt.
Denne bestemmelse har  

 betydning ved de dobbeltbeskatningsoverenskomster, hvor det er accepteret, at  

 Danmark som kildestat beskatter avancer ved afståelse af aktier i danske  

 selskaber.
Flytter en aktionær i et dansk selskab fra Danmark og bliver  

 hjemmehørende i en sådan overenskomst-stat, skal den danske skat, som bliver  

 beregnet ved fraflytningen, derfor ikke nedsættes med den udenlandske skat,  

 som beregnes i bopælsstaten ved senere afståelse af aktierne.
Ifølge  

 dobbeltbeskatningsoverenskomsterne er det bopælsstaten, der skal lempe sin  

 beskatning.
 18. Efter § 13 a, stk. 2, 3. pkt., skal der ske samme  

 beskatning som ved fraflytning, når aktier, der ejes af en udenlandsk person  

 eller et udenlandsk selskab m.v. som led i en erhvervsvirksomhed med fast  

 driftssted her i landet, udgår af det danske beskatningsgrundlag (se herom  

 punkt 6 og 9).
 Der skal i disse tilfælde ikke ske lempelse i den danske  

 aktieavancebeskatning for en eventuel skat, der er betalt i den stat, hvor  

 den skattepligtige er hjemmehørende, jf. § 13 a, stk. 8, 4. pkt.
 19. I de sjældne tilfælde, hvor et fast driftssted her  

 i landet ejer aktier i et selskab, der er hjemmehørende i en tredie-stat, vil  

 den danske beskatning dog kunne lempes under hensyn til eventuel  

 aktieavancebeskatning i denne tredie-stat.
20. Har aktionæren betalt de pålignede skatter efter §  

 13 a, stk. 1, vil nedslaget for den udenlandske beskatning medføre en  

 tilbagebetaling af den for meget betalte skat.
Det gælder uanset, om  

 aktionæren vælger beskatning efter § 13 a, stk. 1, eller efterfølgende får  

 omberegnet skatten efter § 13 a, stk. 7. I disse tilfælde tilbagebetales den  

 for meget betalte skat med rentegodtgørelse efter § 13 a, stk. 11, jf. punkt  

 32 nedenfor.
 Selvangivelse m.v.
 21. Om indgivelse af selvangivelse ved ophør af  

 skattepligt m.v., se cirkulærets kapitel 1, punkt 6-9, om bekendtgørelse nr.  

 313 om afsluttende ansættelse ved ophør af skattepligt m.v., samt henstand  

 m.v. efter aktieavancebeskatningslovens § 13 a (herefter benævnt  

 bekendtgørelsen om afsluttende ansættelse).
For den skat, der vedrører aktieavancer, er det efter § 6 i  

 bekendtgørelsen om afsluttende ansættelse en betingelse for henstand, at der  

 ved senere afståelse af aktierne indgives selvangivelse om fortjenesten eller  

 tabet ved afståelsen inden udløbet af den kalendermåned, der følger efter  

 afståelsen.
Se om henstand nedenfor under punkt 25-28. Hvis en aktionær ikke  

 ønsker omberegning af aktieavanceskatten efter § 13 a, stk. 7, skal den  

 pågældende inden ovennævnte frist alene give meddelelse om afståelsen.  

 Selvangivelse/meddelelse indgives til ligningsmyndigheden i den kommune, der  

 er slutligningskommune for det seneste hele indkomstår.
I tilfælde, hvor skattepligten er ophørt før 1. juli 1987, skal  

 selvangivelser/meddelelser indgives efter de hidtil gældende regler.
Hvis  

 skattepligten først ophører den 1. juli 1987 eller senere, skal reglerne i  

 bekendtgørelsen om afsluttende ansættelse om indgivelse af  

 selvangivelse/meddelelse anvendes.
22. Indgives selvangivelse/meddelelse ikke rettidigt,  

 bortfalder en eventuel henstand (jf. punkt 25-28) med betaling af skatten  

 pålignet efter § 13 a, stk. 1-2. Skatten anses for forfalden fra det  

 tidspunkt, hvor beløbet ville være forfaldet, hvis der ikke var givet  

 henstand.
Skatten skal i så fald forrentes med 1 pct. pr. påbegyndt måned fra  

 dette tidspunkt, jf. § 6 i bekendtgørelsen om afsluttende ansættelse.
Adgangen til omberegning af skatten efter § 13 a, stk. 7, bortfalder  

 ligeledes, hvor fristen for indgivelse af selvangivelse ved afståelse  

 overskrides, jf. § 6 i bekendtgørelsen om afsluttende ansættelse.
Der vil dog  

 i disse tilfælde kunne gives nedslag for udenlandske skatter, se herom under  

 punkt 17.
 Ligningskommissionen kan efter omstændighederne se bort fra overskridelse  

 af fristen, fx i tilfælde af en undskyldelig forsinkelse.
23. § 13 a, stk. 10, indeholder regler for  

 skatteydere, der ikke har selvangivet fortjeneste eller tab på aktier  

 omfattet af § 13 a, stk. 1-2, både ved fraflytningen og (hvis der er givet  

 henstand) ved afståelsen af aktierne.
Sanktionen er den samme, som når  

 selvangivelse/meddelelse ikke er indgivet rettidigt.
Aktierne anses for  

 afstået på det tidspunkt, hvor skattepligten efter § 13 a, stk. 1 eller 2,  

 indtrådte.
Aktionæren kan derfor ikke vælge at få omberegnet skatten efter §  

 13 a, stk. 7. Da betingelserne for henstand ikke er opfyldt, er skatten  

 forfalden ved fraflytningen, se punkt 28. Der beregnes morarenter med 1 pct.  

 pr. påbegyndt måned fra forfaldsdagen.
Der vil dog også i disse tilfælde  

 kunne gives nedslag for udenlandske skatter, se herom under punkt 17.
Forfaldstidspunktet 24. Forfaldstidspunktet for den pålignede skat vil  

 fremgå af den opkrævning, der fremsendes af Statsskattedirektoratet.
Henstand med betaling af pålignede skatter 25. Der kan mod sikkerhed og betaling af tillæg ydes  

 henstand med de pålignede skatter af amtsskatteinspektoraterne (i Københavns  

 og Frederiksberg kommuner dog skattedirektoraterne), jf. § 13 a, stk. 5.
 Henstandsbeløbet og tillægget (se herom punkt 29) forfalder, når aktierne  

 afstås, eller aktionæren dør, medmindre ægtefællen succederer i  

 aktiebesiddelsen (se herom punkt 31).
 26. Henstandsbeløb, der ikke er særlig indkomstskat,  

 beregnes som forskellen mellem den skat, der opgøres med og uden avancen.
 Henstandsbeløb, der ikke er særlig indkomstskat, skal fragå i den skat,  

 der beregnes ved den afsluttende ansættelse i forbindelse med  

 skattepligtsophøret eller flytning af det skattemæssige hjemsted.  

 Henstandsbeløbet indgår derfor ikke i beregningen af eventuel restskat og  

 procenttillæg m.v., jf. kildeskattelovens § 61 og § 63.
 Begærer aktionæren ikke henstand ved fraflytningen eller bliver en sådan  

 ikke bevilget, forfalder den pålignede skat ved fraflytningen.
 Dette hindrer dog ikke, at aktionæren ved den faktiske senere afståelse  

 kan begære omberegning af skatten efter § 13 a, stk. 7. En betingelse herfor  

 er dog, at der indgives rettidig selvangivelse både ved fraflytningen og ved  

 den senere afståelse, se herom under punkt 21-23.
 27. For at opnå henstand skal følgende betingelser  

 være opfyldt:
a.
Der skal stilles sikkerhed over for amtsskatteinspektoraterne (i  

 Københavns og Frederiksberg kommuner dog skattedirektoraterne). Sikkerheden  

 skal stå i passende forhold til henstandsbeløbet.
Sikkerhed kan bestå i  

 aktier, børsnoterede obligationer, garanti fra et pengeinstitut eller anden  

 sikkerhed efter de nævnte myndigheders bestemmelse.
 Størrelsen af sikkerheden skal afgøres af disse myndigheder.
b.
Ved fraflytning skal der indgives selvangivelse til  

 ligningsmyndigheden, se herom under punkt 21. Giver ligningskommissionen  

 udsættelse med indgivelse af selvangivelse efter § 3 i bekendtgørelsen om  

 afsluttende ansættelse, skal selvangivelse som betingelse for henstanden blot  

 være indgivet inden denne frist.
c.
Henstand er endelig betinget af, at der ved senere hel eller delvis  

 afståelse af aktierne indgives en selvangivelse af fortjenesten eller tabet  

 på disse. Ønskes der ikke omberegning efter § 13 a, stk. 7, er det en  

 betingelse for henstand, at der indgives meddelelse ved senere hel eller  

 delvis afståelse af aktierne.
Se om selvangivelse/ meddelelse punkt 21-23.
Indgives selvangivelse/meddelelse ikke rettidigt, bortfalder henstanden,  

 og skatten anses for forfalden fra det tidspunkt, hvor skatten ville være  

 forfalden, hvis der ikke var givet henstand.
Skatten forrentes med 1 pct. pr.  

 påbegyndt måned fra dette tidspunkt, jf. § 6 i bekendtgørelsen om afsluttende  

 ansættelse.
Adgangen til omberegning efter § 13 a, stk. 7, bortfalder, jf. §  

 6 i bekendtgørelsen om afsluttende ansættelse.
28. Betales forfaldne henstandsbeløb og tillæg ikke  

 rettidigt, tillægges de forfaldne beløb renter på 1 pct. pr. påbegyndt måned  

 fra forfaldsdagen at regne, jf. § 13 a, stk. 5, 8. pkt.
Det samme gælder for  

 forfaldne skattebeløb, der ikke er omfattet af henstandsordningen, jf. § 13  

 a, stk. 5, 8. pkt.
Disse renter er ikke fradragsberettigede, jf.  

 ligningslovens § 17 A.
Tillæg til henstandsbeløb 29. Til henstandsbeløbet beregnes efter § 13 a, stk.  

 5, et tillæg.
Tillægget beregnes fra forfaldstid for skatten pålignet efter §  

 13 a, stk. 1. Hvert kalenderår fastsættes en tillægssats, som skal gælde for  

 hele året.
Tillægssatsen udgør den officielle diskonto pr. 1. januar det  

 pågældende år.
Tillægget er ikke fradragsberettiget.
Ved omberegning af  

 skatten efter § 13 a, stk. 7, (faktisk afståelsessum og besiddelsestid)  

 bortfalder den oprindelige beskatning og tillæg for disse aktier.
Der  

 beregnes intet tillæg til den omberegnede skat.
Når en fraflyttet aktionær ved tilbageflytning på ny bliver omfattet af  

 aktieavancebeskatningslovens almindelige regler, bortfalder den ved  

 fraflytningen beregnede skat på de aktier, der er i behold ved  

 tilbageflytningen, jf. punkt 33 nedenfor.
Det beregnede tillæg til den  

 bortfaldne skat bortfalder ligeledes.
 I de tilfælde, hvor en hovedaktionær efter fraflytningen skifter status  

 til almindelig aktionær, bortfalder skatten, jf. nedenfor punkt 34. Det  

 beregnede tillæg bortfalder.
Vælger aktionæren at lade sig beskatte efter § 13 a, stk. 1, dvs. på  

 grundlag af værdien på fraflytningstidspunktet, og er der ydet henstand med  

 skattebetalingen, gives nedslaget for udenlandsk skat efter § 13 a, stk. 8, i  

 den pålignede danske skat uden tillæg til henstandsbeløbet.
Såfremt der efter  

 nedslaget resterer en dansk beskatning, beregnes tillæg til denne skat efter  

 henstandsreglerne i § 13 a, stk. 5.
 Vælger aktionæren omberegning af skatten efter § 13 a, stk. 7, dvs.  

 beskatning på grundlag af den faktiske afståelsessum og besiddelsestid, gives  

 nedslaget for den udenlandske skat i den omberegnede skat, og der beregnes  

 ikke tillæg.
Klageadgang 30. Amtsskatteinspektoraternes (i Københavns og  

 Frederiksberg kommuner dog skattedirektoraternes) afgørelser vedrørende  

 henstand og sikkerhedsstillelse kan indbringes for Statsskattedirektoratet  

 inden 4 uger fra den dag, hvor afgørelsen herom er meddelt den  

 skattepligtige, jf. § 13 a, stk. 6.
Statsskattedirektoratet kan dog se bort fra overskridelse af denne frist,  

 når omstændighederne taler derfor.
Statsskattedirektoratets afgørelse kan  

 ikke påklages til højere administrativ myndighed.
Ægtefællens indtræden i henstand 31. Dør aktionæren, forfalder skatten til betaling.  

 Skatteministeren kan dog tillade, at afdødes ægtefælle succederer i en  

 henstandsordning, jf. § 13 a, stk. 5, 10. pkt.
Det vil sige, at ægtefællen  

 indtræder i henstandsordningen på samme vilkår, som var fastsat for den  

 afdøde aktionær.
Denne dispensationsadgang er efter § 7 i bekendtgørelsen om afsluttende  

 ansættelse henlagt til den samme myndighed, der bevilgede henstand til afdøde  

 (amtsskatteinspektoraterne og i Københavns og Frederiksberg kommuner  

 skattedirektoraterne). Disse myndigheders afgørelse vedrørende succession kan  

 indbringes for Statsskattedirektoratet og som sidste administrative instans  

 for Skatteministeren.
Ved senere afståelse af alle eller en del af de aktier,  

 som omfattes af henstandsordningen, kan ægtefællen enten fastholde den  

 oprindelige beskatning efter § 13 a, stk. 1, eller få omberegnet skatten  

 efter § 13 a, stk. 7. I begge tilfælde anvendes afdødes oprindelige  

 anskaffelsessum og anskaffelsestidspunkt.
I disse tilfælde anvendes derfor  

 ikke reglerne i kildeskattelovens § 33 B om anskaffelsessummen for aktiver  

 erhvervet fra et udenlandsk dødsbo.
Tilbagebetaling af eventuel for meget betalt skat 32. Hvis den skattepligtige ved fraflytningen har  

 betalt skatten af den urealiserede aktieavance efter § 13 a, stk. 1, og den  

 pålignede skat senere nedsættes eller bortfalder, fx fordi den skattepligtige  

 fortjeneste opgøres efter den faktiske afståelsessum, eller fordi der er  

 betalt skat i udlandet, tilbagebetales den for meget betalte skat efter  

 anmodning.
Den for meget betalte skat tilbagebetales med en rentegodtgørelse på 6  

 pct. årlig.
Godtgørelsen beregnes fra det tidspunkt, hvor skatten er  

 indbetalt, indtil skatten tilbagebetales.
Rentegodtgørelsen skal ikke  

 medregnes ved opgørelsen af den skattepligtige indkomst, jf. § 13 a, stk. 11.
Bortfald af skattepligten 33. Den skat, der er pålignet ved fraflytning,  

 bortfalder efter § 13 a, stk. 9, i de tilfælde, hvor aktionæren på ny bliver  

 omfattet af de almindelige aktieavancebeskatningsregler.
Det vil være  

 tilfældet, hvis aktionæren bliver fuldt skattepligtig efter kildeskattelovens  

 § 1, eller hvis aktionæren bliver skattemæssigt hjemmehørende her efter  

 reglerne i en dobbeltbeskatningsoverenskomst.
Det samme gælder, hvis  

 aktiebesiddelsen bliver led i en begrænset skattepligtig virksomhed med fast  

 driftssted her i landet.
Skatten bortfalder for de aktier, der er i behold på  

 det tidspunkt, hvor aktionæren på ny bliver omfattet af de almindelige  

 aktieavancebeskatningsregler.
 Ved senere afståelse af aktier, mens aktionæren er omfattet af  

 aktieavancebeskatningslovens almindelige regler, behandles aktieafståelsen i  

 det hele efter de almindelige regler med udgangspunkt i den oprindelige,  

 faktiske anskaffelsessum og det faktiske anskaffelsestidspunkt for aktierne.
34. Hvis aktionæren efter fraflytningen ophører med at  

 være hovedaktionær i aktieavancebeskatningslovens forstand, bortfalder  

 fraflytningsbeskatningen.
Fraflytningsskatten bortfalder kun på de aktier,  

 der er i behold på tidspunktet for den ændrede status.
 Dette gælder kun for hovedaktionærer, som på tidspunktet for  

 skattepligtens indtræden skulle beskattes efter aktieavancebeskatningslovens  

 § 2 eller § 4, men ikke for hovedaktionærer, som skulle beskattes efter  

 aktieavancebeskatningslovens § 2 a og § 2 b.
 En aktionærs hovedaktionærstatus kan eksempelvis bortfalde i tilfælde,  

 hvor den pågældende alene var omfattet af hovedaktionærreglerne på grund af  

 5-årsreglen i § 4, stk. 2; det vil sige, at aktionæren på et tidspunkt inden  

 for de seneste 5 år forud for fraflytningen har opfyldt betingelserne for  

 beskatning som hovedaktionær.
 Tilsvarende gælder, at fraflytterens hovedaktionærstatus bortfalder 5 år  

 efter, at betingelserne i § 4, stk. 2, ikke længere opfyldes på grund af  

 fraflytterens (eller den øvrige hovedaktionærkreds) efterfølgende  

 aktieafståelse.
Det bemærkes, at det ikke er muligt for en hovedaktionær at ændre status  

 til almindelig aktionær ved selskabets fusion med et større selskab.
En  

 hovedaktionær, der ved en fusion får ombyttet sine hovedaktionæraktier med  

 aktier i det fortsættende selskab, vil ved afståelse af de tilbyttede aktier  

 blive beskattet som hovedaktionær, uanset størrelsen af den pågældendes  

 aktiebesiddelse i det fortsættende selskab, jf. § 13, stk. 1.
35. Ved ophævelse af beskatningen bortfalder også  

 tillæg til eventuelle henstandsbeløb.
Hvis aktionæren har betalt de pålignede  

 skatter ved fraflytningen, ydes der ved tilbagebetalingen af de for meget  

 betalte skatter en rentegodtgørelse efter § 13 a, stk. 11, jf. punkt 32  

 ovenfor.
Beskatning ved fornyet fraflytning til udlandet 36. I de tilfælde, hvor skatten er bortfaldet efter §  

 13 a, stk. 9, på grund af tilbageflytning til Danmark (jf. punkt 33),  

 pålignes der ved fornyet fraflytning skat efter § 13 a, stk. 1, uanset  

 varigheden af skattepligtsperioden forud for den seneste fraflytning, jf. §  

 13 a, stk. 4, 3. pkt.
 Beskatningen sker i disse tilfælde på grundlag af aktiernes værdi og  

 ejertid på tidspunktet for den seneste fraflytning.
 Påligning af skat efter § 13 a, stk. 1, finder sted, uanset at aktionæren  

 ved den fornyede fraflytning er i besiddelse af andre aktier end ved den  

 oprindelige fraflytning.
Særlige regler i aktieavancebeskatningslovens § 13 b for overdragelser  

 mellem ægtefæller 37. Overdragelse af aktier mellem samlevende  

 ægtefæller udløser normalt ikke aktieavancebeskatning, jf. kildeskattelovens  

 §§ 26 A og 26 B.
I § 13 b er fastsat, at kildeskattelovens §§ 26 A og 26 B ikke gælder for  

 overdragelse af aktier til en ægtefælle, der er hjemmehørende i udlandet,  

 Færøerne eller Grønland, selv om ægtefællerne begge er fuldt skattepligtige  

 og skattemæssigt samlevende efter reglerne i kildeskattelovens § 4. Den  

 ægtefælle, der modtager aktierne, kan ikke succedere i den overdragende  

 ægtefælles skattemæssige stilling.
Der sker derfor efter § 13 b beskatning  

 hos den overdragende ægtefælle af den fortjeneste, der er optjent indtil  

 tidspunktet for overdragelsen.
Beskatning efter § 13 b omfatter alene de  

 aktier, der er omfattet af § 13 a.
Ved overdragelsen af aktier m.v. til ægtefælle i udlandet sker der en  

 faktisk afståelse.
Reglerne i § 13 a om henstand med skattebetalingen, indtil  

 aktierne afstås, om fornyet skatteberegning ved aktiernes afståelse og om  

 eventuelt bortfald af beskatning finder derfor ikke anvendelse i disse  

 tilfælde.
 Overdragelse af aktier til en samlevende ægtefælle, der er hjemmehørende i  

 udlandet, behandles således i det hele efter aktieavancebeskatningslovens  

 almindelige regler om afståelse af aktier til trediemand.
Aktieavancebeskatningslovens § 13 c om udlæg fra dødsboer 38. Udlægsmodtagere, der er skattepligtige af  

 eventuelle aktieavancer, kan efter aktieavancebeskatningslovens almindelige  

 regler indtræde i afdødes stilling ved Efter § 13 c kan personer og selskaber m.v., der er hjemmehørende i  

 udlandet, Færøerne eller Grønland, ikke indtræde i afdødes skattemæssige  

 stilling (succedere) for så vidt angår aktier som omtalt i § 13 a, stk. 1.
 Reglen i § 13 c afskærer udenlandske udlægsmodtageres adgang til at  

 indtræde i afdødes stilling i alle de nævnte tilfælde.
Det betyder, at dødsboet ved udlægget af sådanne aktier til udlændinge  

 skal betale skat af fortjenesten.
Der kan gives henstand med betalingen af  

 skatten.
Henstand vil blive givet i form af en afdragsordning.  

 Afdragsordningen vil blive betinget af, at der stilles betryggende sikkerhed  

 for henstandsbeløbet.
Der beregnes tillæg til henstandsbeløbet efter samme  

 regler som for fraflyttere, jf. § 13 a, stk. 5. Når det offentlige har  

 modtaget sikkerhedsstillelsen, er boet frigjort for sit ansvar for betaling  

 af skatten.
I modsætning til reglerne for fraflyttere, bortfalder skatten imidlertid  

 ikke, hvis udlægsmodtageren senere flytter til Danmark.
Der kan heller ikke  

 ske omberegning af skatten, når udlægsmodtageren efterfølgende afstår  

 aktierne, ligesom der ikke gives nedslag for eventuel udenlandsk beskatning  

 ved afståelse.
Ikrafttræden 39. Reglerne i § 13 a om aktieavancebeskatning ved  

 fraflytning har virkning for personer, hvis skattepligt ophører, eller som  

 flytter skattemæssigt hjemsted den 18. februar 1987 eller senere.
Reglerne  

 har endvidere virkning for personer og udenlandske selskaber, hvis begrænsede  

 skattepligt af en virksomhed med fast driftssted her i landet ophører den 18.  

 februar 1987 eller senere.
Endelig har bestemmelserne virkning for aktier,  

 der den 18. februar 1987 eller senere udgår af et fast driftssteds  

 skattepligtige virksomhed, fx fordi aktierne overføres til udlandet.
 Bestemmelserne i § 13 b om overdragelse til ægtefælle har virkning for  

 aktier, der overdrages den 18. februar 1987 eller senere.
 Reglerne i § 13 c gælder for aktier i dødsboer, hvor dødsfaldet er  

 indtrådt den 18. februar 1987 eller senere.
C.
Eksempler på anvendelsen af aktieavancebeskatningslovens § 13a Eksempel 1.
Skatteberegningen ved fraflytningen Til belysning af reglerne skal anføres følgende eksempel på beregning af  

 særlig indkomstskat ved en hovedaktionærs fraflytning.
Det er forudsat, at  

 hovedaktionæren ikke besidder andre aktier eller har afstået andre aktier i  

 fraflytningsåret.
Endvidere forudsættes det, at hovedaktionæren ikke har  

 anden særlig indkomst i fraflytningsåret.
Endelig forudsættes det, at  

 hovedaktionærens eventuelle ægtefælle ikke afstår eller besidder  

 hovedaktionæraktier i fraflytningsåret.
 Hovedaktionæren købte 1. maj 1983 en aktiepost på nominelt 250.000 kr. for  

 500.000 kr.
 Ved fraflytningen pr. 1. oktober 1987 har aktieposten en værdi på 800.000  

 kr.
Aktierne har været ejet fra 1. maj 1983 til 1. oktober 1987, altså i 4 år  

 og 5 måneder.
Fraflytningen sker i 5. besiddelsesår, og fortjenesten  

 nedsættes derfor med 20 pct., jf. § 7, stk. 1. Fortjenesten vil derfor udgøre  

 240.000 kr.
 Særlig indkomstskat for 1987 beregnes således:
Omberegning ved afståelse.
Ingen udenlandsk skat.
Hovedaktionæren i ovenstående eksempel har siden fraflytningen fra Danmark  

 haft bopæl i et land, hvor han blev beskattet af det løbende aktieudbytte.  

 Hele aktieposten afstås pr. 1. juni 1990. Afståelsesvederlaget udgør  

 1.000.000 kr.
Det forudsættes, at der ikke betales udenlandsk skat af  

 avancen.
 Hovedaktionæren kan nu vælge at få omberegnet den skat, der blev beregnet  

 ved fraflytningen.
 Fortjenesten ved omberegningen kan herefter opgøres således:
Pålignet skat betalt ved afrejsen Hvis aktionæren har betalt den pålignede skat ved afrejsen, vil han, når  

 han begærer omberegning, få tilbagebetalt den for meget betalte skat plus en  

 rentegodtgørelse heraf på 6 pct. årligt, jf. § 13 a, stk. 11.
 Da den omberegnede skat er højere end skatten beregnet ved fraflytningen,  

 vil det ikke være fordelagtigt at begære omberegning.
Henstand med skattebetalingen Er der efter lovens § 13 a, stk. 5, givet henstand med betalingen af den  

 særlige indkomstskat, der blev beregnet ved fraflytningen, forfalder den  

 særlige indkomstskat samt tillægget hertil ved afståelsen.
Antages det, at  

 den særlige indkomstskat er pålignet til betaling pr. 1. december 1987, og at  

 henstandsbeløbet og tillægget forfalder til betaling pr. 1. august 1990, kan  

 henstandsperioden opgøres til 2 år og 8 måneder.
Med en diskonto på 7 pct.  

 p.a. kan det samlede tillæg opgøres til 2 8/12 år a 7 pct. = 18,67 pct.
 18,67 pct. af 87,500 kr. udgør 16.336 kr., således at det samlede beløb,  

 der forfalder til betaling pr. 1. august 1990, udgør 103.836 kr.
 I den situation vil det være fordelagtigt for hovedaktionæren at begære  

 omberegning, da der herved spares et skattebeløb på 103.836 kr. - 92.500 kr.  

 = 11.336 kr.
Omberegning ved afståelse.
Udenlandsk skat.
I ovenstående eksempel er der ikke taget hensyn til eventuel beskatning af  

 avance i bopælslandet.
Hvis det godtgøres, at bopælslandets beskatning sker  

 på grundlag af forskellen mellem anskaffelsessummen og afståelsessummen, vil  

 den udenlandske skat helt eller delvis kunne modregnes i den danske skat.
Pålignet skat betalt ved afrejsen Når aktionærens skat er beregnet på fraflytningstidspunktet, foreligger  

 der kun dobbeltbeskatning af den del af den samlede avance, der er opstået  

 inden fraflytningen.
Godtgøres det, at den udenlandske skat udgør i alt  

 60.000 kr., kan det skattebeløb, der i denne situation kan modregnes i den  

 danske skat, opgøres således:
Da beløbet på 36.000 kr. er mindre end den danske skat, kan det fuldt ud  

 modregnes i den danske skat.
Det bemærkes, at fradraget for udenlandsk skat  

 aldrig kan overstige dansk skat.
Ved tilbagebetalingen af den for meget betalte skat ydes en godtgørelse på  

 6 pct. årligt.
Antages det, at den særlige indkomstskat er betalt pr. 1.  

 december 1987, og at tilbagebetalingen sker pr. 1. august 1990, kan den  

 periode, for hvilken der skal ydes godtgørelse, opgøres til 2 år og 8  

 måneder.
Det samlede tillæg udgør således 2 8/12 år a 6 pct. = 16 pct.
Godtgørelsen udgør herefter 2 8/12 x 6 pct. = 16 pct. af 36.000 kr. eller  

 5.760 kr.
Den samlede tilbagebetaling udgør således 41.760 kr.
Hvis der begæres omberegning, foreligger der dobbeltbeskatning af hele  

 avancen.
Da den udenlandske skat er mindre end den danske skat på 92.500 kr.,  

 kan den fuldt ud modregnes heri.
Den danske skat bliver i denne situation  

 92.500 kr. - 60.000 kr. = 32.500 kr.
 Det samlede procenttillæg ved tilbagebetalingen udgør 16 pct., når det  

 antages, at den særlige indkomstskat er betalt pr. 1. december 1987, og at  

 tilbagebetalingen sker pr. 1. august 1990.
 Den for meget betalte skat udgør 87.500 kr. - 32.500 kr. = 55.000 kr.  

 Godtgørelsen hertil udgør 16 pct. af 55.000 kr.= 8.800, således at det  

 samlede beløb, der tilbagebetales, udgør 63.800 kr.
 Ved at begære omberegning opnår aktionæren en skattebesparelse på 63.800  

 kr. - 41.760 kr. = 22.040 kr.
Henstand med skattebetalingen Hvis der er givet henstand med betalingen af den særlige indkomstskat,kan  

 den del af den udenlandske skat, der kan modregnes i den danske skat som  

 ovenfor opgøres til 36.000 kr.
Det antages, at henstandsbeløbet m.v.  

 forfalder til betaling pr. 1. august 1990.
Skattebeløbet, der forfalder ved afståelsen, bliver derfor 87.500 kr. -  

 36.000 kr. = 51.500 kr.
Med en diskonto på 7 pct. p.a. kan det samlede  

 henstandstillæg opgøres til 2 8/12 år a 7 pct. = 18,67 pct. 18.67 pct. af  

 51.500 kr. udgør 9.615 kr., således at det samlede beløb, der skal  

 indbetales, udgør 61.115 kr.
 Hvis aktionæren begærer omberegning, nedsættes den danske skat som ovenfor  

 til 32.500 kr.
 Aktionæren opnår således en skattebesparelse på 61.115 kr. - 32.500 kr. =  

 28.615 kr. ved at begære omberegning i dennne situation.
Eksempel 2 Skatteberegningen ved fraflytningen Dette eksempel er en udvidelse af eksempel 1, idet det forudsættes, at  

 hovedaktionæren ud over den nævnte aktiepost (aktiepost 1), har en aktiepost  

 2, som er anskaffet 1. august 1982. Også i forhold til aktiepost 2 foreligger  

 der en hovedaktionærforhold.
 Anskaffelsessummen for aktiepost 2, som nominelt er på 250.000 kr., er  

 400.000 kr. mens værdien ved fraflytning udgør 300.000 kr.
 Fortjenesten på fraflytningstidspunktet kan opgøres således:
 Fortjenesten på aktiepost 1 nedsættes som i eksempel 1 til 240.000 kr.,  

 mens der ikke sker nogen regulering af tabet på aktiepost 2.
 Særlig indkomstskat for 1987 beregnes således:
Omberegning ved afståelse.
Ingen udenlandsk skat Det forudsættes her, at begge aktieposter afstås pr. 1. juni 1990.  

 Afståelsessummen for aktiepost 1 udgør 1.000.000 kr. og for aktiepost 2  

 600.000 kr.
 Ved fraflytningen blev der konstateret et tab vedrørende aktiepost 2, mens  

 der ved afståelsen blev konstateret en gevinst (600.000 kr. - 400.000 kr. =  

 200.000 kr.). Hovedaktionæren har derfor ingen interesse i at begære  

 omberegning for aktiepost 2. Det kræves ikke, at den skattepligtige foretager  

 omberegning for aktiepost 2, selv om der sker omberegning for aktiepost 1.  

 Ved opgørelsen af fortjenesten ved omberegningen vedrørende aktiepost 1, kan  

 aktiepost 2 derfor indgå med tabet beregnet ved fraflytningen.
Pålignet skat betalt ved afrejsen Hvis aktionæren har betalt den pålignede skat ved afrejsen, vil han, når  

 han begærer omberegning, få tilbagebetalt eventuel for meget betalt skat plus  

 en rentegodtgørelse heraf på 6 pct. årligt, jf. § 13 a, stk 11. Da den  

 omberegnede skat er højere end skatten beregnet ved fraflytningen, vil det  

 ikke være fordelagtigt at begære omberegning.
Henstand med skattebetalingen Er der givet henstand med betalingen af den særlige indkomstskat efter  

 lovens § 13 a, stk. 5, forfalder den særlige indkomstskat samt tillægget  

 hertil ved afståelsen.
Antages det, at den særlige indkomstskat er pålignet  

 til betaling pr. 1. december 1987, og at henstandsbeløbet og tillægget hertil  

 forfalder til betaling pr. 1. august 1990, kan henstandsperioden opgøres til  

 2 år og 8 måneder.
Med en diskonto på 7 pct. p.a. kan det samlede tillæg  

 opgøres til 2 8/12 år a 7 pct. = 18,67 pct.
 18,67 pct. af 37.500 kr. udgør 7.001 kr., således at det samlede beløb,  

 der forfalder til betaling pr. 1. august 1990, udgør 44.501 kr.
 I denne situation vil det være fordelagtigt for hovedaktionæren at begære  

 omberegning, da der herved spares et skattebeløb på 44.501 kr. - 42.500 kr. =  

 2.001 kr.
Omberegning ved afståelsen.
Udenlandsk skat Når det antages, at bopælslandets beskatning sker på grundlag af  

 forskellen mellem anskaffelsessummen og afståelsessummen, vil den udenlandske  

 skat helt eller delvis kunne modregnes i den danske skat.
Pålignet skat betalt ved afrejsen Da den danske skat alene vedrører aktiepost 1, vil det alene være den del  

 af den udenlandske skat, der kan henføres til aktiepost 1, der kan gives  

 lempelse for.
 Når den danske skat er beregnet på fraflytningstidspunktet og de  

 udenlandske skattebeløb vedrørende aktiepost 1 udgør 25.000 kr., kan det  

 beløb, der i denne situation kan modregnes i den danske skat, opgøres  

 således:
 Ved opgørelsen af, hvilken del af den udenlandske skat der kan henføres  

 til aktiepost 1, foretages en forholdsmæssig fordeling baseret på de  

 konstaterede fortjenester på de enkelte aktieposter.
 Da det beregnede beløb på 15.000 kr. ikke overstiger den danske skat, kan  

 det fuldt ud modregnes i den danske skat.
Ved tilbagebetalingen af den for meget betalte skat ydes en godtgørelse på  

 6 pct. årligt.
Den samlede godtgørelse udgør som i eksempel 1 2 8/12 år a 6  

 pct. = 16 pct. af 15.000 kr. = 2.400 kr.
Den samlede tilbagebetaling udgør  

 således 17.400 kr.
Hvis der begæres omberegning, foreligger der dobbeltbeskatning af hele  

 avancen.
Da den udenlandsk skat på 25.000 kr. vedrørende aktiepost 1 er  

 mindre end den danske skat, kan den udenlandske skat fuldt ud modregnes i den  

 danske skat.
Den danske skat bliver i denne situation 42.500 kr. - 25.000 kr.  

 = 17.500 kr.
Ved tilbagebetalingen af den for meget betalte skat ydes en godtgørelse på  

 6 pct. årligt.
Den samlede godtgørelse udgør som i eksempel 1 2 8/12 år a 6  

 pct. = 16 pct. af 20.000 kr. (37.500 kr. - 17.500 kr.) = 3.200 kr.
Den  

 samlede tilbagebetaling udgør således 23.200 kr.
 Aktionæren kan opnå en skattebesparelse på 23.200 kr. - 17.400 kr. = 5.800  

 kr. ved at begære omberegning.
Henstand med skattebetalingen Hvis der er givet henstand med betalingen af den særlige indkomstskat, kan  

 den del af den udenlandske skat vedrørende aktiepost 1, der kan modregnes i  

 den danske skat som ovenfor opgøres til 15.000 kr.
Skattebeløbet, der forfalder ved afståelsen, bliver derfor 37.500 kr. -  

 15.000 kr. = 22.500 kr.
Med en diskonto på 7 pct. p.a. kan det samlede tillæg  

 opgøres til 2 8/12 år a 7 pct. = 18,67 pct., hvis henstandsbeløbet m.v.  

 forfalder til betaling pr. 1. august 1990. 18,67 pct. af 22.500 kr. udgør  

 4.201 kr., således at det samlede beløb, der forfalder til betaling, udgør  

 26.701 kr.
 Hvis aktionæren begærer omberegning, nedsættes den danske skat som ovenfor  

 til 17.500 kr.
 I denne situation kan aktionæren opnå en skattebesparelse på 26.701 kr. -  

 17.500 kr. = 9.201 kr.
D.
Bestemmelserne i aktieavancebeskatningslovens § 2 a (visse udenlandske  

 investeringsselskaber m.v.) Reglens hovedindhold 40. Efter § 2 a skal fortjeneste ved afståelse af  

 aktier m.v. udstedt af selskaber, der er eller har været hjemmehørende i  

 udlandet, Færøerne eller Grønland under visse betingelser medregnes ved  

 opgørelsen af den skattepligtige almindelige indkomst, selv om de først  

 sælges efter 3 års ejertid.
Reglen om, at § 2 a også gælder for aktier i  

 selskaber, der tidligere har været hjemmehørende i udlandet, er indsat ved  

 lov nr. 310 af 25. maj 1987 om ændring af bl.a. aktieavancebeskatningsloven.  

 Om overgangsbestemmelser se nedenfor under punkt 52.
 41. Omfattet af § 2 a er alle typer aktionærer, der er  

 omfattet af aktieavancebeskatningsloven med undtagelse af næringsaktionærer,  

 der beskattes efter aktieavancebeskatningslovens § 3. Minoritetsaktionærer og  

 hovedaktionærer er således omfattet af bestemmelsen.
 42. Loven vedrører samme arter af værdipapirer, som  

 aktieavancebeskatningslovens regler i øvrigt, for så vidt disse er udstedt af  

 selskaber, der er eller har været hjemmehørende i udlandet, Færøerne eller  

 Grønland.
 Yderligere betingelser for anvendelse af § 2 a 43. Bestemmelsen indeholder  

 nogle betingelser, der alle skal være opfyldt, for at der sker beskatning  

 efter § 2 a.
Disse betingelser er 44. Indkomstbeskatning efter § 2 a sker som nævnt kun,  

 hvis formålet med erhvervelsen eller besiddelsen af aktierne overvejende har  

 været at opnå værdistigning på disse.
Ikke alene formålet med erhvervelsen men også med den fortsatte besiddelse  

 af aktierne, indgår i bedømmelsen.
Der kan være tilfælde, hvor et selskabs  

 virksomhed fuldstændig ændrer karakter, fx fra produktionsvirksomhed til  

 finansiel virksomhed i et skattely-land.
Investeringer i aktier vil normalt bero på en forventning om såvel udbytte  

 som kursstigning på aktierne.
Det vil ikke altid være muligt for en investor  

 at vide, hvorledes et selskabs aktiviteter udvikler sig i løbet af den  

 periode, hvor den pågældende ejer aktierne i dette.
Som nævnt kan et selskab  

 ændre karakter, ligesom det kan ændre udbyttepolitik i løbet af ejerperioden,  

 uden at den enkelte aktionær har indflydelse herpå.
 Det må således bero på en samlet vurdering af selskabets aktiviteter og  

 især udbyttepolitik i hele ejerperioden, om formålet med aktieerhvervelsen og  

 besiddelsen må anses for overvejende at have været at opnå værdistigning på  

 disse.
 45. For det andet er det en betingelse for  

 indkomstbeskatning efter § 2 a, at virksomheden i selskabet overvejende har  

 været af finansiel karakter.
Indtægterne ved finansiel virksomhed består først og fremmest af  

 renteindtægter.
Indtægter ved finansiel virksomhed kan imidlertid også bestå  

 af andre former for kapitalafkast.
Der kan fx være tale om aktieudbytter,  

 kursgevinster på værdipapirer, royalties og indtægter fra finansiel leasing.
Investeringsforeninger m.v., der er beliggende i lande med relativ lav  

 beskatning, og som investerer i statsobligationer og garanterede pantebreve  

 og lignende, hvor de løbende indtægter (renter, kursgevinster og  

 indfrielsesbeløb) reinvesteres, er typiske eksempler på foretagender, der  

 driver finansiel virksomhed.
Der kan imidlertid også være tale om fx banker,  

 forsikringsselskaber samt finansierings- og investeringsselskaber.
Det indgår som et almindeligt led i de fleste selskabers  

 erhvervsvirksomhed, at midlertidige likviditetsoverskud anbringes til bedst  

 mulig forrentning.
Selv om sådanne investeringer i enkelte år udgør en  

 væsentlig del af selskabets indtjening, betyder dette ikke nødvendigvis, at  

 selskabets virksomhed kan karakteriseres som overvejende af finansiel  

 karakter.
Ved vurderingen heraf må der ske en samlet bedømmelse af  

 virksomhedens aktiviteter i den periode, aktieavancen vedrører.
 46. For det tredie er det en betingelse for  

 indkomstbeskatningen, at det samlede afkast af den finansielle virksomhed er  

 blevet beskattet væsentligt lavere end efter danske regler.
Ved vurderingen af, om det finansielle afkast er beskattet væsentligt  

 lavere end i Danmark, indgår ikke alene beskatningsprocentens størrelse, men  

 også det beskatningsgrundlag, hvoraf skatten beregnes.
Herunder vil blandt  

 andet indgå, om beskatningsgrundlaget kun består af indkomst fra kilder i det  

 pågældende land, eller om selskabets globale indkomst beskattes.
Der  

 foretages en bedømmelse af, hvorledes det samlede afkast af den finansielle  

 virksomhed er blevet beskattet over hele den periode, der ligger til grund  

 for den realiserede aktieavance, sammenholdt med beskatning af tilsvarende  

 afkast i Danmark.
 Hvis det er en afgørende betingelse for, at et arrangement giver økonomisk  

 gevinst, at kapitalafkast kanaliseres gennem forskellige lande, vil dette  

 tyde på, at afkastet af den finansielle virksomhed beskattes væsentlig lavere  

 end efter danske regler.
Tilfælde, hvor aktieavancen ikke er omfattet af § 2 a 47. Bestemmelsen i § 2 a åbner mulighed for, at der  

 kan skabes formodning for, at aktieavancen ikke er omfattet af lovens  

 bestemmelser.
Hvis en aktionær således afhænder sine aktier i et selskab  

 forholdsvis kort tid efter, at selskabet har skiftet fra  

 produktionsvirksomhed til at drive finansiel virksomhed, vil der være skabt  

 en sådan formodning.
Det vil også være tilfældet, hvis selskabet fx fører en  

 udbyttepolitik, der medfører, at der ikke akkumuleres overskud ud over, hvad  

 den aktive virksomhed kræver til konsolidering.
 Beskatning efter § 2 a vil heller ikke indtræde, hvis aktionæren kan  

 redegøre for og dokumentere, hvorfor den pågældende anser investeringen for  

 lønsom, uden at denne lønsomhed hidrører fra en særlig lempelig beskatning i  

 forhold til beskatning efter interne danske regler.
Opgørelse af skattepligtig fortjeneste 48. Fortjeneste ved afståelse af § 2 a aktier  

 beskattes som almindelig indkomst (kapitalindkomst).
 For almindelige aktionærer opgøres fortjeneste efter reglerne i  

 aktieavancebeskatningslovens § 5 og for hovedaktionærer efter reglerne i  

 lovens § 6. Ved opgørelsen af hovedaktionærers fortjeneste finder 1  

 pct.-reglen i lovens § 4 ikke anvendelse, og der gives ikke 65.000  

 kr.-fradrag efter lovens § 7, ligesom der ikke sker nedtrapning af  

 fortjenesten efter ejertidens længde.
49. Den skattepligtige fortjeneste forhøjes med 1 pct.  

 pr. års ejertid, dog mindst med 10 pct.
Det vil sige, at fortjeneste på § 2  

 a-aktier, der afstås efter mindre end 11 års ejertid forhøjes med 10 pct., og  

 for aktier med længere ejertid forhøjes fortjenesten med 1 pct. pr. år.
Dette  

 gælder både for almindelige aktier og for hovedaktionæraktier, jf.  

 aktieavancebeskatningslovens § 5, stk. 6, og § 6, stk. 9. Reglen er indsat  

 ved lov nr. 310 af 25. maj 1987 om ændring af bl.a.  

 aktieavancebeskatningsloven.
Om overgangsregler, se nedenfor under punkt 53.
50. Tab ved afståelse af § 2 a-aktier kan ikke  

 fradrages i fortjeneste på andre § 2 a-aktier, i fortjenesten på andre aktier  

 eller i anden skattepligtig indkomst.
Dette gælder uanset ejertidens længde.
Overgangsregler 51. Lov nr. 565 af 19. december 1985 har virkning for  

 afståelse af aktier, der foretages den 1. januar 1986 eller senere.
De skattepligtige, der inden den 27. november 1985 har erhvervet aktier  

 omfattet af § 2 a, og som afstår disse 3 år eller mere efter erhvervelsen,  

 skal ved opgørelsen af den skattepligtige fortjeneste benytte kursværdien pr.  

 1. januar 1986 i stedet for den faktiske anskaffelsessum, medmindre den  

 faktiske anskaffelsessum er højere end denne.
Herved undgås, at der ved  

 afståelsen sker beskatning af fortjeneste, der er optjent, inden lovforslaget  

 blev fremsat den 27. november 1985.
Også hovedaktionærer skal ved opgørelsen af den skattepligtige fortjeneste  

 benytte kursværdien af aktierne pr. 1. januar 1986, hvis aktierne er  

 erhvervet inden den 27. november 1985 og afstås 3 år eller mere efter  

 erhvervelsen.
Fortjeneste optjent inden den 1. januar 1986 beskattes efter  

 aktieavancebeskatningslovens hidtil gældende regler.
Er afståelsessummen  

 mindre end kursværdien pr. 1. januar 1986, træder afståelsessummen dog i  

 stedet for kursværdien pr. 1. januar 1986.
 Overgangsordningen har til hensigt at sikre, at de skærpede regler ikke  

 blev gennemført med tilbagevirkende kraft.
 52. Reglen om, at § 2 a også skal omfatte fortjeneste  

 på aktier i selskaber, der tidligere har været hjemmehørende i udlandet,  

 Færøerne eller Grønland men nu er hjemmehørende i Danmark, blev indført ved  

 lov nr. 310 af 25. maj 1987 om ændring af bl.a. aktieavancebeskatningsloven.  

 Reglen gælder for aktier, der afstås den 18. februar 1987 eller senere.
For at undgå, at loven har tilbagevirkende kraft, er der fastsat visse  

 overgangsregler for aktier, der inddrages under § 2 a-beskatning som følge af  

 denne bestemmelse.
Overgangsreglerne gælder kun for aktier, der er erhvervet  

 før den 18. februar 1987, og kun på betingelse af, at det udstedende selskab  

 (eller forening) har flyttet hjemsted til Danmark inden 18. februar 1987. Det  

 er endvidere en betingelse, at aktierne afstås efter mindst 3 års ejertid.
 Overgangsreglerne er følgende:
Ved opgørelsen af den fortjeneste, der skal beskattes efter § 2 a,  

 anvendes kursværdien pr. 18. februar 1987 i stedet for den faktiske  

 anskaffelsessum for aktierne.
Dette gælder dog kun, hvis kursværdien er  

 højere end den faktiske anskaffelsessum.
 Hvis beskatningen efter § 2 a sker på grundlag af kursværdien på  

 fremsættelsesdatoen, beskattes forskellen mellem kursværdien pr. 18. februar  

 1987 og anskaffelsessummen efter reglerne i aktieavancebeskatningslovens § 4,  

 stk. 1, 1. pkt., jf. stk. 2 - 3 (hovedaktionærer). I de tilfælde, hvor  

 afståelsessummen er mindre end kursværdien pr. 18. februar 1987, træder  

 afståelsessummen dog i stedet for denne værdi.
53. Reglen om, at fortjenesten skal forhøjes med 1  

 pct. for hvert års besiddelsestid, dog mindst med 10 pct., se ovenfor punkt  

 49, blev indsat ved lov nr. 310 af 25. maj 1987 om ændring af bl.a.  

 aktieavancebeskatningsloven.
Reglen gælder for aktier, der afstås den 18.  

 februar 1987 eller senere.
 For at undgå, at loven har tilbagevirkende kraft, er der indsat følgende  

 overgangsregler for aktier, der er erhvervet inden den 18. februar 1987:
Fortjenesten, der skal forhøjes, udregnes på grundlag af kursværdien den  

 18. februar 1987, medmindre den faktiske anskaffelsessum er højere.
Ved  

 opgørelsen af den ejertid, der skal danne grundlag for forhøjelsen af den  

 skattepligtige fortjeneste, anses aktierne for anskaffet den 18. februar  

 1987.
Det er kun ved beregning af forhøjelsen, at kursværdien og  

 fremsættelsesdatoen skal anses for anskaffelsessum henholdsvis  

 anskaffelsestidspunkt.
Selve den skattepligtige fortjeneste opgøres efter de  

 hidtidige regler.
Ændring af pensionsbeskatningsloven,  

 kildeskatteloven og A.
Indledning 1. Pensionsbeskatningsloven er senest ændret ved lov  

 nr. 312 af 25. maj 1987 (om ophævelse i utide m.v. og efterbeskatning af  

 fraflyttere m.v.).
Dette kapitel indeholder en redegørelse for de ændringer af  

 pensionsbeskatningsloven, kildeskatteloven og realrenteafgiftsloven, der er  

 sket ved ændringsloven.
Kapitlet træder i stedet for Skattedepartementets  

 cirkulære nr. 175 af 23. juli 1973. Det nævnte cirkulære ophæves.
 Der er ved ændringsloven gennemført følgende ændringer:
 - Den hidtidige tillægsskat afskaffes og erstattes af indkomstbeskatning,  

 når fuldt skattepligtige personer ophæver en dansk pensionsordning i utide  

 m.v. (afsnit B).
 - Der indføres en tillægsafgift, når begrænset skattepligtige eller ikke  

 skattepligtige personer ophæver en dansk pensionsordning i utide m.v. (afsnit  

 C).
 - Der indføres regler om efterbeskatning af arbejdsgiverindbetalinger m.v.  

 til ordninger oprettet i ansættelsesforhold, når indbetalingerne m.v. er  

 blevet forhøjet ekstraordinært i årene forud for ophøret af den fulde  

 skattepligt til Danmark (afsnit D).
 - Der indføres regler om, at opsparing i pensionsøjemed og rateopsparing i  

 pensionsøjemed kan henføres til beskatning efter pensionsbeskatningslovens §  

 50 (afsnit E).
 - Anbringelsesreglerne udvides, således at kapitalpensions- og  

 rateopsparingsmidler også kan anbringes i andelskapital i en andelskasse  

 (afsnit F).
 - Det hidtidige vilkår for tilbagebetaling af for store indbetalinger til  

 kapitalforsikring eller opsparing i pensionsøjemed lovfæstes (afsnit G).
 - Der indføres adgang for fuldt skattepligtige personer til at oprette  

 visse livsforsikringer under § 50 (afsnit H).
 - Overgangs- og ikrafttrædelsesbestemmelser (afsnit I).
B.
Ophævelse i utide m.v. for fuldt skattepligtige personer Pligten til at betale indkomstskat 2. Efter reglerne i pensionsbeskatningsloven skal der  

 i tilfælde, hvor en pensionsordning overdrages, belånes eller ophæves i  

 utide, betales afgift.
Afgiften skal beregnes af udbetalingen eller ordningens værdi og udgør som  

 hovedregel 40 pct.
For ordninger oprettet før 1. januar 1980 findes der dog  

 overgangsregler.
Det medfører, at der skal anvendes forskellige  

 afgiftssatser, alt efter ordningens art og tidspunktet for de  

 forfaldne/foretagne indbetalinger.
Efter de hidtil gældende regler i pensionsbeskatningslovens § 48 skulle  

 personer, der på tidspunktet for afgiftspligtens indtræden var fuldt  

 skattepligtige her til landet, ud over afgiften betale en tillægsskat, når  

 visse ordninger blev ophævet i utide m.v.
Tillægsskat skulle dog alene  

 betales af de udbetalinger, hvoraf der skal beregnes afgift med 40 pct. eller  

 35 pct.
 Udbetalinger, hvoraf der ikke skal beregnes afgift, eller hvoraf der skal  

 beregnes afgift med 25 pct., var ikke tillægsskattepligtige.
Reglerne om tillægsskat omfattede kun forsikringsordninger med løbende  

 udbetalinger, kapitalforsikring eller opsparing i pensionsøjemed og  

 rateforsikring eller rateopsparing i pensionsøjemed.
Der skulle således ikke  

 betales tillægsskat af udtrædelsesgodtgørelser fra pensionskasser.
 Tillægsskatten betød normalt, at den i utide ophævede pensionsordning blev  

 undergivet en samlet beskatning, der svarede til indkomstskat til stat,  

 amtskommune og kommune i det pågældende indkomstår.
 For forsikringsordninger med løbende udbetalinger (forsikringer omfattet  

 af §§ 2, 5 eller 7) var tilbagekøb dog undtaget fra tillægsskat i visse  

 tilfælde, jf. bekendtgørelse nr. 75 af 16. marts 1972 om fritagelse for  

 tillægsskat efter pensionsbeskatningsloven som ændret ved bekendtgørelse nr.  

 400 af 12. september 1979.
 3. Efter den ændrede affattelse af § 48 erstattes  

 tillægsskatteberegningen af en almindelig indkomstbeskatning.
Indkomstbeskatningen omfatter det beløb, hvoraf der skal beregnes afgift  

 med 40 pct. eller 35 pct.
Beløb, hvoraf der skal beregnes afgift med 25 pct.,  

 eller hvoraf der ikke skal beregnes afgift, er ikke omfattet af  

 indkomstbeskatningen.
Det svarer til de tidligere regler, hvorefter der alene  

 skulle betales tillægsskat af beløb, hvoraf der skal beregnes afgift med 40  

 pct. eller 35 pct.
Kun pensionsordninger omfattet af de tidligere  

 tillægsskatteregler er omfattet af de nye regler om indkomstbeskatning.
Indkomstskattepligten påhviler kun personer, der er fuldt skattepligtige  

 her til landet på tidspunktet for afgiftspligtens indtræden, jf. § 48, stk.  

 1, 1 pkt.
Det svarer til den personkreds, der var omfattet af reglerne om  

 tillægsskat.
Det kan forekomme, at en person er fuldt skattepligtig både til Danmark og  

 en fremmed stat, Færøerne eller Grønland.
Det er tilfældet, hvis personen  

 både har bopæl i udlandet og her i landet (dobbelt-domicil). I sådanne  

 tilfælde afgøres det på grundlag af den dobbeltbeskatningsoverenskomst, der  

 er indgået med den fremmede stat, Færøerne eller Grønland, i hvilken af  

 staterne personen skal anses for hjemmehørende.
Personer, der er fuldt skattepligtige her til landet, men som efter  

 bestemmelserne i en dobbeltbeskatningsoverenskomst anses for hjemmehørende i  

 en fremmed stat, Færøerne eller Grønland, skal ikke betale indkomstskat, jf.  

 § 48, stk. 1, 3. pkt.
Disse personer skal derimod betale tillægsafgift efter  

 § 48 A på samme måde som personer, der enten ikke er skattepligtige her til  

 landet, eller som er begrænset skattepligtige, jf. afsnit C.
Indkomstskatteberegningen 4. Det beløb, hvoraf der skal beregnes afgift med 40  

 pct. eller 35 pct., skal medregnes ved indkomstopgørelsen for det indkomstår,  

 hvori afgiftspligten er indtrådt, jf. § 48, stk. 2. Beløbet skal efter  

 reglerne i personskatteloven medregnes ved opgørelsen af den personlige  

 indkomst.
Den betalte afgift på 40 eller 35 pct. skal fradrages i den  

 afgiftspligtiges slutskat med tillæg af eventuel overført restskat m.v. for  

 det indkomstår, hvori det indkomstskattepligtige pensionsbeløb skal medregnes  

 i indkomsten, jf. § 48, stk. 3. Er afgiftsbeløbet større end årets slutskat  

 m.v., fradrages den overskydende afgift i slutskat m.v. for den  

 afgiftspligtiges eventuelle ægtefælle, hvis ægtefællerne er samlevende ved  

 udgangen af indkomståret.
Er afgiftsbeløbet større end begge ægtefællers  

 slutskat m.v., skal det fremføres til fradrag i den beregnede slutskat m.v. i  

 de nærmest efterfølgende 5 indkomstår.
Et afgiftsbeløb kan kun modregnes i ægtefællens skatter, i det omfang det  

 ikke i det pågældende år kan rummes i den afgiftspligtiges egne slutskatter  

 eller overførte restskatter.
På samme måde kan et afgiftsbeløb kun fremføres  

 til fradrag i følgende års skatter, i det omfang det ikke har kunnet rummes i  

 et års slutskatter m.v. for begge ægtefæller.
Er eventuelle overskydende  

 afgiftsbeløb ikke modregnet i slutskatter m.v. inden for de 5 år, er  

 modregningsretten gået tabt.
Der er ikke mulighed for yderligere fremførsel  

 eller for at få overskydende afgiftsbeløb udbetalt kontant.
 For personer med positiv skattepligtig indkomst, der ophæver en  

 pensionsordning i utide m.v., vil indkomstskatten efter de nye regler stort  

 set svare til den tillægsskat, der skulle betales efter de hidtidige regler.  

 Der skal dog i modsætning til tidligere betales kirkeskat af det  

 indkomstskattepligtige pensionsbeløb, hvis den indkomstskattepligtige er  

 medlem af folkekirken.
For fuldt skattepligtige personer med negativ skattepligtig indkomst  

 betyder de nye regler, at den negative indkomst reduceres med det  

 indkomstskattepligtige beløb.
Det er det således reducerede underskud, som  

 kan fremføres til de efterfølgende 5 indkomstår efter reglerne i  

 personskattelovens § 13.
 Afgiften skal betales, selv om den skattepligtiges indkomst er negativ.
 Når afgiften på 40 pct. eller 35 pct. kan fremføres til fradrag i de  

 efterfølgende 5 års slutskatter m.v., skyldes det, at den afgiftspligtige  

 ikke både skal betale afgiften og samtidig have sit underskud reduceret med  

 det indkomstskattepligtige beløb.
 Reglerne kan belyses ved følgende forenklede eksempel:
5. Efter bestemmelserne i § 40 tilfalder 1/3 del af  

 afgiften kommunen og 2/3 del staten.
Med ændringsloven er der indsat en ny  

 regel i § 40, stk. 3, hvorefter denne fordeling ikke gælder, hvis der også  

 skal betales indkomstskat efter § 48. Så tilfalder afgiften i stedet stat,  

 amtskommune og kommune efter de regler, der gælder for indkomstskatter og  

 kirkelige afgifter.
Reglen medfører, at der kun skal foretages en samlet  

 fordeling af afgift og slutskat mellem stat, amtskommune og kommune.
Afgiften  

 skal ikke fordeles særskilt.
 Den nye regel for fordeling af afgiften er en følge af, at afgiften enten  

 skal modregnes i den beregnede indkomstskat for den afgiftspligtige eller  

 dennes ægtefælle eller skal fremføres i de nævnte efterfølgende 5 indkomstår.
Fritagelse for indkomstskat 6. Reglerne i § 1, stk. 1, nr. 2, i bekendtgørelse nr.  

 75 af 16. marts 1972 om fritagelse for tillægsskat ved tilbagekøb af  

 forsikringer i forbindelse med emigration er ophævet med virkning fra  

 ændringslovens fremsættelse den 18. marts 1987. Den øvrige del af  

 bekendtgørelsen er derimod ikke ophævet med ændringsloven.
Der kan derfor  

 fritages for indkomstskat efter § 48, hvis betingelserne i bekendtgørelsens §  

 1, stk. 1, nr. 1, eller § 1, stk. 2, er opfyldt.
Der kan derimod ikke  

 fritages for tillægsafgift efter § 48 A.
C.
Ophævelse i utide m.v. for begrænset skattepligtige og ikke  

 skattepligtige personer Pligten til at betale tillægsafgift 7. Begrænset skattepligtige og ikke skattepligtige  

 personer har hidtil kun betalt afgift, når de ophævede en dansk  

 pensionsordning i utide m.v.
Efter ændringsloven skal de herudover betale en  

 tillægsafgift af beløb, hvoraf der skal beregnes afgift med 40 pct. eller 35  

 pct.
Reglerne herom er indført ved indsættelse af en ny § 48 A.
Efter § 48 A, stk. 2, udgør tillægsafgiften 20 pct. af beløb, hvoraf der  

 skal beregnes afgift med 40 pct., og 25 pct. af beløb, hvoraf der skal  

 beregnes afgift med 35 pct.
Den samlede afgift for begrænset skattepligtige  

 og ikke skattepligtige personer, der ophæver en dansk pensionsordning i utide  

 m.v., beløber sig således til 60 pct.
Tillægsafgift betales efter § 48 A, stk. 1, kun af forsikringsordninger  

 med løbende udbetalinger, kapitalforsikring eller opsparing i pensionsøjemed  

 og rateforsikring eller rateopsparing i pensionsøjemed.
Det svarer til de  

 ordninger, der er omfattet af reglerne om indkomstskat, når ejeren af  

 ordningen er fuldt skattepligtig.
 Den særlige tillægsafgift skal også betales af fuldt skattepligtige  

 personer, der efter bestemmelserne i en dobbeltbeskatningsoverenskomst anses  

 for hjemmehørende i en fremmed stat, Færøerne eller Grønland, jf. § 48 A,  

 stk. 1, 2. pkt.
Sikring af indkomstskattekravet og kravet på tillægsafgift 8. Efter de tidligere regler skulle  

 forsikringsselskabet eller pengeinstituttet alene tilbageholde afgiften, når  

 en pensionsordning ophæves i utide m.v.
Tillægsskatten blev opkrævet senere.
Med ændringsloven er det pålagt forsikringsselskabet eller  

 pengeinstituttet at sikre indkomstskattekravet eller kravet på tillægsafgift  

 ved at tilbageholde et beløb i ordningen.
Reglen gælder både for fuldt  

 skattepligtige personer (§ 48, stk. 4) og for ikke fuldt skattepligtige  

 personer (§ 48 A, stk. 4).
Der skal stadig tilbageholdes afgift med 40 pct. eller 35 pct. efter  

 reglerne i § 38. Herudover skal der tilbageholdes henholdsvis 30 pct. eller  

 35 pct. til sikring af skatte- eller tillægsafgiftskravet.
For fuldt  

 skattepligtige personer udgør det beløb, der tilbageholdes efter § 48, stk.  

 4, foreløbig skat, og for begrænset skattepligtige og ikke skattepligtige  

 personer udgør det beløb, der tilbageholdes efter § 48 A, stk. 4, foreløbig  

 tillægsafgift.
 For forsikringsselskabet eller pengeinstituttet gør det ingen forskel, om  

 der er tale om tilbageholdelse af foreløbig skat efter § 48, stk. 4, eller  

 foreløbig tillægsafgift efter § 48 A, stk. 4.
Den tilbageholdte foreløbige skat eller foreløbige tillægsafgift skal  

 indbetales til Statsskattedirektoratet, Regnskabs- og opkrævningsafdelingen,  

 Postboks 100, Birkerød, inden 3 måneder efter, at forsikringsselskabet eller  

 pengeinstituttet har fået kendskab til afgiftspligten.
Denne frist er  

 sammenfaldende med den frist, der efter § 38 gælder for indbetaling af  

 afgiften.
For fuldt skattepligtige personer skal den tilbageholdte foreløbige skat  

 behandles på samme måde som andre betalte foreløbige skatter.
Overstiger  

 årets foreløbige skatter årets slutskatter med tillæg af eventuelle  

 restskatter fra foregående år, udbetales det overskydende beløb med  

 procentgodtgørelse sammen med årsopgørelsen.
Det kan også som anden  

 overskydende skat overføres til modregning i en eventuel ægtefælles  

 restskatter.
Den del af de ialt tilbageholdte 70 pct., der svarer til afgiften på de 40  

 pct. eller 35 pct., må ikke udbetales som overskydende skat.
Det får dog  

 normalt kun betydning, hvis den indkomstskattepligtige har haft negativ  

 indkomst i de pågældende år, eller ved forholdsvis beskeden positiv indkomst.
 Forsikringsselskabet eller pengeinstituttet skal underrette den  

 indkomstskattepligtige eller tillægsafgiftspligtige om, at det tilbageholdte  

 beløb er indbetalt til Statsskattedirektoratet.
 De regler om for sen eller manglende indbetaling m.v., der gælder for  

 tilbageholdelse af afgift efter § 38, stk. 3-4, gælder også for tilbageholdte  

 foreløbige skatte- og tillægsafgiftsbeløb (§ 48, stk. 5, og § 48 A, stk. 5).
Beregning af tillægsafgiften 9. Fuldt skattepligtige personer vil med årsopgørelsen  

 få opgjort skattekravet af den i utide hævede pensionsordning.
For begrænset  

 skattepligtige og ikke skattepligtige personer, der skal betale  

 tillægsafgift, skal Statsskattedirektoratet derimod foretage en særlig  

 opgørelse.
Den tillægsafgiftspligtige skal efter § 48 A, stk. 6, have  

 meddelelse om beregningen af tillægsafgiften inden den 1. oktober i året  

 efter afgiftspligtens indtræden.
De overskydende 10 pct. (de i alt  

 tilbageholdte 70 pct. - den samlede afgift og tillægsafgift på i alt 60 pct.)  

 skal inden den nævnte tidsfrist tilbagebetales den tillægsafgiftspligtige.  

 Ved tilbagebetalingen ydes der den tillægsafgiftspligtige en godtgørelse på 6  

 pct.
Godtgørelsen er ikke indkomstskattepligtig.
Det er bestemt i § 48 A, stk. 6, at for lidt erlagt tillægsafgift kan  

 inddrives hos den tillægsafgiftspligtige efter lovgivningens almindelige  

 regler om inddrivelse af skyldige skatter.
Bestemmelsen kan - ud over i  

 overgangsperioden frem til den 1. juli 1987 - anvendes, hvis pensions- eller  

 pengeinstituttet ikke har tilbageholdt et tilstrækkeligt beløb.
Klage over indkomstskatten og tillægsafgiften 10. Fuldt skattepligtige personer, der skal betale  

 indkomstskat efter § 48, kan klage over indkomstansættelsen efter de  

 almindelige regler herom i skattestyrelsesloven.
Den ophævede pensionsordning  

 indgår således som et led i den almindelige indkomstansættelse.
Endvidere er  

 der ved indsættelse af litra g og h i kildeskattelovens § 60, stk. 1,  

 tilvejebragt hjemmel til, at afgift efter § 48, stk. 3, og foreløbig skat  

 efter § 48, stk. 4, kan modregnes i slutskatten.
Der er derfor mulighed for  

 at få eventuelt for meget betalt foreløbig skat tilbagebetalt efter reglerne  

 i kildeskattelovens § 55.
For begrænset skattepligtige og ikke skattepligtige personer, der skal  

 betale tillægsafgift efter § 48 A, er der ved ændringsloven fastsat regler om  

 klage over beregningen af tillægsafgiften.
Efter § 48 A, stk. 7, finder  

 bestemmelserne i § 39 om klage over den almindelige afgift tilsvarende  

 anvendelse for tillægsafgiften.
Klagen skal indgives til ligningskommissionen  

 i den kommune, hvor forsikringsselskabet eller pengeinstituttet har  

 forretningssted, da den tillægsafgiftspligtige ikke har haft bopæl her i  

 landet på tidspunktet for afgiftspligtens indtræden. 4 ugers fristen for  

 klage regnes fra den dag, den tillægsafgiftspligtige har fået meddelelse fra  

 skattemyndighederne om beregningen af tillægsafgiften og altså ikke fra  

 forsikringsselskabets eller pengeinstituttets underretning til den pågældende  

 om tilbageholdelse af tillægsafgiften.
D.
Efterbeskatning af særligt store indbetalinger til pensionsordninger  

 oprettet i ansættelsesforhold Pensionsordninger omfattet af efterbeskatningsreglerne 11. Når en pensionsordning er oprettet som led i et  

 ansættelsesforhold (en arbejdsgiverordning), skal de aftalte pensionsbidrag  

 indbetales af arbejdsgiveren, og arbejdstageren skal ikke medregne de  

 indbetalte beløb ved opgørelsen af sin skattepligtige indkomst,  

 (bortseelsesretten), jf. § 19.
Med ændringsloven indføres regler om efterbeskatning ved skattepligtsophør  

 som følge af fraflytning, hvis arbejdsgiveren i årene inden  

 skattepligtsophøret har foretaget ekstraordinært store indbetalinger til en  

 arbejdstagers pensionsordning.
Efterbeskatningen sker hos den ansatte  

 (fraflytteren). Reglerne er indført ved indsættelse af nye §§ 19 A-19 E.
De arbejdsgiverordninger, der er omfattet af efterbeskatningsreglerne, er  

 pensionsordninger med løbende udbetalinger, rateforsikringer og rateopsparing  

 i pensionsøjemed.
Indbetalinger til kapitalforsikring eller opsparing i  

 pensionsøjemed (kapitalpension) og indeksordninger er derimod ikke omfattet  

 af reglerne.
Hvem efterbeskattes? 12. Reglerne omfatter efter § 19 A arbejdstagere eller  

 fratrådte arbejdstagere, for hvilke den fulde skattepligt til Danmark ophører  

 som følge af fraflytning til udlandet.
Reglerne omfatter også personer, hvis  

 fulde skattepligt afløses af begrænset skattepligt her til landet.
Reglerne  

 får således virkning ved overgang fra fuld til ingen eller begrænset  

 skattepligt.
Reglerne omfatter derimod ikke overgang fra begrænset  

 skattepligt til ingen skattepligt.
Fuldt skattepligtige personer, der efter  

 bestemmelserne i en dobbeltbeskatningsoverenskomst bliver hjemmehørende i en  

 fremmed stat, Færøerne eller Grønland (dobbelt-domicil), er også omfattet af  

 bestemmelserne.
Reglerne omfatter således alle personer med en arbejdsgiverordning, når  

 den fulde skattepligt ophører som følge af fraflytning, eller den fuldt  

 skattepligtige person bliver hjemmehørende i udlandet efter bestemmelserne i  

 en dobbeltbeskatningsoverenskomst.
Det betyder, at der også skal  

 efterbeskattes ved fraflytning, selv om Danmark fortsat kan beskatte de  

 løbende pensionsudbetalinger som begrænset skattepligtig indkomst efter  

 kildeskattelovens § 2, stk. 1, litra b.
Det kan være tilfældet, hvor Danmark  

 ikke har indgået nogen dobbeltbeskatningsoverenskomst med tilflytningsstaten,  

 eller hvor Danmark (kildestaten) efter dobbeltbeskatningsoverenskomsten har  

 beskatningsretten.
Der kan i disse tilfælde søges om dispensation fra  

 efterbeskatningsreglerne, jf. § 19 E.
 13. Reglerne skal anvendes, hvad enten indbetalingerne  

 til pensionsordningen fortsættes efter fraflytningen, eller indbetalingerne  

 standses.
 Reglerne omfatter således de tilfælde, hvor arbejdstageren overgår til  

 pensionering i forbindelse med fraflytning til udlandet og de tilfælde, hvor  

 pensionsordningen ophæves ved fraflytning, eventuelt mod udbetaling af  

 udtrædelsesgodtgørelse.
 Reglerne omfatter også de tilfælde, hvor arbejdstageren ved fraflytning  

 overgår til hvilende medlemskab eller får en forsikring omskrevet til  

 fripolice.
Tidligere medarbejdere, der får udbetalt invalidepension fra  

 arbejdsgiverordninger, er ligeledes omfattet af reglerne.
Invalidepension vil  

 som oftest langt overstige den pension, indbetalingerne kan betinge.
Det  

 forhold, at udbetalingerne er »ekstraordinært høje« i forhold til  

 indbetalingerne, ligger imidlertid i forsikringsbetingelserne  

 (forsikringselementet). Dette giver derfor ikke i sig selv anledning til, at  

 der skal efterbeskattes.
 Er indbetalingerne imidlertid forhøjet ekstraordinært, skal forhøjelsen  

 efterbeskattes, selv om fraflytteren modtager invalidepension fra ordningen.
Tidspunktet for efterbeskatning 14. Efterbeskatning skal foretages for det år, hvori  

 skattepligten ophører (eller den pågældende anses for hjemmehørende i  

 udlandet efter en dobbeltbeskatningsoverenskomst), og de sidste 4 år forud  

 herfor (5-årsperioden). For hovedaktionærer skal de ekstraordinære  

 indbetalinger dog efter § 19 D efterbeskattes for det år, hvori skattepligten  

 ophører, og de sidste 9 år forud herfor (10-årsperioden).
Udvidelsen af efterbeskatningsperioden til 10 år for hovedaktionærer  

 gælder, når pensionsindbetalingerne eller pensionstilsagnet stammer fra et  

 selskab, som fraflytteren på noget tidspunkt inden for de seneste 5 år forud  

 for skattepligtsophøret har været hovedaktionær i.
Bortset fra forlængelsen  

 af 5-årsperioden til en 10-årsperiode er reglerne de samme for  

 hovedaktionærer som for andre arbejdstagere.
Som hovedaktionærer anses personer, som på noget tidspunkt inden for de  

 seneste 5 år forud for skattepligtsophøret alene eller sammen med de personer  

 eller selskaber, der er nævnt i aktieavancebeskatningslovens § 4, stk. 3,  

 ejer mindst 25 pct. af aktierne eller råder over mere end 50 pct. af  

 stemmeværdien i selskabet, jf. § 19 D.
De personer, der er nævnt i  

 aktieavancebeskatningslovens § 4, stk. 3, er den skattepligtiges ægtefælle,  

 forældre og bedsteforældre samt børn og børnebørn og disses ægtefæller eller  

 dødsboer efter de nævnte personer.
Stedbarns- og adoptivforhold sidestilles  

 med ægte slægtskabsforhold.
Aktier, der tilhører en tidligere ægtefælle til  

 den personkreds, der er nævnt, medregnes dog ikke.
Det samme gælder aktier,  

 som en nuværende ægtefælle til den nævnte personkreds har solgt, før  

 ægteskabet blev indgået.
Efter aktieavancebeskatningslovens § 4, stk. 3,  

 medregnes endvidere aktier, som tilhører selskaber, fonde m.v., hvorover den  

 nævnte personkreds på grund af aktiebesiddelse, vedtægtsbestemmelser, aftale  

 eller fælles ledelse har haft en bestemmende indflydelse.
 Hovedaktionærkredsen svarer således til de personer, der er skattepligtige  

 af fortjeneste ved salg af aktier efter aktieavancebeskatningslovens § 4.
Personer, der på noget tidspunkt inden for de seneste 5 år forud for  

 skattepligtsophøret har ejet anparter i et anpartsselskab, er også omfattet  

 af hovedaktionærreglerne.
Der gælder således også en 10-årsperiode, såfremt  

 anpartshaveren alene eller sammen med den nævnte nære personkreds ejer mindst  

 25 pct. af anparterne eller råder over mere end 50 pct. af stemmeværdien.
Pensionsordninger, hvor indbetalingerne udgør en vis procentdel af lønnen  

 eller et bestemt beløb 15. De nærmere regler om efterbeskatning af  

 arbejdsgiverindbetalinger til ordninger, hvor indbetalingerne udgør en vis  

 procentdel af lønnen eller et bestemt beløb, er fastsat i § 19 B.
 Arbejdsgiverens pensionsindbetalinger omfatter både bidrag, der i  

 pensionsaftalen er betegnet som arbejdsgiverbidrag og bidrag, der er betegnet  

 som arbejdstagerbidrag eller medarbejderbidrag m.v.
 Bestemmelsen omfatter kun tarifmæssigt opbyggede ordninger, det vil sige  

 ordninger med faste finansieringsbidrag beregnet ud fra den enkelte opsparers  

 (arbejdstagers) forhold.
 16. Der skal kun ske efterbeskatning, hvis der er sket  

 stigninger i pensionsindbetalingerne i forhold til de pensionsindbetalinger,  

 der fandt sted ved udgangen af året 5 år forud for skattepligtsophøret.
For så vidt angår ordninger med procentvise indbetalinger, skal der  

 efterbeskattes, hvis den procentdel, der ifølge pensionsaftalen skulle  

 indbetales ved udgangen af året 5 år forud for det år, hvori skattepligten  

 ophører, er forhøjet i 5-årsperioden.
Der skal foretages efterbeskatning for  

 det eller de indkomstår, hvori procentdelen er forhøjet.
Indkomsten skal for  

 disse år forhøjes, således at forhøjelsen udgør forskellen mellem de  

 indbetalte pensionsbidrag og et beløb, der svarer til de bidrag, der skulle  

 indbetales, hvis procentdelen ikke var forhøjet.
 For så vidt angår ordninger, hvor indbetalingerne udgør et bestemt beløb,  

 efterbeskattes den del af indbetalingerne, der overstiger det beløb, der  

 ifølge pensionsaftalen skulle indbetales ved udgangen af året 5 år forud for  

 det år, hvori skattepligten ophører, jf. § 19 B, stk. 2. Indkomsten forhøjes  

 for det eller de indkomstår, hvori pensionsindbetalingerne er forhøjet.
 Året 5 år forud for det år, hvori skattepligten ophører, anvendes således  

 som sammenligningsår.
Efter § 19 B, stk. 3, skal der kun ske efterbeskatning, hvis der er sket  

 ekstraordinære stigninger i pensionsindbetalingerne i forhold til de  

 pensionsindbetalinger, der fandt sted i året 5 år forud for  

 skattepligtsophøret.
Der ses bort fra stigninger, der er aftalt forud for  

 5-årsperioden eller følger af kollektive aftaler.
Der ses også bort fra  

 forhøjelser, der følger af vedtægtsændringer eller ændringer i  

 pensionsregulativer, når ændringen omfatter mere end 10 personer.
Som et  

 eksempel på en forhøjelse, der kan være aftalt inden de 5 år før  

 skattepligtsophøret, kan nævnes en aftale om løbende pristalsregulering af et  

 bestemt bidrag.
 Begrebet kollektive aftaler skal ses i modsætning til individuelle  

 pensionsaftaler eller pensionsaftaler, der kun omfatter ganske få personer.  

 Begrebet kollektive aftaler kan derfor, ud over kollektive overenskomster, fx  

 omfatte aftaler mellem et forsikringsselskab og en virksomhed, hvor aftalen  

 omfatter et større antal medarbejdere.
 Reglen om, at der ses bort fra vedtægtsændringer m.v., tager sigte på  

 firmapensionskasser. 10-personers reglen er indsat for at undgå  

 vedtægtsændringer, som alene tager sigte på en eller nogle få fraflyttere.
Efter § 19 B, stk. 5, skal pensionsindbetalingerne overstige 20 pct. af  

 den samlede lønindtægt fra den pågældende arbejdsgiver, før der skal  

 efterbeskattes.
Det er kun beløb, der overstiger 20 pct.'s grænsen, der skal  

 efterbeskattes.
Til lønindtægten medregnes provision, tantieme eller lignende samt den  

 skattepligtige værdi af naturalydelser m.v.
Endvidere medregnes  

 arbejdsgiverens pensionsindbetalinger, herunder indbetalinger til indeks- og  

 kapitalpensionsordninger.
Det er hver enkelt arbejdsgivers  

 pensionsindbetalinger, der skal overholde 20 pct.'s grænsen.
Har en  

 lønmodtager flere arbejdsgivere, er der således ikke adgang til at  

 sammenlægge lønindtægten, før det afgøres, om arbejdsgiverens  

 pensionsindbetalinger overstiger 20 pct.'s grænsen.
Hvis pensionsordningen er indgået indenfor 5-årsperioden, er der intet  

 sammenligningsår.
Indbetalinger, der overstiger grænsen på 20 pct. af  

 bruttolønnen, skal derfor altid efterbeskattes, jf. § 19 B, stk. 4.
Efter § 19 B, stk. 6, skal beløb, der skal efterbeskattes, forhøjes med et  

 tillæg på 6 pct. for hvert år fra udløbet af det indkomstår, hvori beløbet  

 skal medregnes, og indtil udløbet af det år, hvor skattepligten ophører.
De 6  

 pct. er ikke en renteberegning, men et tillæg til den skattepligtige  

 indkomst.
Tillægget skal som den øvrige del af forhøjelsen medregnes i den  

 skattepligtige indkomst for det indkomstår, hvor forhøjelsen af  

 pensionsindbetalingen udløser efterbeskatning.
Tillægget og den øvrige del af  

 forhøjelsen er personlig indkomst, jf. personskattelovens §§ 3 og 4.
 Omfatter indkomstansættelsen for fraflytningsåret en kortere periode end 1  

 år, skal der ske omregning til et helt års indkomster efter reglerne i  

 personskattelovens § 14. Der henvises herom til pkt. 90 i cirkulæret til  

 personskatteloven.
 17. Efterbeskatningsreglerne i § 19 B kan illustreres  

 med følgende eksempler:
 I eksemplerne er år 0 sammenligningsåret og år 5 fraflytningsåret.
Eksempel 1 Indbetalingerne udgør en vis procentdel af lønnen Det er forudsat, at pensionen beregnes af bruttolønnen.
 Ad år 1-3. Der skal ikke efterbeskattes, idet pensionsindbetalingerne ikke  

 overstiger 20 pct. af bruttolønnen.
 Ad år 4. Der skal efterbeskattes, idet procentdelen er forhøjet i forhold  

 til år 0, og indbetalingerne overstiger 20 pct. af bruttolønnen.  

 Indkomstforhøjelsen udgør 25 pct. af 500.000 kr. - 20 pct. af 500.000 kr. =  

 25.000 kr. + 6 pct. i eet år eller 26.500 kr.
Ad år 5. Der skal efterbeskattes, idet procentdelen er forhøjet i forhold  

 til år 0, og indbetalingerne overstiger 20 pct. af bruttolønnen.
Det er  

 således uden betydning, at det beløb, der er indbetalt til pension i år 5  

 (120.000 kr.), er lavere end det beløb, der er indbetalt i år 4 (125.000  

 kr.). Indkomstforhøjelsen udgør 40 pct. af 300.000 kr. - 20 pct. af 300.000  

 kr. eller 60.000 kr.
Der beregnes ikke 6 pct.'s tillæg for år 5.
Eksempel 2 Indbetalingerne udgør et bestemt beløb Ad år 1-2. Der skal ikke efterbeskattes, da pensionsindbetalingerne ikke  

 overstiger 20 pct. af bruttolønnen.
 Ad år 3. Der skal efterbeskattes, da pensionsindbetalingerne er forhøjet i  

 forhold til år 0, og indbetalingerne overstiger 20 pct. af bruttolønnen.  

 Indkomstforhøjelsen udgør 100.000 - 95.000 kr. = 5.000 kr. + 6 pct. i 2 år =  

 600 kr. eller i alt 5.600 kr.
 Ad år 4. Der efterbeskattes ikke, da pensionsindbetalingerne ikke er  

 forhøjet i forhold til år 0.
Ad år 5. Der skal efterbeskattes, da pensionsindbetalingerne er forhøjet i  

 forhold til år 0, og indbetalingerne overstiger 20 pct. af bruttolønnen.  

 Indkomstforhøjelsen udgør 300.000 kr. - 105.000 kr. = 195.000 kr.
Der  

 beregnes ikke 6 pct.'s tillæg for år 5.
Tilsagnsordninger 18. De nærmere regler om efterbeskatning af  

 tilsagnsordninger er fastsat i § 19 C.
Det drejer sig om ordninger, hvor det  

 er aftalt, at en arbejdstagers årlige pensionsydelse skal udgøre et bestemt  

 beløb eller en bestemt procentdel af slutlønnen.
Det er således størrelsen af  

 pensionsudbetalingen og ikke pensionsindbetalingen, der ligger fast.
 Tilsagnsordninger kan være oprettet i et forsikringsselskab og er da  

 tarifmæssigt opbygget, dvs. med faste finansieringsbidrag beregnet ud fra det  

 enkelte medlems forhold.
Tilsagnsordninger kan også være oprettet i en firmapensionskasse og kan da  

 være opbygget som en ikke-tarifmæssig ordning, således at pensionsbidraget er  

 mere vilkårligt sat.
Hvis der i en sådan pensionskasse opstår et  

 finansieringsbehov, vil dette ofte blive dækket ved et samlet  

 arbejdsgivertilskud.
Indbetalingen kan således ikke henføres til et bestemt  

 medlem af pensionskassen.
For tilsagnsordninger er der derfor gennemført  

 særlige regler.
Reglerne i § 19 C skal anvendes for alle tilsagnsordninger, uanset om de  

 er tarifmæssigt opbygget, og uanset om arbejdsgiverindbetalingerne eventuelt  

 udgør en procentdel af lønnen.
Det er kun ekstraordinære forhøjelser af  

 pensionstilsagnet i forhold til tilsagnet 5 år forud for skattepligtsophøret,  

 der medfører efterbeskatning.
Der ses efter § 19 C, stk. 2, bort fra  

 stigninger, der er aftalt forud for 5-årsperioden eller følger af kollektive  

 aftaler.
Der ses tilsvarende bort fra forhøjelser, der følger af  

 vedtægtsændringer eller ændringer i pensionsregulativer, når ændringen  

 omfatter mere end 10 personer.
Efterbeskatning skal efter § 19 C, stk. 1, ske ved, at indkomsten for det  

 år, hvor den ekstraordinære forhøjelse af tilsagnet er sket, forhøjes med et  

 beløb, der svarer til den kapitaliserede værdi af forhøjelsen af  

 pensionstilsagnet.
Den kapitaliserede værdi skal opgøres ved udgangen af  

 beskatningsåret og skal beregnes ud fra pensionskassens eller  

 forsikringsselskabets grundlagsrente.
Det beløb, der skal indkomstbeskattes,  

 er værdien af det forhøjede pensionstilsagn opgjort efter aktuarmæssige  

 principper.
Ud over grundlagsrenten indgår bl.a. dødelighed og  

 invaliditetshyppighed således også ved denne beregning.
 19. For tilsagnsordninger er det almindeligt, at  

 pensionstilsagnet vokser med arbejdstagerens anciennitet, lønudvikling og  

 alder.
Efter § 19 C, stk. 4, skal indkomsten kun forhøjes, i det omfang det  

 forhøjede pensionstilsagn i procent af slutlønnen overstiger 2 pct. gange det  

 antal år, arbejdstageren har været omfattet af pensionsaftalen.
Det er kun  

 tilsagn, der overstiger denne grænse, der skal efterbeskattes.
Reglen skal  

 ses i sammenhæng med 20 pct.'s-grænsen i § 19 B, stk. 5.
Hvis tilsagnsordningen er indgået inden for 5-årsperioden, er der intet  

 sammenligningsår.
Tilsagn, der overstiger den grænse, der er angivet i § 19  

 C, stk. 4, skal derfor efter § 19 C, stk. 3, altid efterbeskattes.
 Beløb, der skal efterbeskattes, forhøjes efter § 19 C, stk. 5, med et  

 tillæg på 6 pct. for hvert år fra udløbet af det indkomstår, hvori beløbet  

 skal medregnes, og indtil udløbet af det år, hvori skattepligten ophører.
 20. Efterbeskatningsreglerne i § 19 C kan illustreres  

 med følgende eksempel:
Eksempel 3 Tilsagnsordninger (Forudsætning: 20 års pensionsanciennitet i år 0) Ad år 1-4. Der skal ikke efterbeskattes, da pensionstilsagnene ikke  

 overstiger 2 pct. gange pensionsanciennitet.
Ad år 5. Der skal efterbeskattes, idet tilsagnet er forhøjet, og det  

 overstiger 2 pct. gange pensionsancienniteten (25 år). Uden efterbeskatning  

 kunne tilsagnet kun forhøjes til 50 pct.
Indkomstforhøjelsen kan opgøres  

 således:
 Beløb, der skal kapitaliseres, 53 pct. af 500.000 kr. - 50 pct. af 500.000  

 kr. eller 15.000 kr.
 Forudsat at fraflytteren er 67 år og får udbetalt pension fra denne alder,  

 udgør den kapitaliserede værdi herefter 15.000 x 9,61 eller 144.150 kr.  

 Kapitaliseringsfaktoren 9,61 er værdien af en livrente, hvor udbetalingerne  

 påbegyndes i det 67. år (mænd).
 Under de anførte forudsætninger bliver indkomstforhøjelsen i år 5 således  

 på 144.150 kr.
Kapitaliseringsfaktoren vil afhænge af pensionsaftalen og den forsikredes  

 konkrete forhold.
Den må derfor beregnes i hvert enkelt tilfælde.
 Der må tages hensyn til den forsikredes køn, ægteskabelige stilling  

 (ægtefællepension), børn (børnepension), pensionsalder og alder ved  

 forhøjelsen af pensionstilsagnet.
I eksemplet forhøjes tilsagnet efter en straks begyndende livrente  

 (fraflytteren er 67 år, og ydelserne begynder at løbe umiddelbart efter  

 fraflytning) med 15.000 kr.
Det »koster« således arbejdsgiveren  

 9,61 kr. pr. 1. kr., som arbejdstageren årligt skal have udbetalt fra det 67.  

 år frem til død.
Der er ikke taget hensyn til eventuel ægtefælle- eller  

 børnepension.
Dispensation 21. Efter § 19 E, stk. 1, kan  

 amtsskatteinspektoraterne eller, i Københavns og Frederiksberg kommuner,  

 skattedirektoraterne fritage helt eller delvis for indkomstskattepligten  

 efter §§ 19 A - 19 D.
Fritagelse kan kun gives i særlige tilfælde.
De tilfælde, hvor der kan fritages, kan være situationer, hvor den  

 skattepligtige ikke opnår nogen fordel af de ekstraordinært forhøjede  

 indbetalinger.
Det vil fx være tilfældet, hvis der sker varig fraflytning,  

 men Danmark fortsat har beskatningsretten til løbende eller ratevise  

 pensionsudbetalinger.
Efter § 19 C indkomstbeskattes værdien af de ekstraordinært forhøjede  

 pensionstilsagn.
Udtræder arbejdstageren af ordningen før pensionering, er  

 der imidlertid ikke altid nogen direkte sammenhæng mellem størrelsen af  

 udtrædelsesgodtgørelsen og de pensionsrettigheder, som den pågældende går  

 glip af ved udtræden.
I sådanne tilfælde, hvor det forhøjede pensionstilsagn  

 ikke opretholdes på grund af udtræden, vil der også være grundlag for at  

 fritage.
I tilfælde, hvor der inden for 5-årsperioden sker skift fra en  

 arbejdsgiverordning til en anden, kan der også være grundlag for at fritage.  

 Det må ses i sammenhæng med, at disse tilfælde er omfattet af reglerne i §§  

 19 B og 19 C om arbejdstagere, der inden for 5-årsperioden er optaget i en  

 arbejdsgiverordning.
For at kunne meddele dispensation må det dog  

 forudsættes, at pensionsindbetalingen hos den nye arbejdsgiver ikke er  

 forhøjet ekstraordinært i forhold til den aftale, der var indgået med den  

 tidligere arbejdsgiver ved udgangen af året 5 år forud for fraflytningen.
 Der er også grund for at meddele dispensation, hvis ordningen før  

 fraflytning er ophævet i utide m.v., således at der skal betales indkomstskat  

 efter § 48.
 Endelig kan der også fritages fra indkomstskattepligten efter §§ 19 A - 19  

 D i andre særlige tilfælde, fx i tilfælde af udstationering eller lignende.
Opregningen er ikke udtømmende.
I alle tilfælde, hvor fraflytteren ikke  

 opnår nogen skattemæssig fordel af den forhøjede pensionsindbetaling, eller  

 hvor særlige omstændigheder gør sig gældende, kan der gives dispensation.
Der  

 er også mulighed for at dispensere fra en del af skattekravet, hvis fx  

 fraflytteren kun delvis får fordel af, at de ekstraordinært store  

 indbetalinger er holdt uden for indkomstopgørelsen.
 Efter § 19 E, stk. 2, kan amtsskatteinspektoraternes eller, i Københavns  

 og Frederiksberg kommuner, skattedirektoraternes afgørelser påklages til  

 Statsskattedirektoratet.
 Statsskattedirektoratets afgørelse kan ikke indbringes for højere  

 administrativ myndighed, jf. § 19 E, stk. 3. Statsskattedirektoratets  

 afgørelse kan således ikke påklages til Skattedepartementet.
E.
Om henførelse til § 50 22. Efter de før ændringsloven gældende regler var det  

 kun forsikrings- og pensionskasseordninger med fuld fradragsret, der kunne  

 henføres til beskatning efter § 50.
 Opsparing i pensionsøjemed og rateopsparing i pensionsøjemed  

 (opsparingsordninger i pengeinstitutter omfattet af §§ 11 A, 12 og 13) kunne  

 derimod ikke henføres til § 50.
Hvis en pensionsordning vælges henført til beskatning efter § 50, er der  

 ikke længere fradragsret for indbetalingerne til ordningen efter reglerne i  

 lovens afsnit I.
Samtidig medfører det, at beskatningen af udbetalingerne  

 begrænses.
Løbende livsbetingede udbetalinger skal således kun  

 indkomstbeskattes, for så vidt angår 70 pct. af udbetalingerne.  

 Kapitaludbetalinger, herunder rateudbetalinger fra rateordninger, bliver  

 skatte- og afgiftsfrie.
Den reducerede indkomstbeskatning af løbende ydelser  

 og skatte- og afgiftsfritagelsen for kapitaludbetalinger gælder dog kun for  

 den del af udbetalingerne, som hidrører fra præmier, bidrag og indbetalinger,  

 der forfalder henholdsvis indbetales, efter at ordningen er valgt beskattet  

 efter lovens § 50.
 Det er en forudsætning for, at ordningen kan henføres til § 50, at ejeren  

 af ordningen eller medlemmet af pensionskassen ikke er fuldt skattepligtig  

 her til landet.
23. Ved den ændrede affattelse af § 1, stk. 2, er der  

 givet adgang til, at opsparing i pensionsøjemed (kapitalpension) og  

 rateopsparing i pensionsøjemed også kan henføres til § 50, når kontoens ejer  

 ikke er fuldt skattepligtig her til landet.
Er kontoens ejer fuldt  

 skattepligtig her til landet, er der fortsat ikke adgang til at henføre disse  

 ordninger til § 50.
 Efter lovændringen er det kun tjenestemandspensioner, statsunderstøttede  

 pensionsordninger, ATP og indeksordninger, der efter deres art ikke kan  

 henføres under § 50.
 Ordninger, der henføres under § 50, er omfattet af realrenteafgiften.
 24. I § 53 er der fastsat regler om, at der ved  

 ratevis eller udskudt udbetaling af en kapitalforsikring, for hvilken  

 forsikringsbegivenheden er indtrådt, skal ske indkomstbeskatning af den  

 årlige kapitalværdistigning (rentetilvækst) til forsikringen.
 Bestemmelsen gælder kun for kapitalforsikringer, der beskattes efter § 50,  

 herunder kapitalforsikringer, der efter § 1, stk. 2, er henført til  

 beskatning efter § 50.
 Hvis ejeren af en rateopsparing i pensionsøjemed, der er valgt henført til  

 beskatning efter § 50, vender tilbage til Danmark og er fuldt skattepligtig  

 her til landet, når rateudbetalingerne begynder, medfører valget af §  

 50-beskatning, at den pågældende efter § 50, stk. 5, er fritaget for  

 indkomstbeskatning af den del af rateudbetalingerne, der kan henføres til  

 indbetalinger under § 50-beskatningen.
 Er der i denne situation tale om en rateforsikring i pensionsøjemed, er  

 ejeren af forsikringen efter lovens § 53 indkomstskattepligtig af  

 rentetilvæksten til den del af ordningen, der skal beskattes efter reglerne i  

 § 50.
 Ved ændringsloven er der i § 53 indsat et nyt stk. 2, hvorefter  

 rateopsparingsordninger på dette punkt ligestilles med forsikringsordninger,  

 således at også rentetilvæksten til en rateopsparing bliver  

 indkomstskattepligtig i det omfang, ordningen skal beskattes efter reglerne i  

 § 50.
 Bestemmelsen i § 53 har ikke betydning for opsparing i pensionsøjemed, da  

 disse ordninger udbetales på een gang, og der ikke gælder noget bestemt  

 udbetalingstidspunkt udover, at udbetaling senest skal ske ved ejerens fyldte  

 70. år eller ved død forinden.
Efter realrenteafgiftslovens § 2, stk. 2, nr. 2, er indehaveren af en  

 rateopsparingsordning tillige realrenteafgiftspligtig af ordningens  

 formueafkast.
For at undgå, at indehaveren af rateopsparingen kommer til at  

 betale både indkomstskat og realrenteafgift af den pågældende del af  

 afkastet, er der i realrenteafgiftslovens § 5 indsat et nyt stk. 2, hvorefter  

 det beløb, der er indkomstskattepligtigt efter den nye bestemmelse i § 53,  

 stk. 2, kan fradrages ved opgørelsen af afgiftsgrundlaget.
Dette svarer til,  

 hvad der gælder ved forsikringsordninger, hvor forsikringsselskaberne efter  

 realrenteafgiftslovens § 5, stk. 1, har ret til at fratrække rentetilvækst  

 efter § 53.
F.
Anbringelse af kapitalpensions- og rateopsparingsmidler i andelskapital 25. Ved den ændrede affattelse af § 12, stk. 1, nr. 1,  

 sidste pkt., er der givet adgang til, at opsparing i pensionsøjemed  

 (kapitalpensionsmidler) (§§ 12 - 13) og rateopsparing i pensionsøjemed (§ 11  

 A) inden for 50 pct.'s grænsen kan anbringes i beviser for indbetalt  

 andelskapital i en andelskasse.
Før denne ændring kunne disse  

 opsparingsmidler inden for 50 pct.'s grænsen anbringes i aktier, konvertible  

 obligationer, investeringsbeviser og sparekassernes beviser for  

 garantikapital.
G.
Vilkår for tilbagebetaling af for store indbetalinger til  

 kapitalpension 26. Ved lov nr. 148 af 19. marts 1986 blev der i § 21  

 A, stk. 3, indsat en bestemmelse om, at der efter ansøgning kan foretages  

 tilbagebetaling af beløb over 25.000 kr., der er indsat på en  

 kapitalpensionsordning.
Efter bestemmelsen kan ministeren fastsætte særlige  

 vilkår for tilbagebetalingen eller udbetalingen.
I bekendtgørelse nr. 732 af 17. oktober 1986 om beskatningen af  

 pensionsordninger m.v. er det i § 25, stk. 2, bestemt, at tilbagebetalingen  

 kan betinges af, at det for meget indbetalte beløb medregnes ved opgørelsen  

 af den skattepligtige formue fra og med det indkomstår, som tilbagebetalingen  

 vedrører.
Dette vilkår er ved ændringsloven indsat som et nyt stk. 2 i § 21  

 A.
Tilbagebetaling sker efter ansøgning til skatteforvaltningen i den  

 kommune, hvor ordningens ejer har bopæl, jf. § 21 A, stk. 3. Afslag på  

 ansøgninger om tilbagebetaling kan ikke indbringes for højere administrativ  

 myndighed end Statsskattedirektoratet, jf. § 21 A, stk. 4.
H.
Adgang for fuldt skattepligtige personer til at oprette visse  

 livsforsikringer under § 50 27. Ved ændringsloven er der givet adgang til at  

 oprette livsforsikringer med beskatning efter lovens § 50, selv om  

 ordningerne opfylder betingelserne i lovens kapitel 1. Det er gennemført ved  

 et nyt nr. 2 i § 50, stk. 1.
 Den nye bestemmelse i lovens § 50, stk. 1, nr. 2, går ud på, at  

 livsforsikringer, der opfylder betingelserne i lovens kapitel 1, beskattes  

 efter reglerne i § 50, når forsikringens ejer ved oprettelsen har givet  

 afkald på beskatning efter reglerne i afsnit I om fuld fradragsret for  

 præmierne m.v.
Hvis der ønskes oprettet en livsforsikring med beskatning efter § 50, skal  

 forsikringens ejer give afkald på fradragsretten m.v. efter lovens afsnit I  

 straks ved forsikringens oprettelse.
Forsikringen kan ikke senere vælges  

 beskattet efter pensionsbeskatningsreglerne i afsnit I.
En forsikring, der er  

 oprettet under pensionsbeskatningsreglerne, kan heller ikke senere vælges  

 henført til beskatning efter § 50.
Der gælder ikke særlige formkrav til afkaldet.
Det er tilstrækkelig  

 dokumentation, at policen er påtegnet med den skattekode, der gælder for  

 ordninger under § 50. For livsforsikringer uden fradragsret, herunder  

 gruppelivsforsikringer, der alene kommer til udbetaling i tilfælde af den  

 forsikredes død eller invaliditet inden forsikringstidens aftalte  

 udbetalingstidspunkt, vil det sige skattekode 5 og for øvrige  

 livsforsikringer uden fradragsret skattekode 6. Der henvises til § 3 i  

 bekendtgørelse nr. 743 af 17. oktober 1986 om kontrollen af pensionsordninger  

 m.v.
 De forsikringer, denne nye regel gælder for, er omfattet af  

 præmieafgiftsreglen i § 50, stk. 3.
I.
Ikrafttræden 28. Loven trådte i kraft dagen efter bekendtgørelsen i  

 Lovtidende, dvs. den 28. maj 1987.
Flere af de nye regler har dog virkning fra andre tidspunkter.
Det omtales  

 i det følgende.
 Reglerne i §§ 48 og 48 A om indkomstskat og tillægsafgift ved ophævelse i  

 utide m.v.
 29. Reglerne i § 48 om indkomstskat for fuldt  

 skattepligtige personer, der ophæver en pensionsordning i utide m.v., har  

 virkning fra den 1. januar 1987.
 Reglerne i § 48, stk. 4 og 5, om indeholdelsespligt m.v. har dog først  

 virkning for ordninger, der ophæves den 1. juli 1987 eller senere.
 Reglerne om ændring af kildeskatteloven, der er en konsekvens af de  

 foreslåede regler i § 48, har virkning fra den 1. januar 1987.
 Reglerne i § 48 A om tillægsafgift for ikke fuldt skattepligtige personer  

 har virkning for ordninger, der ophæves i utide m.v. den 18. marts 1987  

 (datoen for lovforslagets fremsættelse) eller senere.
 Reglerne i § 48 A, stk. 4 og 5, om indeholdelsespligt m.v. har dog først  

 virkning for ordninger, der ophæves den 1. juli 1987 eller senere.
 30. Endelig er § 1, stk. 1, nr. 2, i bekendtgørelse  

 nr. 75 af 16. marts 1972 ophævet med virkning fra og med den 18. marts 1987.
Reglerne i §§ 19 A - 19 E om efterbeskatning af ekstraordinært store  

 bidrag 31. Reglerne om efterbeskatning af ekstraordinært  

 store arbejdsgiverindbetalinger til pensionsordninger oprettet som led i  

 ansættelsesforhold har virkning, når skattepligten ophørte den 18. marts 1987  

 (datoen for lovforslagets fremsættelse) eller senere.
Reglerne om henførsel til § 50 32. Reglerne i § 1, stk. 2 og 3, og § 50, stk. 1 og 5,  

 om adgang til at henføre rateopsparing og opsparing i pensionsøjemed til  

 beskatning efter § 50 har virkning for sådanne ordninger, der på  

 ikrafttrædelsesdagen den 28. maj 1987 eller senere vælges henført til § 50.
De øvrige ændringer 33. De nye regler om anbringelse af pensionsmidler i  

 andelskapital, præciseringen i § 21 A om vilkår for eventuel tilbagebetaling  

 af for store indbetalinger til kapitalpension og om oprettelse af visse  

 livsforsikringer under § 50 har virkning fra lovens ikrafttrædelsesdato den  

 28. maj 1987.
Ordninger, der før ændringen af lovens § 50 er oprettet, så de er i strid  

 med vilkårene i pensionsbeskatningslovens afsnit I, kan efter lovens  

 ikrafttræden bringes i overensstemmelse med disse vilkår uden derved at glide  

 ind under reglerne i lovens afsnit I.
Er det således aftalt før lovændringen,  

 at en livsforsikring ved død skal udbetales til andre end de begunstigede,  

 der er nævnt i § 5, stk. 2, vil det ikke berøre forsikringens skattemæssige  

 status efter § 50, hvis begunstigelsesbestemmelsen ændres i overensstemmelse  

 med § 5, stk. 2.
Ændring af skattekontrolloven (Opbevaring  

 og indsendelse af 1. Ved lov nr. 308 af 25. maj 1987 er der gennemført  

 en række ændringer i skattekontrolloven, jf. lovbekendtgørelse nr. 401 af 6.  

 juli 1984 med ændringer.
De væsentligste ændringer vil blive omtalt i det  

 følgende.
Der er indsat en bestemmelse i lovens § 3, stk. 6, om opbevaring af  

 regnskabsmateriale i Danmark.
I lovens § 6 er foretaget nogle ændringer, der  

 præciserer pligten til at indsende regnskabsoplysninger til  

 skattemyndighederne efter anmodning.
Endelig er der i lovens § 8 D indsat en  

 bestemmelse om selskabers pligt til at oplyse skattemyndighederne om  

 aktionærer og anpartshavere m.v. med bestemmende indflydelse i selskabet.
 2. Efter skattekontrollovens § 3, stk. 6, har  

 skattepligtige, der skal indsende årsregnskab til skattemyndighederne, pligt  

 til i Danmark at opbevare ethvert regnskabsmateriale med bilag, der danner  

 grundlag for det pågældende årsregnskab.
 Pligten til at opbevare regnskabsmateriale i Danmark gælder for  

 bogføringspligtige efter bogføringsloven og for skattepligtige, der er  

 regnskabspligtige efter statsskattelovens § 22, stk. 4, eller efter  

 Skatteministerens bestemmelse i medfør af skattekontrollovens § 3, stk. 1.  

 Pligten kan ikke opfyldes ved at opbevare regnskabsmaterialet i Grønland  

 eller på Færøerne.
Opbevaringspligten gælder som udgangspunkt både skattepligtig virksomhed i  

 udlandet og i Danmark.
Når den skattepligtige driver virksomhed i udlandet,  

 er det dog tilstrækkeligt, at regnskabsmaterialet vedrørende denne virksomhed  

 opbevares i Danmark i form af genparter, hvis den skattepligtige over for de  

 danske skattemyndigheder godtgør, at der efter reglerne i det land, hvor  

 virksomheden udøves, er pligt til at opbevare regnskabsmaterialet der.
Hvis et dansk selskab således driver virksomhed fra filial i udlandet, og  

 det godtgøres, at filialens regnskabsmateriale kræves opbevaret der, er det  

 tilstrækkeligt, at genparter af filialens regnskabsmateriale opbevares i  

 Danmark.
Det regnskabsmateriale, der alene vedrører den danske del af  

 selskabets aktiviteter, skal dog opbevares i Danmark i original.
I den omvendte situation, hvor et udenlandsk selskab driver virksomhed fra  

 filial i Danmark, har selskabet pligt til at opbevare filialens originale  

 regnskabsmateriale i Danmark.
Tilsvarende gælder for andre udenlandske  

 erhvervsdrivende, der udøver virksomhed fra fast driftssted i Danmark.
 Adgangen til at opbevare genparter af regnskabsmateriale i Danmark er  

 således normalt begrænset til regnskabsmateriale vedrørende virksomhed, der  

 udøves i udlandet.
Der er dog mulighed for at opnå tilladelse til, at det originale  

 regnskabsmateriale opbevares i udlandet, selv om den skattepligtige  

 virksomhed udøves i Danmark.
Skattemyndighederne kan således fritage for  

 opbevaringspligten, når særlige omstændigheder taler derfor, og  

 regnskabspligten alene følger af skattelovgivningen.
 Ved »særlige omstændigheder« tænkes på tilfælde, hvor det  

 udenlandske foretagende kun er skattepligtigt til Danmark i en meget kort  

 periode, fx efter kulbrinteskatteloven, eller hvor der efter den udenlandske  

 lovgivning er en ufravigelig pligt til at opbevare filialens  

 regnskabsmateriale i vedkommende udland.
 Fritagelse for opbevaringspligten bør kun gives for få år ad gangen, og  

 det bør stilles som en betingelse, at genparter af materialet eller dele  

 heraf opbevares i Danmark.
 3. Ændringerne i skattekontrollovens § 6 præciserer  

 pligten til på begæring at indsende regnskabsmateriale med bilag og andre  

 dokumenter til skattemyndighederne ikke alene vedrørende virksomhed her i  

 landet, men også vedrørende virksomhed i udlandet, hvis materialet kan have  

 betydning for ligningen.
 I lovens § 6, stk. 1, er foretaget en tilføjelse, hvorefter der er pligt  

 til at indsende regnskabsmateriale, selv om materialet udelukkende er af  

 betydning for afgørelsen af spørgsmålet om skattepligt.
Skattemyndighederne kan således med henvisning til denne bestemmelse  

 indhente materiale for bl.a. at kontrollere, om personer og selskaber m.v. er  

 undergivet begrænset eller fuld skattepligt eller måske slet ikke er  

 skattepligtige til Danmark.
Undersøgelsen kan vedrøre den pågældende selv og  

 andre, fx ansatte i virksomheden.
 Skattemyndighederne kan endvidere indhente regnskabsmateriale for at  

 kontrollere, om en virksomhed i udlandet kan betragtes som en selvstændig  

 juridisk person, eller om virksomheden må betragtes som en del af en dansk  

 skattepligtigs selvstændige virksomhed, eventuelt i form af en filial i  

 vedkommende udland.
 Det kan således forekomme, at en virksomhed, der er registreret i  

 udlandet, anses for en selvstændig juridisk person efter reglerne i det  

 pågældende land, mens virksomheden efter danske skatteregler ikke kan  

 betragtes som et selvstændigt retssubjekt.
For fuldt skattepligtige deltagere i en sådan virksomhed i udlandet vil  

 sondringen have væsentlig skattemæssig betydning.
Når virksomheden efter  

 danske regler anses for en selvstændig juridisk person, skal virksomhedens  

 driftsresultat normalt ikke medregnes til deltagernes skattepligtige  

 indkomst.
Derimod skal udbetalinger til deltagerne, herunder udbytte,  

 medregnes til deltagernes skattepligtige indkomst.
Betragtes virksomheden efter dansk ret ikke som en selvstændig juridisk  

 person, men som en del af den fuldt skattepligtige deltagers selvstændige  

 erhvervsvirksomhed, skal virksomhedens over/underskud medregnes til  

 deltagerens skattepligtige indkomst i Danmark efter det såkaldte  

 globalindkomstprincip.
Det er som hovedregel dansk ret, der finder anvendelse  

 ved afgørelsen af, hvilken form for retssubjekt der har oppebåret indtægt i  

 udlandet.
 Den ny bestemmelse i skattekontrollovens § 6, stk. 2, præciserer, at  

 skattemyndighederne har adgang til ethvert regnskabsmateriale med bilag og  

 andre dokumenter, uanset om en del af virksomheden udføres i udlandet.  

 Bestemmelsen skal ses i sammenhæng med det almindelige krav i lovens § 6,  

 stk. 1, om, at regnskabsmateriale kun kan kræves indsendt, hvis det kan have  

 betydning for ligningen, herunder for afgørelsen af spørgsmålet om  

 skattepligt.
 I § 6, stk. 2, 1. pkt., præciseres det, at pligten til at indsende  

 regnskabsmateriale påhviler såvel fuldt som begrænset skattepligtige  

 erhvervsdrivende personer, jf. navnlig kildeskattelovens § 1 og § 2, stk. 1,  

 litra d og e, (lovbekendtgørelse nr. 676 af 1. oktober 1986) og  

 kulbrinteskattelovens § 3, jf. lov nr. 175 af 28. april 1982, senere ændret  

 ved lov nr. 276 af 6. juni 1984 og lov nr. 926 af 19. december 1986.
 For fuldt skattepligtige personer gælder det således, at  

 regnskabsmateriale m.v. fra virksomhed i udlandet på begæring skal indsendes  

 til skattemyndighederne.
Begrænset skattepligtige personer har ligeledes pligt til efter opfordring  

 at indsende regnskabsmateriale m.v. fra den pågældendes erhvervsvirksomhed i  

 udlandet, for at skattemyndighederne fx kan kontrollere, om en indtægt skal  

 henføres til den begrænset skattepligtiges virksomhed i Danmark, eller om et  

 fradrag vedrører den udenlandske del af virksomheden.
Endvidere kan andre  

 dokumenter som fx korrespondance belyse, om den pågældende må anses for fuldt  

 skattepligtig i Danmark.
 I lovens § 6, stk. 2, 2. pkt., præciseres, at pligten til at indsende  

 udenlandsk regnskabsmateriale ikke kun påhviler fuldt skattepligtige  

 selskaber m.v., men også begrænset skattepligtige, jf. navnlig  

 selskabsskattelovens § 1 og § 2, stk. 1, litra a og b (lovbekendtgørelse nr.  

 658 af 22. september 1986) og kulbrinteskattelovens § 3. Også fonde og  

 foreninger m.v., der er skattepligtige efter lov nr. 145 af 19. marts 1986 om  

 beskatning af fonde, visse foreninger og institutter m.v., er omfattet af  

 bestemmelsen, uanset om de er erhvervsdrivende eller ej.
Med henblik på ligningen af begrænset skattepligtige selskaber m.v., fx  

 filialer af udenlandske selskaber, kan det ofte være nødvendigt at indhente  

 regnskabsmateriale fra det udenlandske selskab om filialens indkomster og  

 fradrag.
Pligten til på begæring at indsende regnskabsmateriale m.v., der kan  

 have betydning for ligningen, kan således udstrækkes til at omfatte  

 selskabets samlede aktiviteter.
Det er skattemyndighederne, der afgør, om regnskabsmaterialet kan have  

 betydning for ligningen.
Den skattepligtige har således pligt til på begæring  

 at udlevere materialet, selv om den pågældende finder, at det er uden  

 ligningsmæssig betydning.
 Hvis nogen vægrer sig ved at indsende regnskabsmateriale til  

 skattemyndighederne, kan den skattepligtige indkomst og formue ansættes til  

 et skønsmæssigt beløb, jf. skattekontrollovens § 6, stk. 7. Endvidere kan der  

 pålægges dagbøder efter lovens § 9, stk. 1.
4. Efter bestemmelsen i skattekontrollovens § 8 D,  

 stk. 3, skal aktionærer og anpartshavere m.v., der ejer mindst 25 pct. af  

 kapitalen i selskabet eller råder over mere end 50 pct. af den samlede  

 stemmeværdi, afgive oplysning om navn, adresse og CPR-nr. eller SE-nr. til  

 selskabet m.v.
Meddeler aktionæren sit CPR-nr. m.v. direkte til  

 skattemyndighederne i forbindelse med selskabets indlevering af  

 selvangivelse, kan aktionærens oplysningspligt i praksis anses for opfyldt.
I  

 så fald må skattemyndighederne ikke afgive aktionærens CPR-nr. til selskabet  

 efter skattekontrollovens § 8 K.
Udenlandske aktionærer, der hverken har  

 CPR-nr. eller SE-nr., skal alene afgive oplysning om navn, adresse og  

 hjemland eller hjemsted.
Er aktionæren en fysisk person, finder aktieavancebeskatningslovens § 4,  

 stk. 2-3, tilsvarende anvendelse ved afgørelse af, om den pågældende er  

 omfattet af pligten til at afgive de anførte oplysninger.
Dette indebærer  

 bl.a., at der til den pågældende aktionærs aktiebesiddelse også skal  

 medregnes aktier eller anparter, der samtidig tilhører aktionærens ægtefælle  

 og forældre m.v.
 Hvis aktionæren ikke afgiver oplysningerne, kan der pålægges daglige bøder  

 efter skattekontrollovens § 9, eller aktionæren kan straffes med bøde efter §  

 14.
Aktieselskaber, anpartsselskaber og andelsselskaber m.v. er efter  

 bestemmelsen i lovens § 8 D, stk. 4, forpligtet til at udarbejde en  

 fortegnelse over aktionærer og anpartshavere m.v., der i det forløbne  

 indkomstår har ejet mindst 25 pct. af kapitalen eller rådet over mere end 50  

 pct. af den samlede stemmeværdi.
Fortegnelsen skal indeholde oplysning om  

 navn, adresse og CPR-nr. eller SE-nr. for den enkelte aktionær m.v., uanset  

 om aktionæren er skattepligtig i Danmark eller ej, og fortegnelsen skal  

 vedlægges selskabets selvangivelse.
 5. Loven har virkning fra den 18. februar 1987.  

 Forpligtelsen til at opbevare regnskabsmateriale m.v. i Danmark har virkning  

 for regnskabsmateriale vedrørende indkomståret 1988 og senere.
