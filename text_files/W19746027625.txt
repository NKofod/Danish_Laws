 I efteråret 1973 pålagde monopoltilsynet tre førende leverandører af  

 radio- og TV-apparater at levere deres varer til Dansk Supermarked A/S' to  

 lavprisvarerhuse Bilka . De havde nægtet at levere under henvisning til, at  

 varehusene ikke opfyldte selskabernes betingelser for samhandel i radio- og  

 TV-branchen med hensyn til indretning, præsentation, demonstration samt  

 teknisk og kommerciel service.
Monopoltilsynet undersøgte en række forretninger, der fik leverancer  

 fra de tre selskaber, og fandt, at en del af disse med hensyn til  

 butiksindretning, udstilling, demonstrationsmuligheder m.m. ikke syntes at  

 opfylde selskabernes krav i større omfang end Bilka, som desuden havde  

 erklæret sig rede til også at indrette et særskilt stereodemonstrationsrum i  

 radio/TV-afdelingen.
Da de tre selskaber måtte antages at have en dominerende  

 stilling på markedet, og deres varer i kraft af deres renomme måtte betragtes  

 som mærkevarer, fandt tilsynet, at en forhandler ville blive væsentlig hæmmet  

 i sin erhvervsudøvelse ved ikke at kunne føre dem.
Herefter pålagde tilsynet  

 de tre selskaber at levere til Bilka på sædvanlige vilkår for tilsvarende  

 salg, når varehusene som tilbuddet havde indrettet særlige  

 stereodemonstrationsrum og havde ansat teknikere i radio/TV-afdelingen.
Ved  

 denne afgørelse lagde tilsynet vægt på betydningen af, at der i en situation,  

 hvor forholdene inden for branchen undergår strukturmæssige ændringer, ikke  

 fra leverandørernes side skabes vanskeligheder for nye afsætningsformers  

 fremkomst.
Leverandørerne klagede til monopol-ankenævnet, som ophævede  

 leveringspålæggene.
Nævnet tilsluttede sig, at de senere års strukturændring  

 i detailhandelen bør tillægges betydning ved afgørelsen af, om  

 leveringsnægtelse over for forhandlere, der benytter nye utraditionelle  

 afsætningsformer, må betragtes som en urimelig indskrænkning i den frie  

 erhvervsudøvelse.
Nævnet gav på den anden side klagerne medhold i, at kravet  

 om individuel vejledning af kunderne og særlig præsentation af varerne  

 vanskeligt kunne forenes med Bilkas særlige salgsform.
Ankenævnet fandt  

 heller ikke, at Bilka på afgørende måde ville være hæmmet i sin  

 erhvervsudøvelse som lavprisvarehus ved ikke at opnå forhandling af de tre  

 selskabers varer.
1) Bang & Olufsen A/S År 1974, den 30. maj, blev i sagen j.nr. 8/73, Bang & Olufsen A/S,  

 Struer, afsagt sålydende KENDELSE:
 I skrivelse af 23. november 1973 har højesteretssagfører Bent Jacobsen som  

 advokat for Bang og Olufsen A/S, Struer (B og O), klaget over en af  

 monopoltilsynet ved skrivelse af 14. november 1973 truffet afgørelse,  

 hvorefter tilsynet har pålagt selskabet at levere visse varer til de  

 eksisterende Bilka lavprisvarehuse på selskabets sædvanlige vilkår for  

 tilsvarende salg, når varehusene som tilbudt har indrettet særlige  

 stereo-demonstrationsrum og har ansat teknikere i radio/TV-afdelingerne.
Klagerne har nedlagt påstand om, at pålægget ophæves.
Monopoltilsynet har  

 påstået afgørelsen stadfæstet og hertil har højesteretssagfører G.
Løber som  

 advokat for Dansk Supermarked A/S, der ejer Bilka lavprisvarehusene, sluttet  

 sig.
Indgivelse af klagen har efter monopollovens § 18, stk. 7, haft  

 opsættende virkning.
Overfor nævnet er der redegjort for sagen i indlæg af 23. november 1973 og  

 5. februar 1974 fra klagerne, i indlæg af 24. januar 1974 fra monopoltilsynet  

 og i indlæg af 14. februar 1974 fra Dansk Supermarked A/S.
Parterne er gjort  

 bekendt med hinandens indlæg.
 Sagen har været behandlet på nævnets møder den 16. og 28. maj 1974. På det  

 første møde var parterne repræsenteret og udtalte sig.
Den påklagede afgørelse er indeholdt i sålydende skrivelse af 14. november  

 1973 fra monopoltilsynet til Bang og Olufsen A/S: I foråret 1972 indgav Dansk  

 Supermarked A/S, Århus, klage over, at selskabet og to andre  

 leverandørselskaber af radio- og TV-apparater m.v. (Philips Radio A/S og Rank  

 Arena A/S) havde nægtet at optage levering af deres varer til selskabets  

 lavprisvarehus Bilka og dettes i efteråret 1972 åbnede varehus ved Ålborg.
I  

 tilslutning til klagen er angående Bilka's prispolitik oplyst, at denne i  

 korte træk går ud på, at samtlige varer skal sælges billigere end i den  

 øvrige detailhandel.
Dette indebærer, at der ikke tages hensyn til eventuel  

 forekomst af vejledende udsalgspriser på mærkevarer.
Ved kalkulationen er  

 grundlaget varens kostpris leveret til Bilka eksklusive moms, hvortil lægges  

 en kalkulationsprocent, som er differentieret på varegrupper, og som skal  

 tjene til dækning af bruttoavance, moms, nedskrivninger og svind.
Hvis  

 Bilka's salgspris kalkuleret efter nævnte principper skulle ligge højere end  

 eventuelle konkurrenters tilbudspriser, fastsættes Bilka's salgspris 5-10%  

 lavere end konkurrenternes priser.
På tilsynets forespørgsel har højesteretssagfører Bent Jacobsen som  

 advokat for selskabet ved skrivelse af 25. august 1972 i det væsentlige  

 begrundet leveringsnægtelsen med, at Bilka lavprisvarehuse med hensyn til  

 indretning, præsentation, demonstration samt teknisk og kommerciel service  

 ikke opfylder de krav, som selskabet under hensyn til produkternes høje  

 kvalitetsstandard må stille for at optage forretningsforbindelse med  

 varehusene.
I forbindelse hermed er anført, at selskabet stiller sig  

 tvivlende over for et af Bilka tidligere givet tilsagn om at indrette et  

 særskilt demonstrationslokale og hævder, at Bilka, før afgørelse træffes, må  

 have foretaget de bygningsforandringer, der er nødvendige for, at salg kan  

 finde sted på forsvarlig måde.
Endelig har højesteretssagfører Jacobsen  

 henvist til, at selskabet har et betydeligt eksportsalg, der med en enkelt  

 undtagelse udelukkende sker til specialforretninger af høj standard, og at  

 det ville være til væsentlig skade for dette eksportsalg, såfremt det i  

 udlandet kom frem, at selskabets produkter forhandles gennem en virksomhed,  

 der præsenterer produkterne således, som det sker hos Bilka.
De af selskabet og de to andre radio/TV-leverandørselskaber anførte  

 begrundelser - som selskabet er blevet gjort bekendt med - for at nægte  

 levering til Bilka lavprisvarehuse er blevet kommenteret af  

 højesteretssagfører Georg Løber som advokat for Dansk Supermarked A/S ved  

 skrivelse af 1. december 1972. I skrivelsen har højesteretssagføreren gjort  

 gældende, at den reelle begrundelse for selskabernes leveringsnægtelse er  

 Bilka's salgspolitik.
Højesteretssagføreren har anført, at Bilka har erklæret  

 sig villig til på alle punkter at overholde de af selskaberne opstillede  

 forhandlerbetingelser.
For så vidt angår serviceforholdene er oplyst, at  

 apparaterne afprøves og justeres før salget på et i Viby beliggende  

 radiomekanisk værksted, og at apparaterne efter salget af en fagmand fra  

 nævnte firma bliver bragt til kundens hjem, hvor de vederlagsfrit stilles op,  

 ligesom fagmanden foretager alle nødvendige justeringer og  

 antennetilslutninger og er parat til at give al ønskelig instruktion.
Desuden  

 er firmaet i stand til at foretage alle reparationer om nødvendigt på eget  

 værksted, hvor alle reservedele findes.
Med hensyn til  

 demonstrationsforholdene har højesteretssagføreren meddelt, at der i  

 varehusene er ansat en uddannet radiotekniker samt branchekyndige  

 ekspedienter til at varetage salget og herunder demonstrere apparaterne.
Der  

 forefindes ganske vist intet egentligt demonstrationslokale for radio- og  

 stereoanlæg, men Bilka er villig til at indrette sådanne lokaler, uagtet man  

 ved en undersøgelse i Århus hos 11 af de største forhandlere har konstateret,  

 at kun tre af disse havde særskilt demonstrationslokale.
Skitser af,  

 hvorledes Bilka har tænkt sig demonstrationsrummet indrettet og den  

 fremtidige opstilling af varerne i radio/TV-afdelingen foretaget, var vedlagt  

 skrivelsen.
 Efter at være blevet gjort bekendt med højesteretssagfører Løbers  

 skrivelse, har højesteretssagfører Bent Jacobsen for selskabet afgivet en  

 fornyet udtalelse ved skrivelse af 22. december 1972. I skrivelsen bestrides,  

 at den reelle begrundelse for leveringsnægtelsen er Bilka's prispolitik.  

 Samtidig har højesteretssagfører Jacobsen fastholdt, at leveringsnægtelsen  

 skyldes, at Bilka lavprisvarehuse ikke opfylder de i selskabets  

 forhandleroverenskomst stillede krav til indretning, præsentation og  

 demonstration samt service, og at selskabet ikke vil optage leverance til  

 Bilka, før disse krav er opfyldt.
Herefter har repræsentanter for selskaberne og tilsynet besigtiget såvel  

 Bilka, Tilst, som Bilka ved Ålborg den 26. februar 1973. Under disse besøg  

 blev der fra selskabernes side rejst tvivl om, hvorvidt Bilka lavprisvarehuse  

 vil kunne opfylde selskabernes sædvanlige krav til indretning og service og  

 samtidig opnå en passende rentabilitet, såfremt de af Bilka angivne  

 retningslinier for prisberegningen skal efterleves.
Til belysning heraf blev  

 det aftalt, at Bilka skulle tilstille tilsynet en beregning over udgifterne  

 ved indretning af en radio/TV-afdeling samt en beregning af rentabiliteten.  

 Herefter har højesteretssagfører Løber ved skrivelse af 1. juni 1973  

 fremsendt et driftsbudget for en fremtidig radio/TV-afdeling i et Bilka  

 varehus.
Driftsbudgettet er af tilsynet blevet sendt til udtalelse hos  

 selskabet, og selskabets kommentarer hertil er fremsendt af  

 højesteretssagfører Bent Jacobsen ved skrivelse af 22. august 1973. Af  

 kommentarerne fremgår, at selskabet ikke anser det opstillede driftsbudget  

 for værende realistisk.
Bl. a. gøres gældende, at såvel husleje som  

 lønudgifter og udgiften til eftersalgsservice er ansat for lavt.
Endvidere er  

 anført, at lageromsætningshastigheden er for højt ansat.
 Fra Bilka's side er som tidligere nævnt bl. a. henvist til, at  

 lavprisvarehusene opfylder selskabernes generelle kriterier i fuldt så stort  

 omfang som en række af selskabernes øvrige forhandlere, således at der efter  

 Bilka's opfattelse er tale om en urimelig forskelsbehandling fra selskabernes  

 side.
For at søge dette klarlagt, har tilsynet gennem inspektørbesøg hos 13  

 forretninger i Århus og omegn samt i et i Ishøj beliggende lavprisvarehus  

 undersøgt, hvorvidt disse forretninger opfylder de af selskaberne fastsatte  

 generelle kriterier for antagelse af forhandlere, og om de fra selskabernes  

 side har været stillet over for samme krav som Bilka varehuse.
Besøgene har  

 omfattet almindelige radio/TV-forretninger, kædeforretninger samt  

 forretninger som Magasin, HB Comus og A Z Familiecenter.
Undersøgelsen har vist, at en række af de besøgte forretninger med hensyn  

 til butiksindretning, vareudstilling, demonstrationsmuligheder m.v. ikke  

 synes at opfylde kravene på disse punkter i større omfang end Bilka's  

 varehuse.
De af selskaberne udarbejdede kriterier for udvælgelse af  

 forhandlere kan således næppe betragtes som konsekvent gennemført.
 Med hensyn til selskabernes kritik af det af Bilka opstillede driftsbudget  

 bemærkes, at spørgsmålet om, hvorvidt budgettet kan holde, er rent hypotetisk  

 og således ikke kan tillægges betydning ved afgørelsen af, hvorvidt  

 selskaberne bør optage leverancer til Bilka.
 Endelig bemærkes med hensyn til påstanden om, at væsentlighedskriteriet  

 ikke vil være opfyldt, når radio/TV-branchens varer kun forventes at komme  

 til at udgøre 4-5% af varehusenes totalomsætning, at leverancer til  

 stormagasiner og supermarkeder næppe ville komme i stand, hvis et sådant  

 væsentlighedskriterium kunne opstilles, idet hver enkelt varegruppe i sådanne  

 forretninger med betydeligt varesortiment isoleret betragtet formentlig kun  

 vil beslaglægge en beskeden del af totalomsætningen.
Under hensyn til foranstående har tilsynet fundet, at selskabernes  

 leveringsnægtelse over for Bilka lavprisvarehusene medfører en urimelig  

 indskrænkning i den frie erhvervsudøvelse, jfr. monopollovens § 11, stk. 1.  

 Der er herved henset til, at der er tale om en kollektiv leveringsnægtelse  

 fra de tre selskaber, der må antages at have en dominerende stilling på  

 markedet, og til, at selskabernes produkter i kraft af deres renomme må  

 betragtes som mærkevarer, hvorfor en forhandler i væsentlig grad vil blive  

 hæmmet i sin erhvervsudøvelse, hvis han ikke har mulighed for at forhandle  

 selskabernes produkter.
Endvidere har man lagt vægt på betydningen af, at der  

 i en situation, hvor forholdene inden for radio/TV-branchen undergår  

 strukturmæssige ændringer, ikke fra leverandørselskabernes side skabes  

 vanskeligheder for nye afsætningsformers fremkomst.
 Da den nævnte urimelige indskrænkning i den frie erhvervsudøvelse ikke har  

 kunnet bringes til ophør ved forhandling med selskabet, skal man herved i  

 henhold til monopollovens § 12, stk. 3, pålægge selskabet at levere sine  

 varer til de eksisterende Bilka lavprisvarehuse på selskabets sædvanlige  

 vilkår for tilsvarende salg, når varehusene som tilbudt har indrettet særlige  

 stereo-demonstrationsrum og har ansat teknikere i radio/TV-afdelingerne.
 Man forventer inden 1. december 1973 at modtage selskabets meddelelse om,  

 hvorvidt det vil efterkomme pålægget.
 Det tilføjes, at tilsynet samtidig har meddelt Philips Radio A/S og Rank  

 Arena A/S tilsvarende pålæg.
 Notits af nærværende skrivelse er tilstillet højesteretssagfører Bent  

 Jacobsen samt højesteretssagfører Georg Løber og Dansk Supermarked A/S.
Af sagens oplysninger fremgår, at Bilka i Tilst har en salgshal på 11.500  

 m2, hvoraf non-food arealet andrager godt 7000 m2 med et udvalg på 35.000  

 artikler.
Varehuset beskæftiger 55 heltidsansatte og 130 deltidsansatte, i  

 alt 185 personer.
Varehuset har 12 afdelingsledere, der er ansvarlige for  

 såvel salg som indkøb i deres afdelinger.
Der er ikke opsat skillevægge  

 mellem de forskellige varestands, der kun er adskilte ved en vareopsætning  

 mest i form af trådhylder, enkelte kun ved varer.
Radio/TV-afdelingen har  

 forhandling af de finske TV-apparater af mærket Salora og de tyske apparater  

 af mærket Imperial.
Desuden forhandles grammofoner af mærket Dandex samt en  

 del grammofonplader, der dog ikke omfatter de gængse mærker.
 Klagerne har til støtte for deres påstand bl.a. anført følgende:
Monopoltilsynets leveringspålæg er gjort betinget af, at varehusene som  

 tilbudt indretter særlige stereo-demonstrationsrum og ansætter teknikere i  

 radio/TV-afdelingerne.
En sådan betingelse kan ikke knyttes til et pålæg, da  

 det ikke klart fremgår af pålægget, hvordan betingelserne kan opfyldes, Bilka  

 kan indrette demonstrationsrum, som er klart uacceptable for klagerne, og det  

 vil da kunne blive nødvendigt at gennemføre endnu en sag til afgørelse af, om  

 betingelsen er opfyldt.
Når klagerne har nægtet at levere til Bilka, skyldes det, at varehusene  

 fremtræder som primitive udstillingshaller, hvor varerne opstables  

 uudpakkede, og hvor salgslokalet samtidig fungerer som lagerhal.
Klagernes  

 produkter er såvel teknisk som med hensyn til udstyr og ydre fremtræden af  

 højeste kvalitet, og klagerne har en afgjort interesse i, at deres højt  

 udviklede produkter i detailhandelen sælges på en måde, der stemmer overens  

 med deres eksklusive karakter.
B og O har såvel her i landet som i udlandet  

 lagt vægt på, at produkterne opfattes som luksusvarer, og det vil kunne skade  

 den anseelse varerne nyder, hvis selskabet gennem et leveringspålæg tvinges  

 til at sælge til Bilka lavprisvarehusene.
Når Bilka hævder, at leveringsnægtelsen fra B og O og to andre radio- og  

 TV-producenter (Philips Radio A/S og Rank Arena A/S) har bevirket, at  

 varehusene ikke har kunnet få leveringer fra andre radio- og TV-producenter,  

 er der dog snarere grund til at antage, at de øvrige producenter ligesom B og  

 O finder, at de forhold, som varerne forhandles under i Bilka, er  

 uacceptable, hvilket Bilka også selv har indrømmet.
Hertil kommer, at B og  

 O's leveringsnægtelse overfor Bilka ikke kan anses at medføre en urimelig  

 indskrænkning i Bilkas frie erhvervsudøvelse, idet omsætningen af de her  

 omhandlede produkter af Bilka anslås at ville andrage ca. 4% af  

 forretningernes samlede omsætning, der for hver af de to Bilka-forretninger  

 efter det under sagen oplyste udgør ca. 100 mill. kr. årligt.
En så ringe  

 omsætningsandel kan ikke have nogen afgørende betydning for Bilkas  

 erhvervsudøvelse.
Det fremgår endvidere af forarbejderne til monopolloven, at leveringspålæg  

 kun kan gives under ganske særlige omstændigheder, f. eks. hvor en  

 dominerende virksomhed af usaglige grunde nægter at levere til visse typer af  

 virksomheder, der herved i væsentlig grad hæmmes i deres erhvervsudøvelse.
I  

 det foreliggende tilfælde beror det ikke på usaglige grunde, at B og O har  

 nægtet at levere til Bilka.
Leveringsnægtelsen er et udslag af selskabets  

 særlige salgspolitik, som fremgår af betingelserne i selskabets almindelige  

 bestemmelser i dets overenskomst med forhandlerne.
Endelig har klagerne gjort gældende, at Bilkas budget ikke er realistisk,  

 idet der er budgetteret med alt for lave udgifter til f. eks. lønninger og  

 eftersalgsservice, ligesom den anslåede omsætningshastighed er for høj.
Med  

 de opstillede budgetter vil det ikke være muligt for Bilka at leve op til de  

 krav om individuel betjening af kunderne, der er en forudsætning for at  

 forhandle højt udviklede produkter.
Endvidere har Bilka oplyst, at hvis  

 varehusets salgspris efter kalkulationerne skulle vise sig at ligge højere  

 end eventuelle konkurrenters tilbudspriser, fastsættes Bilkas salgspriser  

 5-10% lavere end konkurrenternes priser.
Hvis denne prispolitik følges, må  

 Bilka sælge B og O's produkter med tab, og det kan ikke pålægges klagerne at  

 levere under disse omstændigheder, idet varen herved får karakter af  

 lokkevare .
Monopoltilsynet har til støtte for sin påstand anført, at det udstedte  

 leveringspålæg ikke er betinget på anden måde, end at selskabet - i lighed  

 med at kunne stille krav om kontant betaling eller betryggende sikkerhed -  

 kan kræve, at Bilka opfylder de nævnte betingelser.
Bilka har i øvrigt  

 erkendt, at demonstrationsforholdene ikke er tilfredsstillende og har derfor  

 tilbudt at indrette demonstrationsrum efter leverandørernes ønske, omend det  

 må være rimeligt, at Bilka afventer udfaldet af nærværende sag, før man  

 afholder udgifter til en ombygning.
Den leveringsnægtelse, som B og O,  

 Philips A/S og Rank Arena A/S har iværksat over for Bilka, har efter  

 monopoltilsynets opfattelse haft den virkning, at også andre virksomheder i  

 branchen nærer betænkelighed ved at levere til Bilka, og dette sammenholdt  

 med B og O's betydning på det danske marked bevirker, at B og O's  

 leveringsnægtelse medfører en urimelig indskrænkning i den frie  

 erhvervsudøvelse.
I nærværende sag finder tilsynet, at leveringspålæg er berettiget, fordi  

 den altovervejende grund til, at klagerne har nægtet at levere til Bilka, er,  

 at det drejer sig om et lavprisvarehus med en prispolitik, der adskiller sig  

 fra den traditionelle.
Der er i de senere år i detailhandelen sket en  

 betydelig brancheglidning, der har medført, at varer, der tidligere kun  

 forhandledes i specialforretninger, nu forhandles i mange forskellige typer  

 af forretninger, og det kan ikke tillades producenter ved leveringsnægtelse  

 at hindre nye forretningsformer i at opstå.
 Klagernes henvisning til, at de opstillede budgetter er urealistiske, kan  

 ikke tillægges betydning, da kalkulationerne er hypotetiske og allerede  

 derfor uden betydning ved afgørelsen af, hvorvidt selskabet bør optage  

 leverancer til Bilka.
Ved bedømmelsen af den erhvervsmæssige betydning for Bilka varehusene af  

 at kunne forhandle de tre selskabers varer, må der efter tilsynets opfattelse  

 lægges afgørende vægt på selskabernes position på det danske marked, samt at  

 det drejer sig om en samlet leveringsnægtelse fra selskaberne.
B og O samt  

 Philips med sit datterselskab Pope har tilsammen i hvert af årene 1971 og  

 1972 haft en markedsandel på ca. 45%. Markedsandelene har svinget en del  

 inden for de forskellige varegrupper, således har de nævnte selskabers  

 markedsandel inden for den beløbsmæssig største gruppe: Farve TV udgjort ca.  

 63% i 1971 og ca. 58% i 1972. Med en markedsandel af denne størrelse er de to  

 selskabers dominerende stilling inden for radio- og TV-branchen ganske klar,  

 hvortil kommer, at alle tre selskabers produkter i kraft af deres renomme må  

 betragtes som mærkevarer, hvorfor en forhandler i væsentlig grad vil blive  

 hæmmet i sin erhvervsudøvelse, hvis han ikke har mulighed for at forhandle  

 selskabernes produkter.
Monopoltilsynet har oplyst, at B og O's forhandleroverenskomst senest er  

 ændret i efteråret 1972. Ændringerne gik imidlertid hovedsagelig ud på en  

 forhøjelse af den årlige minimumsomsætning pr. udsalgssted samt en forhøjelse  

 af etableringsordren.
I forbindelse med de anmeldte ændringer har tilsynet  

 såvel over for Philips (ved skrivelse af 9. december 1967) som over for B og  

 O (ved skrivelse af 7. december 1973 til selskabets advokat  

 højesteretssagfører Bent Jacobsen) taget forbehold med hensyn til  

 rimeligheden af de i overenskomsterne indeholdte bestemmelser i konkret  

 foreliggende tilfælde.
Dansk Supermarked A/S har tilsluttet sig det af monopoltilsynet anførte og  

 tilføjet, at når man har klaget til monopoltilsynet over B og O's  

 leveringsnægtelse skyldes det, at Bilka har en betydelig interesse i at kunne  

 forhandle radio- og TV-apparater m. v., og at 16 andre producenter i branchen  

 har nægtet at levere til Bilka, således at Bilka i øjeblikket kun fører to  

 ret ukendte mærker.
Endvidere har man anført, at en vare, der har en  

 omsætningsandel på ca. 4% i et supermarked med et betydeligt varesortiment,  

 har betydning for den samlede omsætning.
 Til det således foreliggende skal nævnet udtale:
Det spørgsmål, der foreligger til afgørelse under denne sag er, om  

 monopoltilsynet i monopollovens § 12, stk. 3, har haft hjemmel til at pålægge  

 klageren at levere sine varer til Dansk Supermarked A/S til forhandling i  

 dette selskabs to lavprisvarehuse (Bilka). Om den nævnte bestemmelse i  

 monopollovens § 12, stk. 3, hedder det i folketingsudvalgets betænkning bl.  

 a.: Det er med bestemmelsen om, at der under særlige omstændigheder kan  

 påbydes salgspligt, ikke hensigten at gøre indgreb i virksomhedernes normale  

 frie ret til at bestemme, hvem de vil handle med, ligesom det er en  

 selvfølge, at den beføjelse, der hermed foreslås tillagt monopoltilsynet, bør  

 udøves med største varsomhed, således at indgreb i den måde, hvorpå  

 erhvervsvirksomheder tilrettelægger deres afsætning, kun sker, når vægtige  

 grunde måtte tale derfor , FT 1954/55, tillæg B, sp. 228 f.
Nævnet er enigt  

 med monopoltilsynet i, at den strukturændring, der i de senere år er sket i  

 detailhandelen, bør tillægges betydning ved afgørelsen af, hvorvidt en  

 virksomheds nægtelse af at levere til forhandlere, der benytter nye  

 utraditionelle afsætningsformer, må betragtes som en urimelig indskrænkning i  

 den frie erhvervsudøvelse.
En leverandør kan imidlertid ikke anses for at  

 være afskåret fra at opstille sådanne betingelser for at optage levering til  

 forhandlere, som må betragtets som saglige kvalifikationskrav af reel  

 betydning for markedsføringen af virksomhedens produkter, såsom krav til  

 sælgernes uddannelse, muligheden for at yde vejledning og service og  

 foranstaltning af demonstration af varerne.
Hævdelse af krav af denne art er  

 tidligere godkendt af nævnet bl. a. ved kendelse af 29. november 1957,  

 (Meddelelser fra Monopoltilsynet 1957 nr. 9, side 148-152), kendelse af 16.  

 marts 1962 (Meddelelser fra Monopoltilsynet 1962 nr. 5, side 95-99), kendelse  

 af 3. december 1965 (Meddelelser fra Monopoltilsynet 1966 nr. 3, side 41-51)  

 og kendelser af 11. januar 1966 (Meddelelser fra Monopoltilsynet 1966 nr. 3,  

 side 58-89). Nævnet finder at måtte giver klagerne medhold i, at den  

 individuelle vejledning af kunderne og særlige præsentation af varerne, som  

 klagerne efter sine almindelige betingelser for antagelse af forhandlere  

 lægger afgørende vægt på, er vanskelig at forene med den særlige salgsform,  

 som anvendes af Bilka.
Herefter, og idet Bilka ikke kan antages på afgørende  

 måde at være hæmmet i sin erhvervsudøvelse som lavprisvarehus ved ikke at  

 opnå forhandling af klagernes varer, finder nævnet at måtte tage klagernes  

 påstand til følge.
 Herefter bestemmes:
 Monopoltilsynets ovennævnte pålæg af 14. november 1973 ophæves.
2) Philips Radio A/S År 1974, den 30. maj, blev i sagen j.nr. 9/73, Philips Radio A/S, Struer,  

 afsagt sålydende KENDELSE:
I skrivelse af 28. november 1973 har landsretssagfører Torben U.
Smith som  

 advokat for Philips Radio A/S klaget over en af monopoltilsynet ved skrivelse  

 af 14. november 1973 truffet afgørelse, hvorefter tilsynet har pålagt  

 selskabet at levere visse varer til de eksisterende Bilka lavprisvarehuse på  

 selskabets sædvanlige vilkår for tilsvarende salg, når varehusene som tilbudt  

 har indrettet særlige stereo-demonstrationsrum og har ansat teknikere i  

 radio/TV-afdelingerne.
Klagerne har nedlagt påstand om, at pålægget ophæves.
Monopoltilsynet har  

 påstået afgørelsen stadfæstet og hertil har højesteretssagfører G.
Løber som  

 advokat for Dansk Supermarked A/S, der ejer Bilka lavprisvarehusene, sluttet  

 sig.
Indgivelse af klagen har efter monopollovens § 18, stk. 7, haft  

 opsættende virkning.
Overfor nævnet er der redegjort for sagen i indlæg af 26. april 1974 fra  

 klagerne, i indlæg af 24. januar 1974 fra monopoltilsynet og i indlæg af 14.  

 februar 1974 fra Dansk Supermarked A/S.
Parterne er gjort bekendt med  

 hinandens indlæg.
 Sagen har været behandlet på nævnets møder den 16. og 28. maj 1974. På det  

 første møde var parterne repræsenteret og udtalte sig.
Den påklagede afgørelse er indeholdt i sålydende skrivelse af 14. november  

 1973 fra monopoltilsynet til Philips Radio A/S: I foråret 1972 indgav Dansk  

 Supermarked A/S, Århus, klage over, at selskabet og to andre  

 leverandørselskaber af radio- og TV-apparater m.v. (Bang & Olufsen A/S og  

 Rank Arena A/S) havde nægtet at optage levering af deres varer til selskabets  

 lavprisvarehus Bilka og dettes i efteråret 1972 åbnede varehus ved Ålborg.
I  

 tilslutning til klagen er angående Bilka's prispolitik oplyst, at denne i  

 korte træk går ud på, at samtlige varer skal sælges billigere end i den  

 øvrige detailhandel.
Dette indebærer, at der ikke tages hensyn til eventuel  

 forekomst af vejledende udsalgspriser på mærkevarer.
Ved kalkulationen er  

 grundlaget varens kostpris leveret til Bilka eksklusive moms, hvortil lægges  

 en kalkulationsprocent, som er differentieret på varegrupper, og som skal  

 tjene til dækning af bruttoavance, moms, nedskrivninger og svind.
Hvis  

 Bilka's salgspris kalkuleret efter nævnte principper skulle ligge højere end  

 eventuelle konkurrenters tilbudspriser, fastsættes Bilka's salgspris 5-10%  

 lavere end konkurrenternes priser.
På tilsynets forespørgsel har landsretssagfører Torben U.
Smith som  

 advokat for selskabet ved skrivelse af 11. oktober 1972 i det væsentlige  

 begrundet leveringsnægtelsen med, at Bilka lavprisvarehuse med hensyn til  

 indretning, præsentation, demonstration samt teknisk og kommerciel service  

 ikke opfylder de krav, som selskabet under hensyn til produkternes høje  

 kvalitetsstandard må stille for at optage forretningsforbindelse med  

 varehusene.
I forbindelse hermed er anført, at selskabet stiller sig  

 tvivlende over for et af Bilka tidligere givet tilsagn om at indrette et  

 særskilt demonstrationslokale og hævder, at Bilka, før afgørelse træffes, må  

 have foretaget de bygningsforandringer, der er nødvendige for, at salg kan  

 finde sted på forsvarlig måde.
Endelig er gjort gældende, at varehusene ikke  

 kan antages at have væsentlig interesse i at forhandle selskabets produkter i  

 særdeleshed og radiobranchens varer i almindelighed, idet der kun regnes med  

 en omsætningsandel på ca. 5% for dette brancheområde.
Endelig er peget på den  

 mulighed, at branchens produkter i kraft af varehusenes salgsprincipper vil  

 blive benyttet som lokkevarer.
De af selskabet og de to andre radio/TV-leverandørselskaber anførte  

 begrundelser - som selskabet er blevet gjort bekendt med - for at nægte  

 levering til Bilka lavprisvarehuse er blevet kommenteret af  

 højesteretssagfører Georg Løber som advokat for Dansk Supermarked A/S ved  

 skrivelse af 1. december 1972. I skrivelsen har højesteretssagføreren gjort  

 gældende, at den reelle begrundelse for selskabernes leveringsnægtelse er  

 Bilka's salgspolitik.
Højesteretssagføreren har anført, at Bilka har erklæret  

 sig villig til på alle punkter at overholde de af selskaberne opstillede  

 forhandlerbetingelser.
For så vidt angår serviceforholdene er oplyst, at  

 apparaterne afprøves og justeres før salget på et i Viby beliggende  

 radiomekanisk værksted, og at apparaterne efter salget af en fagmand fra  

 nævnte firma bliver bragt til kundens hjem, hvor de vederlagsfrit stilles op,  

 ligesom fagmanden foretager alle nødvendige justeringer og  

 antennetilslutninger og er parat til at give al ønskelig instruktion.
Desuden  

 er firmaet i stand til at foretage alle reparationer om nødvendigt på eget  

 værksted, hvor alle reservedele findes.
Med hensyn til  

 demonstrationsforholdene har højesteretssagføreren meddelt, at der i  

 varehusene er ansat en uddannet radiotekniker samt branchekyndige  

 ekspedienter til at varetage salget og herunder demonstrere apparaterne.
Der  

 forefindes ganske vist intet egentligt demonstrationslokale for radio- og  

 stereoanlæg, men Bilka er villig til at indrette sådanne lokaler, uagtet man  

 ved en undersøgelse i Århus hos 11 af de største forhandlere har konstateret,  

 at kun tre af disse havde særskilt demonstrationslokale.
Skitser af,  

 hvorledes Bilka har tænkt sig demonstrationsrummet indrettet og den  

 fremtidige opstilling af varerne i radio/TV-afdelingen foretaget, var vedlagt  

 skrivelsen.
Efter at være blevet gjort bekendt med højesteretssagfører Løbers  

 skrivelse, har landsretssagfører Torben U.
Smith for selskabet afgivet en  

 fornyet udtalelse ved skrivelse af 7. februar 1973. I skrivelsen bestrides,  

 at den reelle begrundelse for leveringsnægtelsen er Bilka's prispolitik, men  

 samtidig har landsretssagføreren fastholdt lokkevaresynspunktet .  

 Leveringsnægtelsen skyldes først og fremmest, at Bilka lavprisvarehuse ikke  

 opfylder de i selskabets forhandleroverenskomst stillede krav til indretning,  

 demonstration samt før- og efterservice, hvorfor selskabet ikke vil optage  

 leverance til Bilka, før disse krav er opfyldt.
Herefter har repræsentanter for selskaberne og tilsynet besigtiget såvel  

 Bilka, Tilst, som Bilka ved Ålborg den 26. februar 1973. Under disse besøg  

 blev der fra selskabernes side rejst tvivl om, hvorvidt Bilka lavprisvarehuse  

 vil kunne opfylde selskabernes sædvanlige krav til indretning og service og  

 samtidig opnå en passende rentabilitet, såfremt de af Bilka angivne  

 retningslinier for prisberegningen skal efterleves.
Til belysning heraf blev  

 det aftalt, at Bilka skulle tilstille tilsynet en beregning over udgifterne  

 ved indretning af en radio/TV-afdeling samt en beregning af rentabiliteten.  

 Herefter har højesteretssagfører Løber ved skrivelse af 1. juni 1973  

 fremsendt et driftsbudget for en fremtidig radio/TV-afdeling i et Bilka  

 varehus.
Driftsbudgettet er af tilsynet blevet sendt til udtalelse hos  

 selskabet, og ved skrivelse af 10. august 1973 har landsretssagfører Torben  

 U.
Smith gjort gældende, at budgettet ikke kan anses for realistisk.
Samtidig  

 har landsretssagføreren fastholdt leveringsnægtelsen.
 Fra Bilka's side er som tidligere nævnt bl. a. henvist til, at  

 lavprisvarehusene opfylder selskabernes generelle kriterier i fuldt så stort  

 omfang som en række af selskabernes øvrige forhandlere, således at der efter  

 Bilka's opfattelse er tale om en urimelig forskelsbehandling fra selskabernes  

 side.
For at søge dette klarlagt, har tilsynet gennem inspektørbesøg hos 13  

 forretninger i Århus og omegn samt i et i Ishøj beliggende lavprisvarehus  

 undersøgt, hvorvidt disse forretninger opfylder de af selskaberne fastsatte  

 generelle kriterier for antagelse af forhandlere, og om de fra selskabernes  

 side har været stillet over for samme krav som Bilka varehuse.
Besøgene har  

 omfattet almindelige radio/TV-forretninger, kædeforretninger samt  

 forretninger som Magasin, HB Comus og A Z Familiecenter.
Undersøgelsen har vist, at en række af de besøgte forretninger med hensyn  

 til butiksindretning, vareudstilling, demonstrationsmuligheder m.v. ikke  

 synes at opfylde kravene på disse punkter i større omfang end Bilka's  

 varehuse.
De af selskaberne udarbejdede kriterier for udvælgelse af  

 forhandlere kan således næppe betragtes som konsekvent gennemført.
 Med hensyn til selskabernes kritik af det af Bilka opstillede driftsbudget  

 bemærkes, at spørgsmålet om, hvorvidt budgettet kan holde, er rent hypotetisk  

 og således ikke kan tillægges betydning ved afgørelsen af, hvorvidt  

 selskaberne bør optage leverancer til Bilka.
 Endelig bemærkes med hensyn til påstanden om, at væsentlighedskriteriet  

 ikke vil være opfyldt, når radio/TV-branchens varer kun forventes at komme  

 til at udgøre 4-5% af varehusenes totalomsætning, at leverancer til  

 stormagasiner og supermarkeder næppe ville komme i stand, hvis et sådant  

 væsentlighedskriterium kunne opstilles, idet hver enkelt varegruppe i sådanne  

 forretninger med betydeligt varesortiment isoleret betragtet formentlig kun  

 vil beslaglægge en beskeden del af totalomsætningen.
Under hensyn til foranstående har tilsynet fundet, at selskabernes  

 leveringsnægtelse over for Bilka lavprisvarehusene medfører en urimelig  

 indskrænkning i den frie erhvervsudøvelse, jfr. monopollovens § 11, stk. 1.  

 Der er herved henset til, at der er tale om en kollektiv leveringsnægtelse  

 fra de tre selskaber, der må antages at have en dominerende stilling på  

 markedet, og til, at selskabernes produkter i kraft af deres renomme må  

 betragtes som mærkevarer, hvorfor en forhandler i væsentlig grad vil blive  

 hæmmet i sin erhvervsudøvelse, hvis han ikke har mulighed for at forhandle  

 selskabernes produkter.
Endvidere har man lagt vægt på betydningen af, at der  

 i en situation, hvor forholdene inden for radio/TV-branchen undergår  

 strukturmæssige ændringer, ikke fra leverandørselskabernes side skabes  

 vanskeligheder for nye afsætningsformers fremkomst.
 Da den nævnte urimelige indskrænkning i den frie erhvervsudøvelse ikke har  

 kunnet bringes til ophør ved forhandling med selskabet, skal man herved i  

 henhold til monopollovens § 12, stk. 3, pålægge selskabet at levere sine  

 varer til de eksisterende Bilka lavprisvarehuse på selskabets sædvanlige  

 vilkår for tilsvarende salg, når varehusene som tilbudt har indrettet særlige  

 stereo-demonstrationsrum og har ansat teknikere i radio/TV-afdelingerne.
 Man forventer inden 1. december 1973 at modtage selskabets meddelelse om,  

 hvorvidt det vil efterkomme pålægget.
 Det tilføjes, at tilsynet samtidig har meddelt Bang & Olufsen A/S og  

 Rank Arena A/S tilsvarende pålæg.
 Notits af nærværende skrivelse er tilstillet landsretssagfører Torben U.  

 Smith samt højesteretssagfører Georg Løber og Dansk Supermarked A/S.
Af sagens oplysninger fremgår, at Bilka i Tilst har en salgshal på 11.500  

 m2, hvoraf non-food arealet andrager godt 7000 m2 med et udvalg på 35.000  

 artikler.
Varehuset beskæftiger 55 heltidsansatte og 130 deltidsansatte, i  

 alt 185 personer.
Varehuset har 12 afdelingsledere, der er ansvarlige for  

 såvel salg som indkøb i deres afdelinger.
Der er ikke opsat skillevægge  

 mellem de forskellige varestands, der kun er adskilte ved en vareopsætning  

 mest i form af trådhylder, enkelte kun ved varer.
Radio/TV-afdelingen har  

 forhandling af de finske TV-apparater af mærket Salora og de tyske apparater  

 af mærket Imperial.
Desuden forhandles grammofoner af mærket Dandex samt en  

 del grammofonplader, der dog ikke omfatter de gængse mærker.
 Klagerne har til støtte for deres påstand bl.a. anført følgende:
Monopoltilsynets leveringspålæg er gjort betinget af, at varehusene som  

 tilbudt indretter særlige stereo-demonstrationsrum og ansætter teknikere i  

 radio/TV-afdelingerne.
En sådan betingelse kan ikke knyttes til et pålæg, da  

 det ikke klart fremgår af pålægget, hvordan betingelserne kan opfyldes.
Bilka  

 kan indrette demonstrationsrum, som er klart uacceptable for klagerne, og det  

 vil da kunne blive nødvendigt at gennemføre endnu en sag til afgørelse af, om  

 betingelsen er opfyldt.
Når klagerne har nægtet at levere til Bilka, skyldes det, at varehusene  

 fremtræder som primitive udstillingshaller, hvor varerne opstables  

 uudpakkede, og hvor salgslokalet samtidig fungerer som lagerhal.
Selskabets  

 forskning og udvikling samt produktion og afsætning af de i sagen omhandlede  

 produkter er betinget af kvalitetsbevidste forbrugere, og selskabet har  

 opnået sin position i kraft af høj kvalitet.
Bilka vil ikke kunne opfylde de  

 krav til individuel produktbehandling og kundebetjening, som selskabet kræver  

 opfyldt i henhold til sine generelle standardvilkår for optagelse af  

 forretningsforbindelse.
Når Bilka hævder, at leveringsnægtelsen fra Philips to andre radio- og  

 TV-producenter (Bang og Olufsen A/S og Rank Arena A/S) har bevirket, at  

 varehusene ikke har kunnet få leveringer fra andre radio- og TV-producenter,  

 er der dog snarere grund til at antage, at de øvrige producenter ligesom  

 Philips finder, at de forhold, som varerne forhandles under i Bilka, er  

 uacceptable, hvilket Bilka også selv har indrømmet.
Hertil kommer, at  

 Philips' leveringsnægtelse overfor Bilka ikke kan anses at medføre en  

 urimelig indskrænkning i Bilkas frie erhvervsudøvelse, idet omsætningen af de  

 her omhandlede produkter af Bilka anslås at ville andrage ca. 4% af  

 forretningernes samlede omsætning, der for hver af de to Bilka-forretninger  

 efter det under sagen oplyste udgør ca. 100 mill. kr. årligt.
En så ringe  

 omsætningsandel kan ikke have nogen afgørende betydning for Bilkas  

 erhvervsudøvelse.
Det fremgår endvidere af forarbejderne til monopolloven, at leveringspålæg  

 kun kan gives under ganske særlige omstændigheder, f. eks. hvor en  

 dominerende virksomhed af usaglige grunde nægter at levere til visse typer af  

 virksomheder, der herved i væsentlig grad hæmmes i deres erhvervsudøvelse.
I  

 det foreliggende tilfælde beror det ikke på usaglige grunde, at Philips har  

 nægtet at levere til Bilka.
Leveringsnægtelsen er et udslag af selskabets  

 særlige salgspolitik.
Endelig har klagerne gjort gældende, at Bilkas budget ikke er realistisk,  

 idet der er budgetteret med alt for lave udgifter til f. eks. lønninger og  

 eftersalgsservice, ligesom den anslåede omsætningshastighed er for høj.
Med  

 de opstillede budgetter vil det ikke være muligt for Bilka at leve op til de  

 krav om individuel betjening af kunderne, der er en forudsætning for at  

 forhandle højt udviklede produkter.
Endvidere har Bilka oplyst, at hvis  

 varehusets salgspris efter kalkulationerne skulle vise sig at ligge højere  

 end eventuelle konkurrenters tilbudspriser, fastsættes Bilkas salgspriser  

 5-10% lavere end konkurrenternes priser.
Hvis denne prispolitik følges, må  

 Bilka sælge Philips' produkter med tab, og det kan ikke pålægges klagerne at  

 levere under disse omstændigheder, idet varen herved får karakter af  

 lokkevare .
Monopoltilsynet har til støtte for sin påstand anført, at det udstedte  

 leveringspålæg ikke er betinget på anden måde, end at selskabet - i lighed  

 med at kunne stille krav om kontant betaling eller betryggende sikkerhed -  

 kan kræve, at Bilka opfylder de nævnte betingelser.
Bilka har i øvrigt  

 erkendt, at demonstrationsforholdene ikke er tilfredsstillende og har derfor  

 tilbudt at indrette demonstrationsrum efter leverandørernes ønske, omend det  

 må være rimeligt, at Bilka afventer udfaldet af nærværende sag, før man  

 afholder udgifter til en ombygning.
Den leveringsnægtelse, som Philips A/S,  

 Bang og Olufsen A/S og Rank Arena A/S har iværksat over for Bilka, har efter  

 monopoltilsynets opfattelse haft den virkning, at også andre virksomheder i  

 branchen nærer betænkelighed ved at levere til Bilka, og dette sammenholdt  

 med Philips' betydning på det danske marked bevirker, at Philips'  

 leveringsnægtelse medfører en urimelig indskrænkning i den frie  

 erhvervsudøvelse.
I nærværende sag finder tilsynet, at leveringspålæg er berettiget, fordi  

 den altovervejende grund til, at klagerne har nægtet at levere til Bilka, er,  

 at det drejer sig om et lavprisvarehus med en prispolitik, der adskiller sig  

 fra den traditionelle.
Der er i de senere år i detailhandelen sket en  

 betydelig brancheglidning, der har medført, at varer, der tidligere kun  

 forhandledes i specialforretninger, nu forhandles i mange forskellige typer  

 af forretninger, og det kan ikke tillades producenter ved leveringsnægtelse  

 at hindre nye forretningsformer i at opstå.
 Klagernes henvisning til, at de opstillede budgetter er urealistiske, kan  

 ikke tillægges betydning, da kalkulationerne er hypotetiske og allerede  

 derfor uden betydning ved afgørelsen af, hvorvidt selskabet bør optage  

 leverancer til Bilka.
Ved bedømmelsen af den erhvervsmæssige betydning for Bilka varehusene af  

 at kunne forhandle de tre selskabers varer, må der efter tilsynets opfattelse  

 lægges afgørende vægt på selskabernes position på det danske marked, samt at  

 det drejer sig om en samlet leveringsnægtelse fra selskaberne.
B og O samt  

 Philips med sit datterselskab Pope har tilsammen i hvert af årene 1971 og  

 1972 haft en markedsandel på ca. 45%. Markedsandelene har svinget en del  

 inden for de forskellige varegrupper, således har de nævnte selskabers  

 markedsandel inden for den beløbsmæssige største gruppe: Farve TV udgjort ca.  

 63% i 1971 og ca. 58% i 1972. Med en markedsandel af denne størrelse er de to  

 selskabers dominerende stilling inden for radio- og TV-branchen ganske klar,  

 hvortil kommer, at alle tre selskabers produkter i kraft af deres renomme må  

 betragtes som mærkevarer, hvorfor en forhandler i væsentlig grad vil blive  

 hæmmet i sin erhvervsudøvelse, hvis han ikke har mulighed for at forhandle  

 selskabernes produkter.
 Monopoltilsynet har oplyst, at tilsynet såvel overfor Philips (ved  

 skrivelse af 9. december 1967) som overfor B og O (ved skrivelse af 7.  

 september 1973 til selskabets advokat højesteretssagfører Bent Jacobsen) har  

 taget forbehold med hensyn til rimeligheden af de i  

 forhandleroverenskomsterne indeholdte bestemmelser i konkret foreliggende  

 tilfælde.
Dansk Supermarked A/S har tilsluttet sig det af monopoltilsynet anførte og  

 tilføjet, at når man har klaget til monopoltilsynet over Philips'  

 leveringsnægtelse skyldes det, at Bilka har en betydelig interesse i at kunne  

 forhandle radio- og TV-apparater m. v., og at 16 andre producenter i branchen  

 har nægtet at levere til Bilka, således at Bilka i øjeblikket kun fører to  

 ret ukendte mærker.
Endvidere har man anført, at en vare, der har en  

 omsætningsandel på ca. 4% i et supermarked med et betydeligt varesortiment,  

 har betydning for den samlede omsætning.
 Til det således foreliggende skal nævnet udtale:
Det spørgsmål, der foreligger til afgørelse under denne sag er, om  

 monopoltilsynet i monopollovens § 12, stk. 3, har haft hjemmel til at pålægge  

 klageren at levere sine varer til Dansk Supermarked A/S til forhandling i  

 dette selskabs to lavprisvarehuse (Bilka). Om den nævnte bestemmelse i  

 monopollovens § 12, stk. 3, hedder det i folketingsudvalgets betænkning bl.  

 a.: Det er med bestemmelsen om, at der under særlige omstændigheder kan  

 påbydes salgspligt, ikke hensigten at gøre indgreb i virksomhedernes normale  

 frie ret til at bestemme, hvem de vil handle med, ligesom det er en  

 selvfølge, at den beføjelse, der hermed foreslås tillagt monopoltilsynet, bør  

 udøves med største varsomhed, således at indgreb i den måde, hvorpå  

 erhvervsvirksomheder tilrettelægger deres afsætning, kun sker, når vægtige  

 grunde måtte tale derfor , FT 1954/55, tillæg B, sp. 228 f.
Nævnet er enigt  

 med monopoltilsynet i, at den strukturændring, der i de senere år er sket i  

 detailhandelen, bør tillægges betydning ved afgørelsen af, hvorvidt en  

 virksomheds nægtelse af at levere til forhandlere, der benytter nye  

 utraditionelle afsætningsformer, må betragtes som en urimelig indskrænkning i  

 den frie erhvervsudøvelse.
En leverandør kan imidlertid ikke anses for at  

 være afskåret fra at opstille sådanne betingelser for at optage levering til  

 forhandlere, som må betragtets som saglige kvalifikationskrav af reel  

 betydning for markedsføringen af virksomhedens produkter, såsom krav til  

 sælgernes uddannelse, muligheden for at yde vejledning og service og  

 foranstaltning af demonstration af varerne.
Hævdelse af krav af denne art er  

 tidligere godkendt af nævnet bl. a. ved kendelse af 29. november 1957,  

 (Meddelelser fra Monopoltilsynet 1957 nr. 9, side 148-152), kendelse af 16.  

 marts 1962 (Meddelelser fra Monopoltilsynet 1962 nr. 5, side 95-99), kendelse  

 af 3. december 1965 (Meddelelser fra Monopoltilsynet 1966 nr. 3, side 41-51)  

 og kendelser af 11. januar 1966 (Meddelelser fra Monopoltilsynet 1966 nr. 3,  

 side 58-89). Nævnet finder at måtte giver klagerne medhold i, at den  

 individuelle vejledning af kunderne og særlige præsentation af varerne, som  

 klagerne efter sine almindelige betingelser for antagelse af forhandlere  

 lægger afgørende vægt på, er vanskelig at forene med den særlige salgsform,  

 som anvendes af Bilka.
Herefter, og idet Bilka ikke kan antages på afgørende  

 måde at være hæmmet i sin erhvervsudøvelse som lavprisvarehus ved ikke at  

 opnå forhandling af klagernes varer, finder nævnet at måtte tage klagernes  

 påstand til følge.
 Herefter bestemmes:
 Monopoltilsynets ovennævnte pålæg af 14. november 1973 ophæves.
3) Rank Arena A/S År 1974, den 30. maj, blev i sagen j.nr. 10/73, Rank Arena A/S, Horsens,  

 afsagt sålydende KENDELSE:
I skrivelse af 29. november 1973 har landsretssagfører P.
Weywadt som  

 advokat for Rank Arena A/S, Horsens, klaget over en af monopoltilsynet ved  

 skrivelse af 14. november 1973 truffet afgørelse, hvorefter tilsynet har  

 pålagt selskabet at levere visse varer til de eksisterende Bilka  

 lavprisvarehuse på selskabets sædvanlige vilkår for tilsvarende salg, når  

 varehusene som tilbudt har indrettet særlige stereo-demonstrationsrum og har  

 ansat teknikere i radio/TV-afdelingerne.
Klagerne har nedlagt påstand om, at pålægget ophæves.
Monopoltilsynet har  

 påstået afgørelsen stadfæstet og hertil har højesteretssagfører G.
Løber som  

 advokat for Dansk Supermarked A/S, der ejer Bilka lavprisvarehusene, sluttet  

 sig.
Indgivelse af klagen har efter monopollovens § 18, stk. 7, haft  

 opsættende virkning.
 Overfor nævnet er der redegjort for sagen i indlæg af 24. januar 1974 fra  

 monopoltilsynet og i indlæg af 14. februar 1974 fra Dansk Supermarked A/S.  

 Klagerne er gjort bekendt med indlæggene i sagen.
 Sagen har været behandlet på nævnets møder den 16. og 28. maj 1974. På det  

 første møde var parterne repræsenteret og udtalte sig.
Den påklagede afgørelse er indeholdt i sålydende skrivelse af 14. november  

 1973 fra monopoltilsynet til Rank Arena A/S: I foråret 1972 indgav Dansk  

 Supermarked A/S, Århus, klage over, at selskabet og to andre  

 leverandørselskaber af radio- og TV-apparater m.v. (Bang & Olufsen A/S og  

 Philips Radio A/S) havde nægtet at optage levering af deres varer til  

 selskabets lavprisvarehus Bilka og dettes i efteråret 1972 åbnede varehus ved  

 Ålborg.
I tilslutning til klagen er angående Bilka's prispolitik oplyst, at  

 denne i korte træk går ud på, at samtlige varer skal sælges billigere end i  

 den øvrige detailhandel.
Dette indebærer, at der ikke tages hensyn til  

 eventuel forekomst af vejledende udsalgspriser på mærkevarer.
Ved  

 kalkulationen er grundlaget varens kostpris leveret til Bilka eksklusive  

 moms, hvortil lægges en kalkulationsprocent, som er differentieret på  

 varegrupper, og som skal tjene til dækning af bruttoavance, moms,  

 nedskrivninger og svind.
Hvis Bilka's salgspris kalkuleret efter nævnte  

 principper skulle ligge højere end eventuelle konkurrenters tilbudspriser,  

 fastsættes Bilka's salgspris 5-10% lavere end konkurrenternes priser.
 På tilsynets forespørgsel har selskabet ved skrivelse af 10. oktober 1972  

 i det væsentlige begrundet leveringsnægtelsen med, at Bilka lavprisvarehusene  

 ikke opfylder de sædvanemæssige betingelser for samhandel i radio- og  

 TV-branchen, særlig med hensyn til teknisk og kommerciel service.
De af selskabet og de to andre radio/TV-leverandørselskaber anførte  

 begrundelser - som selskabet er blevet gjort bekendt med - for at nægte  

 levering til Bilka lavprisvarehuse er blevet kommenteret af  

 højesteretssagfører Georg Løber som advokat for Dansk Supermarked A/S ved  

 skrivelse af 1. december 1972. I skrivelsen har højesteretssagføreren gjort  

 gældende, at den reelle begrundelse for selskabernes leveringsnægtelse er  

 Bilka's salgspolitik.
Højesteretssagføreren har anført, at Bilka har erklæret  

 sig villig til på alle punkter at overholde de af selskaberne opstillede  

 forhandlerbetingelser.
For så vidt angår serviceforholdene er oplyst, at  

 apparaterne afprøves og justeres før salget på et i Viby beliggende  

 radiomekanisk værksted, og at apparaterne efter salget af en fagmand fra  

 nævnte firma bliver bragt til kundens hjem, hvor de vederlagsfrit stilles op,  

 ligesom fagmanden foretager alle nødvendige justeringer og  

 antennetilslutninger og er parat til at give al ønskelig instruktion.
Desuden  

 er firmaet i stand til at foretage alle reparationer om nødvendigt på eget  

 værksted, hvor alle reservedele findes.
Med hensyn til  

 demonstrationsforholdene har højesteretssagføreren meddelt, at der i  

 varehusene er ansat en uddannet radiotekniker samt branchekyndige  

 ekspedienter til at varetage salget og herunder demonstrere apparaterne.
Der  

 forefindes ganske vist intet egentligt demonstrationslokale for radio- og  

 stereoanlæg, men Bilka er villig til at indrette sådanne lokaler, uagtet man  

 ved en undersøgelse i Århus hos 11 af de største forhandlere har konstateret,  

 at kun tre af disse havde særskilt demonstrationslokale.
Skitser af,  

 hvorledes Bilka har tænkt sig demonstrationsrummet indrettet og den  

 fremtidige opstilling af varerne i radio/TV-afdelingen foretaget, var vedlagt  

 skrivelsen.
 Efter at være blevet gjort bekendt med højesteretssagfører Løbers  

 skrivelse, har landsretssagfører Weywardt ved skrivelse af 29. marts 1973  

 meddelt, at selskabet efter de i sagen foreliggende oplysninger og den den  

 26. februar 1973 stedfundne besigtigelse af Bilka, Tilst, fastholder sin  

 leveringsnægtelse med den begrundelse, at Bilka ikke på nuværende tidspunkt  

 opfylder de af selskabet overfor forhandlere stillede krav om  

 butiksrepræsentation og demonstration, installation og instruktion i hjemmet,  

 ligesom de oplyste eftersalgsforanstaltninger langt fra er tilstrækkelige .
Under ovennævnte besigtigelse af Bilka, Tilst, hvori deltog repræsentanter  

 for selskaberne og tilsynet, blev der fra selskabernes side rejst tvivl om,  

 hvorvidt Bilka lavprisvarehuse vil kunne opfylde selskabernes sædvanlige krav  

 til indretning og service og samtidig opnå en passende rentabilitet.
Til  

 belysning heraf blev det aftalt, at Bilka skulle tilstille tilsynet en  

 beregning over udgifterne ved indretning af en radio/TV-afdeling samt en  

 beregning af rentabiliteten.
Herefter har højesteretssagfører Løber ved  

 skrivelse af 1. juni 1973 fremsendt et driftsbudget for en fremtidig  

 radio/TV-afdeling i et Bilka varehus.
Driftsbudgettet er af tilsynet blevet  

 tilstillet selskabet, men har ikke affødt nogle kommentarer.
Med Bang &  

 Olufsen A/S' og Philips Radio A/S' kommentarer til budgettet er selskabet  

 bekendt.
 Fra Bilka's side er som tidligere nævnt bl. a. henvist til, at  

 lavprisvarehusene opfylder selskabernes generelle kriterier i fuldt så stort  

 omfang som en række af selskabernes øvrige forhandlere, således at der efter  

 Bilka's opfattelse er tale om en urimelig forskelsbehandling fra selskabernes  

 side.
For at søge dette klarlagt, har tilsynet gennem inspektørbesøg hos 13  

 forretninger i Århus og omegn samt i et i Ishøj beliggende lavprisvarehus  

 undersøgt, hvorvidt disse forretninger opfylder de af selskaberne fastsatte  

 generelle kriterier for antagelse af forhandlere, og om de fra selskabernes  

 side har været stillet over for samme krav som Bilka varehuse.
Besøgene har  

 omfattet almindelige radio/TV-forretninger, kædeforretninger samt  

 forretninger som Magasin, HB Comus og A Z Familiecenter.
Undersøgelsen har vist, at en række af de besøgte forretninger med hensyn  

 til butiksindretning, vareudstilling, demonstrationsmuligheder m.v. ikke  

 synes at opfylde kravene på disse punkter i større omfang end Bilka's  

 varehuse.
De af selskaberne udarbejdede kriterier for udvælgelse af  

 forhandlere kan således næppe betragtes som konsekvent gennemført.
 Med hensyn til selskabernes kritik af det af Bilka opstillede driftsbudget  

 bemærkes, at spørgsmålet om, hvorvidt budgettet kan holde, er rent hypotetisk  

 og således ikke kan tillægges betydning ved afgørelsen af, hvorvidt  

 selskaberne bør optage leverancer til Bilka.
 Endelig bemærkes med hensyn til påstanden om, at væsentlighedskriteriet  

 ikke vil være opfyldt, når radio/TV-branchens varer kun forventes at komme  

 til at udgøre 4-5% af varehusenes totalomsætning, at leverancer til  

 stormagasiner og supermarkeder næppe ville komme i stand, hvis et sådant  

 væsentlighedskriterium kunne opstilles, idet hver enkelt varegruppe i sådanne  

 forretninger med betydeligt varesortiment isoleret betragtet formentlig kun  

 vil beslaglægge en beskeden del af totalomsætningen.
Under hensyn til foranstående har tilsynet fundet, at selskabernes  

 leveringsnægtelse over for Bilka lavprisvarehusene medfører en urimelig  

 indskrænkning i den frie erhvervsudøvelse, jfr. monopollovens § 11, stk. 1.  

 Der er herved henset til, at der er tale om en kollektiv leveringsnægtelse  

 fra de tre selskaber, der må antages at have en dominerende stilling på  

 markedet, og til, at selskabernes produkter i kraft af deres renomme må  

 betragtes som mærkevarer, hvorfor en forhandler i væsentlig grad vil blive  

 hæmmet i sin erhvervsudøvelse, hvis han ikke har mulighed for at forhandle  

 selskabernes produkter.
Endvidere har man lagt vægt på betydningen af, at der  

 i en situation, hvor forholdene inden for radio/TV-branchen undergår  

 strukturmæssige ændringer, ikke fra leverandørselskabernes side skabes  

 vanskeligheder for nye afsætningsformers fremkomst.
 Da den nævnte urimelige indskrænkning i den frie erhvervsudøvelse ikke har  

 kunnet bringes til ophør ved forhandling med selskabet, skal man herved i  

 henhold til monopollovens § 12, stk. 3, pålægge selskabet at levere sine  

 varer til de eksisterende Bilka lavprisvarehuse på selskabets sædvanlige  

 vilkår for tilsvarende salg, når varehusene som tilbudt har indrettet særlige  

 stereo-demonstrationsrum og har ansat teknikere i radio/TV-afdelingerne.
 Man forventer inden 1. december 1973 at modtage selskabets meddelelse om,  

 hvorvidt det vil efterkomme pålægget.
 Det tilføjes, at tilsynet samtidig har meddelt Bang & Olufsen A/S og  

 Philips Radio A/S tilsvarende pålæg.
Notits af nærværende skrivelse er tilstillet landsretssagfører P.
Weywadt  

 samt højesteretssagfører Georg Løber og Dansk Supermarked A/S.
Af sagens oplysninger fremgår, at Bilka i Tilst har en salgshal på 11.500  

 m2, hvoraf non-food arealet andrager godt 7000 m2 med et udvalg på 35.000  

 artikler.
Varehuset beskæftiger 55 heltidsansatte og 130 deltidsansatte, i  

 alt 185 personer.
Varehuset har 12 afdelingsledere, der er ansvarlige for  

 såvel salg som indkøb i deres afdelinger.
Der er ikke opsat skillevægge  

 mellem de forskellige varestands, der kun er adskilte ved en vareopsætning  

 mest i form af trådhylder, enkelte kun ved varer.
Radio/TV-afdelingen har  

 forhandling af de finske TV-apparater af mærket Salora og de tyske apparater  

 af mærket Imperial.
Desuden forhandles grammofoner af mærket Dandex samt en  

 del grammofonplader, der dog ikke omfatter de gængse mærker.
Klagerne har til støtte for deres påstand bl.a. anført, at Bilka ikke  

 opfylder de sædvanemæssige betingelser for samhandel i radio- og TV-branchen.  

 Salget af radio- og TV-apparater kræver et højt niveau af teknisk vejledning,  

 ligesom tilstrækkelige reparations- og servicefaciliteter til for- og  

 efterservice af produkterne er en absolut nødvendighed.
Endelig må der kunne  

 præsteres en vederlagsfri udkørsel og opsætning af produkterne hos kunderne  

 med den nødvendige betjeningsinstruktion.
Bilkas prispolitik kan kun  

 gennemføres, hvis salgs- og serviceomkostningerne bortrationaliseres, hvilket  

 ikke er acceptabelt for klagerne.
Monopoltilsynet har bl.a. anført, at leveringspålægget i nærværende sag er  

 berettiget, idet den altovervejende grund til, at klagerne har nægtet at  

 levere til Bilka, er, at det drejer sig om et lavprisvarehus med en  

 prispolitik, der adskiller sig fra den traditionelle.
Der er i de senere år i  

 detailhandelen sket en betydelig brancheglidning, der har medført, at varer,  

 der tidligere kun forhandledes i specialforretninger, nu forhandles i mange  

 forskellige typer af forretninger, og det kan ikke tillades producenter ved  

 leveringsnægtelse at hindre nye forretningsformer i at opstå.
 Klagernes henvisning til, at de opstillede budgetter er urealistiske, kan  

 ikke tillægges betydning, da kalkulationerne er hypotetiske og allerede  

 derfor uden betydning ved afgørelsen af, hvorvidt selskabet bør optage  

 leverancer til Bilka.
Ved bedømmelsen af den erhvervsmæssige betydning for Bilka varehusene af  

 at kunne forhandle de tre selskabers varer, må der efter tilsynets opfattelse  

 lægges afgørende vægt på selskabernes position på det danske marked, samt at  

 det drejer sig om en samlet leveringsnægtelse fra selskaberne.
B og O samt  

 Philips med sit datterselskab Pope har tilsammen i hvert af årene 1971 og  

 1972 haft en markedsandel på ca. 45%. Markedsandelene har svinget en del  

 inden for de forskellige varegrupper, således har de nævnte selskabers  

 markedsandel inden for den beløbsmæssige største gruppe: Farve TV udgjort ca.  

 63% i 1971 og ca. 58% i 1972. Med en markedsandel af denne størrelse er de to  

 selskabers dominerende stilling inden for radio- og TV-branchen ganske klar,  

 hvortil kommer, at alle tre selskabers produkter i kraft af deres renomme må  

 betragtes som mærkevarer, hvorfor en forhandler i væsentlig grad vil blive  

 hæmmet i sin erhvervsudøvelse, hvis han ikke har mulighed for at forhandle  

 selskabernes produkter.
 Dansk Supermarked A/S har tilsluttet sig det af monopoltilsynet anførte.
 Til det således foreliggende skal nævnet udtale:
Det spørgsmål, der foreligger til afgørelse under denne sag, er, om  

 monopoltilsynet i monopollovens § 12, stk. 3, har haft hjemmel til at pålægge  

 klageren at levere sine varer til Dansk Supermarked A/S til forhandling i  

 dette selskabs to lavprisvarehuse (Bilka). Om den nævnte bestemmelse i  

 monopollovens § 12, stk. 3, hedder det i folketingsudvalgets betænkning bl.  

 a.: Det er med bestemmelsen om, at der under særlige omstændigheder kan  

 påbydes salgspligt, ikke hensigten at gøre indgreb i virksomhedernes normale  

 frie ret til at bestemme, hvem de vil handle med, ligesom det er en  

 selvfølge, at den beføjelse, der hermed foreslås tillagt monopoltilsynet, bør  

 udøves med største varsomhed, således at indgreb i den måde, hvorpå  

 erhvervsvirksomheder tilrettelægger deres afsætning, kun sker, når vægtige  

 grunde måtte tale derfor , FT 1954/55, tillæg B, sp. 228 f.
Nævnet er enigt  

 med monopoltilsynet i, at den strukturændring, der i de senere år er sket i  

 detailhandelen, bør tillægges betydning ved afgørelsen af, hvorvidt en  

 virksomheds nægtelse af at levere til forhandlere, der benytter nye  

 utraditionelle afsætningsformer, må betragtes som en urimelig indskrænkning i  

 den frie erhvervsudøvelse.
En leverandør kan imidlertid ikke anses for at  

 være afskåret fra at opstille sådanne betingelser for at optage levering til  

 forhandlere, som må betragtets som saglige kvalifikationskrav af reel  

 betydning for markedsføringen af virksomhedens produkter, såsom krav til  

 sælgernes uddannelse, muligheden for at yde vejledning og service og  

 foranstaltning af demonstration af varerne.
Hævdelse af krav af denne art er  

 tidligere godkendt af nævnet bl. a. ved kendelse af 29. november 1957,  

 (Meddelelser fra Monopoltilsynet 1957 nr. 9, side 148-152), kendelse af 16.  

 marts 1962 (Meddelelser fra Monopoltilsynet 1962 nr. 5, side 95-99), kendelse  

 af 3. december 1965 (Meddelelser fra Monopoltilsynet 1966 nr. 3, side 41-51)  

 og kendelser af 11. januar 1966 (Meddelelser fra Monopoltilsynet 1966 nr. 3,  

 side 58-89). Nævnet finder at måtte giver klagerne medhold i, at den  

 individuelle vejledning af kunderne og særlige præsentation af varerne, som  

 klagerne efter sine almindelige betingelser for antagelse af forhandlere  

 lægger afgørende vægt på, er vanskelig at forene med den særlige salgsform,  

 som anvendes af Bilka.
Herefter, og idet Bilka ikke kan antages på afgørende  

 måde at være hæmmet i sin erhvervsudøvelse som lavprisvarehus ved ikke at  

 opnå forhandling af klagernes varer, finder nævnet at måtte tage klagernes  

 påstand til følge.
 Herefter bestemmes:
 Monopoltilsynets ovennævnte pålæg af 14. november 1973 ophæves.
