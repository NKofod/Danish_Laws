Nr BTL 4 Betænkning over Forslag til lov om ændring af forskellige skattelove  

 (Skatteomlægninger)   

 Nr L 4 1990-91, 2. samling Afgivet af Skatteudvalget Afgivet: 19910222 Udvalget har behandlet lovforslaget i en række møder og har herunder stillet spørgsmål til skatteministeren, som denne har besvaret skriftligt.
 Nogle af de skriftlige spørgsmål og ministerens besvarelse heraf er  

 optrykt som bilag til denne betænkning.
 Endvidere har udvalget modtaget skriftlige og/eller mundtlige henvendelser  

 fra:
Amtsrådsforeningen i Danmark, Assurandør-Societetet, Butikshandelens Fællesråd, Danmarks Rederiforening, Danske Investeringsforeningers Fællesrepræsentation, Erhvervenes Skattesekretariat, Kommunernes Landsforening, Pensionskassen for Kvindelige Arbejdere og Specialarbejdere, Pensionskasserådet og Rederiforeningen af 1895.
Der er af skatteministeren stillet ændringsforslag, der bl.a. medfører, at  

 lovforslaget deles i tre dele.
Et flertal har tiltrådt delingen af  

 lovforslaget.
Der henvises i øvrigt til bemærkningerne til  

 ændringsforslagene.
Udvalget anmoder om, at de under A, B og C nævnte  

 lovforslag efter 2. behandling henvises til fornyet behandling i udvalget.
Herefter indstiller et mindretal (Socialdemokratiets medlemmer af  

 udvalget) lovforslaget til vedtagelse med de under nr. 1, 2 og 7-13  

 nævnte ændringsforslag. Ændringsforslagene nr. 3-6 indstilles til  

 forkastelse.
Mindretallet ønsker at udtale følgende:
For Socialdemokratiet er det uforståeligt, at regeringen ønsker at  

 opretholde særregler i skattelovgivningen, som den i sit eget lovforslag  

 argumenterer for bør ophæves, fordi de tilskynder til at flytte produktion og  

 beskæftigelse til udlandet.
Derfor vil Socialdemokratiet stemme imod  

 ændringsforslag nr. 3-5 om at bevare udlandslempelsen til skade for dansk  

 beskæftigelse.
 Ligeledes vil Socialdemokratiet stemme imod ændringsforslag nr. 6 om at  

 opretholde varelagernedskrivningerne, som er en særlig dansk regel indført i  

 begyndelsen af 1940'erne med den begrundelse, at der ville være risiko for  

 prisfald ved 2. verdenskrigs slutning.
 Derimod støtter Socialdemokratiet de øvrige ændringsforslag, som opdeler  

 lovforslaget i 3 selvstændige lovforslag, som fjerner forhøjelsen af 6  

 pct.-skattens bundgrænse, som fjerner den foreslåede regulering af  

 bloktilskuddene, og som indfører en mulighed for konvertering af  

 engangsudbetalinger med 40 pct.-afgift for små løbende pensionsudbetalinger.
Socialdemokratiet er tilhænger af lave selskabs- og  

 virksomhedsskatteprocenter, men kræver, at de indføres i en sammenhæng, så  

 det ikke åbner for ny skattetænkning.
Derfor er det helt afgørende, at disse  

 ændringer sker i en sammenhæng med omlægninger af skattesystemet, så  

 asymmetrierne ikke øges, men tværtimod formindskes, hvis skattetænkning skal  

 kunne undgås.
 I det mindste må det sikres, at der sker en mere effektiv inddæmning af  

 opsparinger i virksomhedsskatteordningen, og at der indføres en beskatning af  

 aktieavancer, som forhindrer, at personer med magt over tingene bare kan  

 konvertere deres personlige indkomster eller deres kapitalindkomster til en  

 endelig beskatning på 38 pct.
 Socialdemokratiet er beskæmmet over, at regeringen med vidt åbne øjne øger  

 mulighederne for skattetænkning.
Under udvalgsarbejdet har skatteministeren bekræftet, at der er åbenbare  

 spekulationsmuligheder, som skattemyndighederne ingen mulighed har for at  

 gribe ind over for, hvis loven vedtages med skatteministerens  

 ændringsforslag.
Endnu en gang bekræfter skatteministeren og regeringen, at  

 den intet foretager sig for at dæmme op for højindkomstgruppers  

 skattespekulation, men at man tværtimod fuldt bevidst lukker op for nye  

 spekulationstilbud til disse personer.
 Den form for skattelovgivning er udtryk for en skattemoral, som  

 Socialdemokratiet på det kraftigste må tage afstand fra.
End ikke det meget beskedne lovforslag, som regeringen fremsatte den 27.  

 december 1990 om en udvidelse af hovedaktionærbeskatningen, der indeholdt  

 mange mangler, men som dog ville dæmme op for en del af de værste  

 spekulationsmuligheder, har regeringen ønsket at fastholde, da  

 Socialdemokratiet ikke længere indgik i forhandlingerne.
Det lovforslag har  

 regeringen taget tilbage for herigennem at sikre storspekulanterne den størst  

 mulige sikkerhed for en sikker gevinst på andre skatteyderes bekostning, så  

 Folketinget end ikke har mulighed for at tage stilling til det.
Derfor kan Socialdemokratiet også allerede nu meddele, at såfremt der ikke  

 gives sikre tilsagn om, at der i 1991 fremsættes forslag af regeringen om en  

 aktieavancebeskatning for storaktionærer, vil Socialdemokratiet stemme imod  

 lovforslaget ved 3. behandling.
Socialdemokratiet har fremsat  

 beslutningsforslag nr.
B 31 om ændret aktieavancebeskatning.
Opnår Socialdemokratiet tilslutning til at fjerne de forældede og  

 skadelige regler om varelagernedskrivninger og udlandslempelse, er  

 Socialdemokratiet indstillet på at anvende provenuet herfra til en  

 erhvervsfremme- og beskæftigelsesindsats.
Endvidere kan et overskydende  

 provenu indgå til finansiering af en langsigtet afgiftsstrategi, som er  

 nødvendig for at imødegå danske afgiftsproblemer i forhold til EF.
 Et andet mindretal (Det Konservative Folkepartis, Venstres og Det  

 Radikale Venstres medlemmer af udvalget) indstiller lovforslaget til  

vedtagelse med de af skatteministeren stillede ændringsforslag.
Et tredje mindretal (Socialistisk Folkepartis medlemmer af  

 udvalget) indstiller de under A og B nævnte lovforslag til forkastelse  

 ved 3. behandling og kan ikke medvirke til gennemførelse af det under C  

 nævnte lovforslag.
Mindretallet kan dog stemme for ændringsforslagene nr. 2  

 og 7, men stemmer imod ændringsforslagene nr. 3-6 og 8-13. Mindretallet  

 ønsker at udtale følgende:
 Ad L 4 A:
 Sagsmappen i L 4 er i løbet af de sidste få uger vokset i et omfang, der  

 slår alle rekorder, og det må forventes, at ikke blot Socialistisk  

 Folkepartis medlemmer af Folketingets Skatteudvalg har mistet overblikket.
 Samtidig er L 4 i sidste sekund af skatteministeren blevet opdelt i 3  

 love, hvorved den sidste rest af overblik er totalt forsvundet.
 Med beklagelse konstaterer Socialistisk Folkeparti, at et flertal i  

 udvalget finder tiden inde til at færdiggøre lovforslaget.
Socialistisk Folkeparti bestrider ikke, at det i visse tilfælde kan  

 forekomme rimeligt at foretage de lempelser, ministeren har foreslået, men  

 som det fremgår af svaret på spørgsmål 70, mangler der en række  

 opstramninger.
De reelle problemer er desværre ikke søgt løst, og spekulation  

 i anparter vil fortsat kunne foregå.
 Ad L 4 B:
Som det fremgår af spørgsmål 93 og svaret herpå, har Socialistisk  

 Folkeparti vist, at man ved ændringen giver et særligt skattemæssigt  

 incitament til at hæve opsparet overskud for herved at spare skat.
Det var  

 vel strengt taget det modsatte, regeringen hævdede at have haft til hensigt.  

 Endelig er Socialistisk Folkeparti fundamentalt imod, at man lemper  

 beskatningen af virksomheder yderligere, ligesom der hævet over enhver tvivl  

 vil kunne spekuleres i skattesænkningen ved f.eks. legale og illegale  

 udskydelser af indtægter og fremskyndelse af udgifter.
 Socialistisk Folkeparti kan støtte ændringsforslagene til § 1 og § 22, men  

 stemmer imod ændringsforslagene til § 3, § 7, § 8 og § 10. Eller sagt i klar  

 tekst: De dele af det oprindelige lovforslag, som ministeren foreslår skal  

 udgå, er Socialistisk Folkeparti tilhænger af, men de dele, ministeren  

 fastholder, er Socialistisk Folkeparti stort set modstander af.
 Ad L 4 C:
 For så vidt angår L 4 C er mangelen på overskuelighed særlig markant.
Det er bemærkelsesværdigt, at ministeren tilsyneladende slet ikke forsøger  

 at komme den reelle skatteunddragelse til livs, som fremgår af bilag 90. Her  

 viser det sig, at en meget lille gruppe, nemlig de 55-59-årige har mere end  

 1/5 af al kapitalopsparing.
Socialistisk Folkeparti finder det særlig  

 uheldigt, at man kort tid efter, at man har indskudt på kapitalpension og  

 fået en skatterabat på tæt ved 70 pct. kan hæve pengene med en beskatning på  

 kun 40 pct.
At der foregår en reel udnyttelse af reglerne, viser tallene i  

 det optrykte svar på spørgsmål 94.
Når Socialistisk Folkeparti vælger at undlade at stemme, skyldes det  

 således ikke, at partiet er imod de foreslåede opstramninger, men at disse er  

 helt uoverskuelige og i øvrigt utilstrækkelige.
Socialistisk Folkeparti er  

 direkte tilfreds med, at ministeren efter vor kritik har ændret  

 overgangsreglerne, hvorved de fleste problemer er løst.
 Socialistisk Folkeparti kan stemme for de af ministeren stillede  

 ændringsforslag.
Et fjerde mindretal (Fremskridtspartiets medlem af udvalget) vil  

 redegøre for sin stilling til lovforslaget ved 3. behandling.
Mindretallet  

 vil redegøre for sin stilling til ændringsforslagene ved 2. behandling.
Et femte mindretal (Centrum-Demokraternes medlem af udvalget)  

 indstiller lovforslaget til vedtagelse med de under nr. 1-7 nævnte  

 ændringsforslag.
Mindretallet vil redegøre ved 2. behandling for sin stilling  

 til ændringsforslag nr. 8-13.
 Et sjette mindretal (Kristeligt Folkepartis medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
Ændringsforslag Af skatteministeren, tiltrådt af et flertal (S, KF, V, CD og  

 RV):
a Ændringsforslag om deling af lovforslaget 1) Lovforslaget deles i tre lovforslag med følgende titler og  

 indhold:
 A. »Forslag til lov om ændring af forskellige skattelove.  

 (Mindre udlejningsvirksomheder m.v.)» omfattende § 1, indledningen, nr.  

 1, 2 og 4, § 2 samt § 17, stk. 1 og 3.
 B. »Forslag til lov om ændring af forskellige skattelove.  

 (Skatteomlægninger)» omfattende § 1, indledningen, nr. 3 og 5, § 3, §§  

 5-16, § 17, stk. 1, 2 og 5, samt §§ 18-22.
 C. »Forslag til lov om ændring af lov om beskatningen af  

 pensionsordninger m.v. (Ophævelse af pensionsordninger i utide)»  

 omfattende § 4 og § 17, stk. 1 og 4.
b Ændringsforslag til det under B nævnte lovforslag Af skatteministeren, tiltrådt af et flertal (S, KF, V, SF,  

 CD og RV):
Til § 1 2) Nr. 3 udgår.
 Af skatteministeren, tiltrådt af et mindretal (KF, V, CD og  

 RV):
Til § 3 3) Nr. 2 udgår.
Til § 7 4) Nr. 2-4 udgår.
Til § 8 5) Nr. 2 udgår.
Til § 10 6) Paragraffen udgår.
 Af skatteministeren, tiltrådt af et flertal (S, KF, V, SF,  

 CD og RV):
Til § 22 7) Paragraffen udgår.
c Ændringsforslag til det under C nævnte lovforslag Af skatteministeren, tiltrådt af et flertal (S, KF, V og  

 RV):
Til § 4 8) Nr. 1 udgår.
 9) Nr. 3 affattes således:
 »3. I § 29 indsættes som nye stykker:
 »Stk. 3. Ved tilbagekøb af en forsikring, der er omfattet af  

 § 2, nr. 4, eller § 7, eller ved konvertering af en pensionsordning i en  

 pensionskasse, der er omfattet af § 2, nr. 4, eller § 7, til en  

 engangsudbetaling, betales en afgift på 40 pct. af det udbetalte beløb,  

 såfremt de løbende ydelser, der i henhold til pensionsaftalen ville tilkomme  

 forsikringens ejer eller medlemmet af pensionskassen på  

 udbetalingstidspunktet, ikke kan overstige et grundbeløb på 5.300 kr. årligt,  

 jf. dog stk. 4. Grundbeløbet reguleres efter personskattelovens § 20.  

 Bestemmelsen i 1. pkt. finder kun anvendelse for pensionsordninger, der er  

 oprettet som led i et ansættelsesforhold.
Stk. 4. Reglerne i stk. 3 finder kun anvendelse ved udbetalinger,  

 der sker efter den forsikredes eller medlemmets fyldte 60. år, medmindre  

 lavere aldersgrænse er godkendt af Ligningsrådet, samt ved udbetalinger, der  

 sker efter, at den forsikrede eller medlemmet er tildelt  

 invalidepension.«» 10) Efter nr. 3 indsættes som nyt nummer:
 »01. Efter § 29 indsættes som ny paragraf:
»§ 29 A.
Ved udbetaling af engangsydelser fra en  

 pensionskasse, der er omfattet af § 2, nr. 4, eller § 7, svares en afgift på  

 40 pct. af det udbetalte beløb, jf. dog stk. 2. Bestemmelsen i 1. pkt. finder  

 kun anvendelse, såfremt kapitalværdien af engangsydelserne for hvert medlem  

 ikke overstiger 10 pct. af kapitalværdien af det samlede pensionstilsagn.
Stk. 2. Reglerne i stk. 1 finder kun anvendelse ved udbetalinger,  

 der sker efter medlemmets fyldte 60. år, medmindre lavere aldersgrænse er  

 godkendt af Ligningsrådet, samt ved udbetalinger, der sker efter, at  

 medlemmet er tildelt invalidepension.
Endvidere finder stk. 1 kun anvendelse  

 ved udbetaling af engangsydelser til medlemmer, som var medlem af den  

 udbetalende pensionskasse den 1. marts 1991.«» 11) Nr. 6 affattes således:
»6. I § 48, stk. 1, 2. pkt., og § 48 A, stk. 1, 3.  

 pkt., ændres »§ 29, stk. 2« til: »§ 29, stk. 2 og 3, eller  

 § 29 A«, og »forsikringen« ændres til:  

 »pensionsordningen«.' Til § 17 12) I stk. 4, 1. pkt., ændres »§ 4, nr. 1-7« til:  

 »§ 4, nr. 2, 4-5 og 7«, og efter »ophæves« indsættes:  

 »i utide«.
 13) I stk. 4, 4. pkt., ændres »1. marts 1991«  

 til: »1. juni 1991«.
Bemærkninger Til nr. 1 Ved ændringsforslaget opdeles lovforslaget i 3 delforslag, således at  

 forslaget om ændring af anpartsreglerne og forslaget om skærpet beskatning  

 ved ophævelse af pensionsordninger i utide udskilles til særskilt behandling.
Til nr. 2 Ved ændringsforslaget bortfalder det stillede forslag om forhøjelse af  

 bundgrænsen for 6 pct.-skatten.
Det skønnede provenutab på 3,6 mia. kr.  

 bortfalder hermed.
Til nr. 3-5 Ved ændringsforslaget under nr. 4 bortfalder det stillede forslag om  

 ophævelse af udlandslempelsen, således at adgangen til udlandslempelse  

 bevares.
Samtidig udgår forslag til konsekvensændringer som følge af  

 udlandslempelsens bortfald, herunder det i § 3, nr. 2, stillede forslag om  

 fradragsret for fragtskatter.
 Hermed bortfalder det skønnede merprovenu på 0,7 mia. kr.
Til nr. 6 Ved ændringsforslaget bortfalder det stillede forslag om afvikling af  

 adgangen til varelagernedskrivning, således at nedskrivningsadgangen bevares.  

 Det skønnede merprovenu på ca. 1,5 mia. kr. bortfalder hermed.
Til nr. 7 Ændringsforslaget indebærer, at den tidligere foreslåede bestemmelse om  

 regulering over bloktilskuddene for virkningerne af skatteforslagene udgår.  

 Bestemmelsen var begrundet i, at de af regeringen den 27. december 1990  

 fremsatte lovforslag udgjorde en sammenhængende omlægning med  

 finansieringselementer til provenumæssig dækning af de foreslåede  

 skattelettelser.
På baggrund af de øvrige stillede ændringsforslag finder  

 regeringen ikke længere, at der ud fra dette hensyn er grundlag for at  

 foretage regulering af bloktilskuddene.
Til nr. 8 Der er tale om en konsekvensændring som følge af ændringsforslaget under  

 nr. 9, hvorefter særreglen for pensionskassernes engangsydelser udgår.
Til nr. 9-12 Provenuvirkninger af ændringsforslagene I forhold til lovforslaget indebærer den her foreslåede skattemæssige  

 behandling af engangsydelser som følge af konvertering af små årlige ydelser  

 fra en pensionskasse et provenutab, idet disse ydelser fortsat beskattes med  

 40 pct.-afgift i stedet for at overgå til indkomstbeskatning som foreslået i  

 det fremsatte lovforslag.
Den foreslåede ligestilling af tilsvarende  

 engangsydelser fra forsikringsordninger kan medføre en umiddelbar  

 provenugevinst, idet konvertering til engangsydelser indebærer, at  

 beskatningen fremrykkes om end til en lavere sats.
 Den foreslåede afvikling af pensionskassernes mulighed for at konvertere  

 til engangsydelser med 40 pct.-afgift, betinget af, at højst 10 pct. af  

 kapitalværdien af medlemmets samlede pensionstilsagn medgår hertil, vil på  

 langt sigt medføre en nettoprovenugevinst, idet en større del af  

 udbetalingerne vil blive almindelig indkomstbeskattet.
Det er meget vanskeligt at vurdere størrelsen af den samlede  

 nettoprovenuvirkning af forslaget.
På længere sigt kan der i en periode blive  

 tale om et voksende provenutab ved større udbredelse af pensionsordninger på  

 arbejdsmarkedet.
Ad nr. 9 Efter ændringsforslaget skal der fortsat kun betales afgift af  

 engangsudbetalinger fra pensionsordninger med løbende udbetalinger, når  

 baggrunden for engangsudbetalingen er en konvertering af små årlige  

 pensionsydelser.
Den foreslåede regel omfatter kun situationer, hvor der er  

 tale om en ændring af hele pensionsordningen til en engangsudbetaling.
Efter ændringsforslaget skal reglen om afgift af engangsudbetalinger kun  

 finde anvendelse på ordninger, der er oprettet som led i et  

 ansættelsesforhold, og kun såfremt engangsudbetalingen finder sted efter det  

 fyldte 60. år eller ved invaliditet.
Det svarer til pensionsbeskatningslovens  

 almindelige regler for rettidig udbetaling fra en fradragsberettiget  

 pensionsordning.
Ved engangsudbetalinger efter død er der allerede efter de  

 gældende regler kun afgiftspligt jf. lovens §§ 48-48 A.
Da Finanstilsynet  

 tillader beløbet reguleret efter § 20 i personskatteloven, foreslås en  

 tilsvarende regulering af beløbsgrænsen i pensionsbeskatningsloven.
En forudsætning for, at reglerne om indkomstskat og tillægsafgift ikke  

 skal finde anvendelse på de pågældende engangsudbetalinger, er, at de løbende  

 pensionsydelser, der konverteres, ikke overstiger et grundbeløb på 5.300 kr.  

 årligt i 1987-niveau.
Beløbet reguleres efter personskattelovens § 20 og  

 udgør for 1991 6.100 kr.
Beløbsgrænsen svarer til den beløbsgrænse, som i praksis følges for  

 Finanstilsynets godkendelse af de tværgående pensionskassers adgang til at  

 konvertere små årlige pensionsydelser til en engangsudbetaling.
For  

 firmapensionskasserne fremgår grænsen af § 13 i bekendtgørelse nr. 700 af 16.  

 oktober 1990 om firmapensionskassers tekniske grundlag m.v.
 Efter gældende regler er tilbagekøb af en forsikringsordning med løbende  

 udbetalinger fritaget for indkomstskat, såfremt de løbende ydelser ikke kan  

 overstige 1.200 kr. årligt.
Disse regler blev foreslået ophævet ved det fremsatte lovforslag.
I stedet  

 foreslås ved nærværende ændringsforslag, at forsikringsordninger, der er  

 oprettet i et ansættelsesforhold, medtages under reglen om afgift af  

 engangsudbetalinger, der skyldes en konvertering af løbende pensionsydelser  

 på maksimalt 6.100 kr. årligt (1991-niveau).
Ad nr. 10 Ændringsforslaget skal ses i sammenhæng med ændringsforslaget under nr. 9,  

 efter hvilket den foreslåede regel om, at der skal betales en afgift på 40  

 pct. af engangsydelser, der udbetales af en pensionskasse, udgår.
 Ved nærværende ændringsforslag foreslås indsat en overgangsregel, således  

 at de hidtil gældende regler, dvs. 40 pct. i afgift, skal finde anvendelse  

 ved udbetaling af engangsydelser til personer, der var medlem af den  

 udbetalende pensionskasse den 1. marts 1991.
 Ved udbetaling af engangsydelser til andre bliver det udbetalte beløb  

 indkomstskattepligtigt.
Ad nr. 11 Der er tale om en konsekvensændring som følge af ændringsforslaget under  

 nr. 9.
Ad nr. 12 Det foreslås, at reglerne vedrørende engangsudbetalinger som følge af en  

 konvertering af små løbende pensionsydelser skal træde i kraft dagen efter  

 bekendtgørelsen i Lovtidende, jf. § 17, stk. 1.
Til nr. 13 Det foreslås, at reglen om, at pensionskasserne skal tilbageholde 70 pct.  

 ved ophævelse i utide, først skal have virkning for ophævelser, der finder  

 sted den 1. juni 1991 eller senere.
 Begrundelsen er, at det må anses for hensigtsmæssigt, at denne nye  

 tilbageholdelsesregel først skal efterleves en vis tid efter vedtagelsen,  

 således at kasserne får tid til at indrette deres administrative procedure  

 herpå.
Pia Gjellerup (S) fmd.
Klaus Hækkerup (S) Anne-Marie Meldgaard  

 (S) Hans Erenbjerg (S) Stavad (S) Ove Fich (S) Jes Lunde (SF) Jens Thoft (SF)  

 Bente Juncker (CD) Aagaard (KF) Pernille Sams (KF) Peter Brixtofte (V)  

 nfmd.
Svend Heiselberg (V) Svend Aage Jensby (V) Ole Donner (FP) Elisabeth  

 Arnold (RV) Kofod-Svendsen (KRF) Bilag Nogle af udvalgets spørgsmål til skatteministeren og dennes besvarelse  

 heraf Spørgsmål 70:
Idet der henvises til vedlagte annonce (annoncen ikke optrykt i bilag til  

 betænkningen) fra ejendomsmæglerfa.
Erhvervscenter Bruun, bedes oplyst, om  

 det ikke netop var anpartsindgrebets formål at stoppe for sådanne udbud af  

 anparter, hvor hvert projekt havde hver det lovbefalede maksimum af  

 deltagere, men projekterne blev udbudt samlet.
Kan sådanne fællesudbud stadig  

 ske, hvis regeringens lovforslag L 4, § 1, der ændrer leasingindgrebet,  

 bliver vedtaget? Hvis det ikke er tilfældet, bedes ministeren udforme et ændringsforslag,  

 som indeholder, at anpartsprojekter med 10 eller mindre antal deltagere  

 bliver omfattet af anpartsindgrebet, hvis de udbydes til salg sammen med  

 andre tilsvarende projekter.
 Svar:
 Lovforslagets § 1, nr. 1, der ændrer bl.a. personskattelovens § 4, stk.  

 1, nr. 12, omfatter udlejningsvirksomheder med 1-10 passive ejere, når  

 formidling eller administration af udlejningen varetages af en anden  

 virksomhed og udgør en del af en fælles udlejning for flere end 10 personer.
10 personer, der i fællesskab ejer og udlejer en afskrivningsberettiget  

 ejendom, bliver således omfattet af lovforslaget, når formidlingen eller  

 administrationen varetages af en virksomhed, der samtidig varetager  

 formidling eller administration af udlejningen af en tilsvarende ejendom ejet  

 af 10 andre personer.
Når projekter udbydes samlet til salg og vilkårene for  

 udlejningen af ejendommene er ensartede i de pågældende projekter, vil der  

 efter lovforslaget foreligge fælles udlejning for flere end 10 personer.
 Efter gældende regler vil en ejendomsmægler, der formidler salg af  

 afskrivningsberettigede ejendomme, blive anset for en virksomhed, der  

 formidler udlejning, når der i tilknytning til investorernes køb af  

 ejendommen indgås en lejeaftale, hvis virkning er afhængig af dette køb.
 Anpartsinvestorerne bliver derimod ikke omfattet af anpartsreglerne, når  

 en ejendomsmægler kun formidler salget af ejendommen og investorerne selv  

 finder lejere til ejendommen og endvidere selv varetager administrationen af  

 udlejningen.
Det foreliggende lovforslag ændrer ikke herpå i forhold til gældende  

 regler.
På denne baggrund finder jeg ikke behov for en ændring af forslaget.
 Spørgsmål 59:
 Der ønskes en nærmere redegørelse for, hvorfor regeringen har trukket  

 forslaget om at udvide hovedaktionærkredsen og forhøje beskatningsprocenten i  

 aktieavancebeskatningsloven, når spændet mellem selskabsskatten og person- og  

 kapitalafkastbeskatningen forøges med øgede spekulationsmuligheder til følge.
 Svar:
 Lovforslaget om ændring af hovedaktionærbeskatningen blev oprindelig  

 fremsat som led i en justering af regeringens marginalskattepakke i  

 forbindelse med skatteforhandlingerne i efteråret 1990. Da det har vist sig  

 ikke at være muligt at gennemføre skattelettelserne på personlig indkomst og  

 kapitalindkomst, har regeringen fundet det naturligt også at lade forslaget  

 om en skærpelse af hovedaktionærbeskatningen bortfalde.
 Spørgsmål 60:
 Ministeren bedes kommentere, om følgende eksempel er mulig med det spænd,  

 der opstår mellem selskabsskatteprocenten og personbeskatningen:
 Forudsætninger:
 Et revisoraktieselskab med 5 deltagere, som hver ejer 20 pct. af  

 aktiekapitalen.
 Selskabsskat 38 pct.
 Skat af personlig indkomst på øverste trin svarende til det kommunale  

 gennemsnit inkl. kirkeskat 68,7 pct.
 De 5 revisorer, der er »ansat« i selskabet, bevilger sig selv en  

 årlig løn på 230.000 kr.
 Såfremt der havde været tale om et ansættelsesforhold imellem uafhængige  

 parter ville årslønnen have været ca. 600.000 kr.
Parterne vælger i stedet at likvidere selskabet hvert 3. år og udtage den  

 manglende løn som et skattefrit likvidationsprovenu.
Det forudsættes, at  

 likvidationsprovenuet svarer til den årlige lønbesparelse på 370.000 kr. pr.  

 revisor.
 Eksempel:
 Svar:
Adgangen til ligningsmæssigt at tilsidesætte en konstruktion, hvor en  

 aktionær arbejder gratis eller for et unormalt vederlag for sit selskab,  

 afhænger af konkrete omstændigheder.
Der skal være tale om, at aktionærens  

 personlige erhvervsevne er afgørende for indkomstens erhvervelse, at  

 aktionæren reelt over for kundekredsen er den forpligtede med hensyn til  

 indsatsen, og at den i selskabet for erhvervsudøvelsen nødvendige kapital er  

 minimal, således at selskabsformen må anses for valgt udelukkende for at  

 undgå personbeskatning af indkomsten.
Der kan således ikke anføres et  

 generelt kriterium for, hvornår et vederlag må anses for at være for lavt,  

 idet det bl.a. vil afhænge af den pågældendes branche og fagområde.
Jeg skal tilføje, at regeringen - ud over en nedsættelse af  

 erhvervsskatterne - meget gerne havde set en sænkning af marginalskatten af  

 personlig indkomst.
En sådan sænkning ville have gjort spændet i den i  

 spørgsmålet nævnte konstruktion mindre, end det er efter de gældende regler.
 Spørgsmål 94:
 I fortsættelse af ministerens svar på spørgsmål 46, jf. bilag 26:
 Omfanget af indbetalinger på kapitalpensionskonti for 55-59-årige bedes  

 oplyst.
 Svar:
 De ønskede oplysninger fremgår af nedenstående oversigt, der viser de  

 samlede indbetalinger til privattegnede kapitalpensionsordninger i  

 indkomstårene 1988 og 1989 og den andel deraf, som hidrører fra skatteydere i  

 alderen 55-59 år.
Privattegnede kapitalpensionsordninger i årene 1988 og 1989 Spørgsmål 101:
Ad L 4, bilag 65, spørgsmål 60. Skal ministerens svar forstås således, at  

 i det konkrete tilfælde ville det være særdeles lidet sandsynligt, at der vil  

 blive statueret omgåelse, således at ministerens svar skal forstås som en  

 bekræftelse af, at eksemplet er realistisk og skatteomgåelsen således mulig? Kan ministeren bekræfte, at han er gjort bekendt med tilsvarende  

 eksempler, der ikke er blevet tilsidesat eller forsøgt tilsidesat? Spørgsmål 105:
Ad svar på spørgsmål 60, jf. bilag 65. Betyder ministerens svar, at  

 ligningsmyndighederne vil underkende en hovedaktionær, der oppebærer en løn  

 på 200.000 kr. med henvisning til, at lønnen er for lav? Kan ministeren  

 henvise til eksempler fra det virkelige liv, hvor der er sket en  

 underkendelse i et sådant tilfælde? Svar:
De gældende regler om tilfælde, hvor der kan være tale om, at en  

 hovedaktionær efter aftale med selskabet har fastsat et arbejdsvederlag, der  

 er lavt i forhold til normal aflønning, fremgår af Statens  

 Ligningsdirektorats cirkulære nr. 437 af 5. november 1975 om fikseret  

 vederlag.
Cirkulæret vedlægges til orientering.
 Det fremgår heraf, at ligningsmyndighederne i almindelighed må acceptere  

 det af parterne fastsatte arbejdsvederlag, selv om det er lavt i forhold til  

 normal aflønning.
Det kan dog ikke udelukkes, at der i visse særlige tilfælde kan ske  

 tilsidesættelse.
Ved vurderingen heraf ses der på forskellige faktorer,  

 således som jeg har beskrevet i mit svar på spørgsmål 60.
 Jeg må herefter anse det for lidet sandsynligt, at ligningsmyndighederne  

 vil tilsidesætte den konstruktion, der er beskrevet i spørgsmål 60.
 For så vidt angår sidste halvdel af spørgsmål 101 kan jeg oplyse, at jeg  

 ikke er bekendt med konkrete tilfælde som det i spørgsmål 60 nævnte, der ikke  

 er tilsidesat eller forsøgt tilsidesat med den begrundelse, at der forelå  

 fikseret vederlag.
Bilag til svar på spørgsmål 105 Meddelelser fra Statens Ligningsdirektorat og Ligningsrådet 1976 s.  

 284 f Hovedaktionær/-anpartshaver - fikseret vederlag Hvor en aktionær eller anpartshaver kontrollerer et selskab og selv  

 arbejder i det, må ligningsmyndighederne i almindelighed acceptere det af  

 parterne fastsatte arbejdsvederlag, selv om det er lavt i forhold til normal  

 aflønning.
 Det kan dog ikke udelukkes, at der kan forekomme visse særlige tilfælde,  

 hvor der vil være grundlag for at indkomstbeskatte en  

 hovedaktionær/-anpartshaver af et større arbejdsvederlag end det, han faktisk  

 har modtaget, eller som han efter aftale med selskabet har haft krav på.  

 Sådanne særlige tilfælde vil imidlertid kun foreligge, hvor  

 hovedaktionærens/-anpartshaverens personlige erhvervsevne er afgørende for  

 indkomstens erhvervelse, hvor han reelt over for kundekredsen er den  

 forpligtede med hensyn til indsatsen, og hvor den i selskabet for  

 erhvervsudøvelsen nødvendige kapital er minimal, således at selskabsformen må  

 anses for valgt udelukkende med henblik på at undgå personbeskatning af  

 indkomsten.
 Her kan der blive tale om at overføre et yderligere beløb til beskatning  

 som arbejdsvederlag hos aktionæren/anpartshaveren, så vederlaget svarer til  

 den betaling, det måtte anses for muligt at opnå i et almindeligt  

 arbejdsforhold af tilsvarende art og omfang.
 Selskabets skattepligtige indkomst nedsættes i så fald med det samme  

 beløb, som er tillagt personens skattepligtige indkomst som yderligere  

 arbejdsvederlag, idet det forudsættes, at beløbet udbetales til eller  

 godskrives aktionæren i tilknytning til den stedfundne beskatning.
 For at sikre, at sådanne sager kun rejses, når betingelserne herfor er til  

 stede, skal disse sager indberettes til Statsskattedirektorat.
 Tilsvarende regler gælder ved lave rente- eller lejeindtægter.
 Det anførte medfører ingen ændring i reglen om, at beskatningen ved salg  

 af aktiver til underpris til et af sælgeren domineret selskab skal ske på  

 grundlag af aktivets værdi i handel og vandel.
 Spørgsmål 93:
 I fortsættelse af ministerens svar på spørgsmål 33, jf. bilag 22:
Er det korrekt forstået af svaret, at det i en række tilfælde kan betale  

 sig for skatteydere at hæve indestående overskud, beskattet med 50 pct.  

 virksomhedsskat, og indskyde det tilsvarende beløb året efter, hvor  

 virksomhedsindkomsten beskattes med kun 38 pct.? Der bedes udarbejdet eksempler på, at dette er tilfældet.
 Der bedes foretaget beregninger af skatten i et eksempel svarende til det  

 oprindelige eksempel, men hvor bundfradragene udnyttes alle årene, f.eks.:
Skatteyder har pr. 1. januar en opsparingskonto på 200.000 kr.
Det  

 skattemæssige overskud er i 1991, 1992 og 1993: 700.000 kr. pr. år, heraf  

 kapitalafkast 100.000 kr.
Eksempel 1: Der hæves hvert af årene 650.000 kr. inkl. hævning til  

 skat.
Det resterende beløb indestår.
 Eksempel 2: Der hæves i 1991: 850.000 kr., i 1992: 450.000 kr. og  

 i 1993: 650.000 kr.
 Svar:
 Eksempler vedrørende første halvdel af spørgsmålet er anført i bilag 1.  

 Skatten er beregnet for en enlig skatteyder i en gennemsnitskommune.
 Forinden eksemplerne kommenteres, skal bemærkes, at erhvervsdrivende, der  

 anvender virksomhedsordningen, normalt kan opnå den laveste løbende skat  

 (indkomstskat og virksomhedsskat) ved at opspare hele virksomhedsoverskuddet.  

 Opsparing af hele virksomhedsoverskuddet indebærer dog, at det ikke kan  

 anvendes til finansiering af løbende forbrug.
Hvis skatteyderen ikke kan finansiere det løbende forbrug på anden måde,  

 er det nødvendigt at trække midler ud af virksomheden.
Normalt vil et sådant  

 udtræk ske af det løbende overskud med personlig beskatning af udtrækket.
Ved sænkning af virksomhedsskattesatsen fra 50 pct. til 38 pct. kan der  

 være mulighed for at opnå en besparelse på den løbende skattebetaling ved at  

 hæve gammel virksomhedsopsparing, der er acontobeskattet med 50 pct., og i de  

 følgende år foretage en større ny opsparing til 38 pct. acontoskat frem for  

 et løbende konstant udtræk.
Til gengæld bliver den latente skat på det  

 opsparede overskud (efter fradrag af aconto virksomhedsskat) tilsvarende  

 højere.
Eksempler herpå er vist i bilag 1 for årene 1991-93.
De to eksempler (eksempel A og B) er udformet således, at såvel de samlede  

 hævninger før skat over de 3 år som virksomhedsopsparingen før skat ultimo  

 1993 er ens i de to eksempler.
Herved bliver eksemplerne umiddelbart  

 sammenlignelige og resulterer begge i samme disponible indkomst for den  

 erhvervsdrivende over de 3 år under et.
Den disponible indkomst er opgjort  

 som hævet beløb til personlig beskatning med fradrag af skatten heraf.
 I eksempel A belyses situationen med konstant løbende udtræk, mens  

 eksempel B viser virkningen af at hæve gammel virksomhedsopsparing og i de  

 følgende år foretage en større opsparing til 38 pct. acontoskat.
I eksempel A hæves der hvert af årene 650.000 kr. inkl. hævning til  

 virksomhedsskat.
Det resterende beløb indestår.
 I eksempel B hæves i 1991 gammel virksomhedsopsparing, medens hævningerne  

 i 1992 og 1993 kan rummes i virksomhedsoverskuddene.
I begge eksempler er det forudsat, at den erhvervsdrivende pr. 1. januar  

 1991 har opsparet 400.000 kr. inkl. 50 pct. virksomhedsskat.
Det  

 skattemæssige overskud er i 1991, 1992 og 1993 700.000 kr. pr. år, heraf  

 kapitalafkast 100.000 kr.
 Resultaterne er vist i nedenstående oversigt for årene 1991-93.
 Det er forudsat, at virksomhedsopsparing ved hævningen skal beskattes med  

 68,7 pct. med fradrag af acontoskatten på 50 pct./38 pct.
 For at opnå en lavere løbende skattebetaling skal den erhvervsdrivende  

 betale den latente skat, der hviler på den gamle virksomhedsopsparing,  

 hvilket isoleret set indebærer en fremrykning af skattebetalingen og stiller  

 likviditetskrav.
Herudover må det indgå i den erhvervsdrivendes overvejelser, om  

 virksomheden i de kommende år kan give et tilstrækkeligt overskud til ny  

 opsparing, eller om der er risiko for, at virksomheden vil give underskud.
I  

 sådanne tilfælde vil det ikke være fordelagtigt at hæve gammelt overskud.  

 F.eks. må et fremtidigt underskud fremføres, hvis det opsparede overskud er  

 hævet.
 Med hensyn til eksemplerne i spørgsmål 33 (L 4 - bilag 22) skal  

 bemærkes, at disse eksempler viste, at den løbende skattebetaling blev mindst  

 i situationen med konstant løbende hævning af virksomhedsoverskud.
Når dette resultat fremkom, så skyldtes det, at den samlede hævning i  

 disse eksempler efter spørgsmålets forudsætninger ikke var den samme over de  

 3 år.
I eksemplet med konstant, løbende hævning (eksempel 1) var de hævede  

 beløb mindre end i de to andre eksempler med hævning af gammel opsparing.
Det mindre udtræk i eksempel 1 i spørgsmål 33 medførte, at det opsparede  

 overskud blev større, og da beskatningen af opsparet overskud er mindre end  

 beskatningen af udtræk, fremkom den laveste løbende skat i disse eksempler  

 ved det mindste udtræk.
De 3 eksempler gav således ikke samme disponible  

 indkomst til den erhvervsdrivende over de 3 år, og eksemplerne kan derfor  

 ikke umiddelbart sammenlignes.
 I bilag 2 og 3 er de to ønskede eksempler (eksempel 1 og eksempel  

 2) i anden halvdel af spørgsmålet vist.
Eksemplerne er karakteriseret ved, at der i eksempel 1 hæves et konstant  

 beløb på 650.000 kr. årligt af virksomhedsoverskuddet, medens hævningerne i  

 eksempel 2 har en anden tidsprofil, idet der i 1991 også hæves gammel  

 opsparing.
Eksempel 1 er identisk med eksempel A, jf. foran.
 Den højeste løbende skattebetaling fremkommer i eksempel 1 med konstant  

 udtræk fra virksomheden.
Heller ikke disse to eksempler kan umiddelbart sammenlignes, da de  

 forudsatte udtræk er forskellige.
Det opsparede overskud inkl.  

 virksomhedsskat udgør i eksempel 1 ca. 640.000 kr. ultimo 1993, mens det i  

 eksempel 2 udgør ca. 735.000 kr.
De disponible indkomster set over de 3 år  

 bliver derved også forskellige.
Hertil kommer, at bundfradraget ved 12  

 pct.-skatten ikke udnyttes fuldt ud i 1992 i eksempel 2, hvor den personlige  

 indkomst er knap 197.000 kr.
Bilag 1 Eksempel A Anmærkning: Spørgsmålets forudsætning om et opsparet overskud på 200.000  

 kr. er opfattet som opsparing efter fradrag af virksomhedsskat.
Den latente skat er beregnet under forudsætning af 68,7 pct.s beskatning  

 ved hævning af opsparet overskud.
Bundgrænsen for 6 pct.-skatten forhøjes med  

 4.000 kr. fra 1991 til 1992, således at skatten falder med 240 kr.
Bilag 1 Eksempel B Anmærkning: Spørgsmålets forudsætning om et opsparet overskud på 200.000  

 kr. er opfattet som opsparing efter fradrag af virksomhedsskat.
Den latente skat er beregnet under forudsætning af 68,7 pct.s beskatning  

 ved hævning af opsparet overskud.
Bundgrænsen for 6 pct.-skatten forhøjes med  

 4.000 kr. fra 1991 til 1992, således at skatten falder med 240 kr.
Bilag 2 Eksempel 1 Anmærkning: Spørgsmålets forudsætning om et opsparet overskud på 200.000  

 kr. er opfattet som opsparing efter fradrag af virksomhedsskat.
Den latente skat er beregnet under forudsætning af 68,7 pct.s beskatning  

 ved hævning af opsparet overskud.
Bundgrænsen for 6 pct.-skatten forhøjes med  

 4.000 kr. fra 1991 til 1992, således at skatten falder med 240 kr.
Bilag 3 Eksempel 2 Anmærkning: Spørgsmålets forudsætning om et opsparet overskud på 200.000  

 kr. er opfattet som opsparing efter fradrag af virksomhedsskat.
Den latente skat er beregnet under forudsætning af 68,7 pct.s beskatning  

 ved hævning af opsparet overskud.
Bundgrænsen for 6 pct.-skatten forhøjes med  

 4.000 kr. fra 1991 til 1992, således at skatten falder med 240 kr.
Tillægsbetænkningen Udvalget har, efter at lovforslaget ved 2. behandling blev henvist til  

 fornyet udvalgsbehandling, behandlet dette i nogle møder og har herunder  

 stillet spørgsmål til skatteministeren, som denne har besvaret skriftligt.
 Endvidere har udvalget modtaget en skriftlig henvendelse fra Danmarks  

 Havfiskeriforening.
 Udvalgets skriftlige spørgsmål og ministerens besvarelse heraf er tillige  

 med henvendelsen til udvalget optrykt som bilag til denne tillægsbetænkning.
 Herefter indstiller et flertal (udvalget med undtagelse af  

 Socialdemokratiets og Socialistisk Folkepartis medlemmer) lovforslaget til  

vedtagelse i den affattelse, hvori det foreligger efter 2. behandling.
 Et mindretal (Socialdemokratiets og Socialistisk Folkepartis  

 medlemmer af udvalget) indstillere lovforslaget til forkastelse.
 Et flertal inden for mindretallet (Socialdemokratiets medlemmer af  

 udvalget) udtaler, at det er beskæmmende, at et flertal i Folketinget vil  

 vedtage lovændringer, som åbner for nye store skattetænkningsmuligheder.
Det spænd, der opstår imellem skatteprocenterne for selskaber og  

 virksomheder i forhold til personbeskatningen, åbner for åbenbare yderligere  

 spekulationsmuligheder.
Skatteministeren har da også under udvalgsarbejdet  

 måttet erkende dette. »Fiduserne« er nærmest blevet blåstemplet af  

 skatteministeren personligt.
Socialdemokratiet har, efter at hullerne er afdækket, forsøgt at samle et  

 flertal i udvalget for at få lukket for hullerne.
Desværre har det endnu en  

 gang vist sig umuligt at gennemføre en forsvarlig skattelovgivning, som ser  

 skattesystemet i sammenhæng og imødegår spekulationsmulighederne.
Den måde, som skattelettelserne gennemføres på, sikrer end ikke, at de  

 lavere skatteprocenter tilskynder til en øget opsparing i virksomhederne til  

 gavn for investeringer og beskæftigelse.
Tværtimod præmierer man de ejere,  

 som tager pengene ud til forbrug, hvorved virksomhedernes soliditet og  

 modstandskraft svækkes.
Derfor vil lovændringen blive vedtaget med et meget snævert flertal, selv  

 om Socialdemokratiet gerne havde medvirket til lavere selskabs- og  

 virksomhedsskatter.
Forudsætningerne for, at Socialdemokratiet ville have  

 kunnet medvirke, var dog ubetinget, at der ikke blev lukket op for nye  

 skattehuller, og at den lavere beskatning medvirkede til at øge  

 beskæftigelsen gennem nye investeringer.
 Ingen af disse forudsætninger er opfyldt.
 Når regeringens lovforslag bliver vedtaget, har virksomhedsskatteordningen  

 udviklet sig til et sådant skatteomgåelsesredskab, at det er et stort  

 spørgsmål, om ikke slutresultatet bliver, at hele ordningen må afskaffes.  

 Sker det, må regeringen bære ansvaret herfor.
 Endnu en gang må Folketinget konstatere, at regeringen med  

 skatteministeren i spidsen forsøger at fjerne indtægtsmulighederne gennem en  

 lovgivning, som øger mulighederne for at undvige en normal beskatning for  

 store grupper af de borgerlige kernevælgere.
Det er beskæmmende.
Resultatet er, at lønmodtagere med jævne indkomster må  

 erkende, at det er dem, der ensidigt betaler regningen for en borgerlig  

 skattepolitik.
 Et mindretal inden for mindretallet (Socialistisk Folkepartis medlemmer af  

 udvalget) bemærker, at Socialistisk Folkeparti ikke kan støtte nedsættelsen  

 af virksomhedsskatten, og at udvalgsarbejdet mellem 2. og 3. behandling klart  

 har vist, at det er forholdsvis simpelt at få en afgørende del af indkomsten  

 beskattet med kun 38 pct., også selv om privatforbruget ligger over  

 virksomhedens indkomst.
Pia Gjellerup (S) fmd.
Klaus Hækkerup (S) Anne-Marie Meldgaard  

 (S) Hans Erenbjerg (S) Stavad (S) Ove Fich (S) Jes Lunde (SF) Jens Thoft (SF)  

 Bente Juncker (CD) Aagaard (KF) Pernille Sams (KF) Peter Brixtofte (V)  

 nfmd.
Svend Heiselberg (V) Svend Aage Jensby (V) Ole Donner (FP) Elisabeth  

 Arnold (RV) Kofod-Svendsen (KRF) Bilag 1 Nogle af udvalget stillede spørgsmål og skatteministerens besvarelse heraf Spørgsmål: 1.
 I relation til besvarelsen af spørgsmål 116 (L 4 - bilag 125) bedes  

 regneeksemplet gennemregnet efter de nugældende regler med 50 pct. skat og  

 efter de foreslåede regler med en skat på 38 pct.
 Svar:
 I spørgsmål 116 lægges op til, at nettometoden afskaffes.
 Efter virksomhedsskatteloven kan den samlede overførsel fra virksomheden  

 til den skattepligtige opgøres enten som en bruttoværdi eller som en  

 nettoværdi.
Er der f.eks. i løbet af året overført 1.000.000 kr. fra virksomheden til  

 den skattepligtige og i samme år overført 400.000 kr. fra den skattepligtige  

 til virksomheden, anses 1.000.000 kr. for overført i hæverækkefølgen til den  

 skattepligtige, såfremt bruttometoden anvendes.
Herefter indgår de 400.000  

 kr. på indskudskontoen.
 Anvendes nettometoden, anses forskellen mellem de samlede  

 bruttooverførsler og de samlede bruttoindskud for overført i hæverækkefølgen  

 til den skattepligtige, dvs. 1.000.000 kr. - 400.000 kr. = 600.000 kr.
Nettometoden vil således formindske årets samlede hævninger i  

 hæverækkefølgen.
Når nettometoden anvendes, skal der dog altid beregnes  

 rentekorrektion af det beløb, som den skattepligtige har »lånt« af  

 virksomheden.
Rentekorrektionen beregnes altid, som om den skattepligtige har  

 lånt beløbet i et helt år, uanset om beløbet tilbagebetales efter kort tid.  

 Virksomhedens indkomst forhøjes med rentekorrektionen, og beløbet anses for  

 hævet af den skattepligtige (typisk som personlig indkomst). Herefter  

 fratrækkes beløbet igen i kapitalindkomsten.
På denne måde stilles den  

 skattepligtige på samme måde, som hvis den skattepligtige havde optaget et  

 privat lån i f.eks. et pengeinstitut i stedet for at låne af virksomheden.
 Nedenfor er i eksempel 1 og 2 angivet, hvorledes virkningen af at bruge  

 henholdsvis netto- og bruttometoden er for det i spørgsmål 1 nævnte eksempel.  

 I både eksempel 1 og 2 foretages der i samme indkomstår en hævning på  

 1.000.000 kr. og et indskud på 400.000 kr., dvs. at den skattepligtige  

 »låner« 400.000 kr. af virksomheden, der tilbagebetales i samme  

 indkomstår.
I eksempel 3 er beregnet virkningen af, at der foretages en hævning på  

 600.000 kr., uden at der foretages et indskud.
Dette svarer til, at den  

 skattepligtige i stedet for at låne 400.000 kr. af virksomheden låner beløbet  

 af et pengeinstitut, eller at den skattepligtige har private midler på  

 400.000 kr.
 I alle eksempler foretages beregningerne både med en  

 virksomhedskatteprocent på 50 svarende til gældende regler, og med en  

 virksomhedsskatteprocent på 38 som foreslået i L 4 B.
I eksemplerne med 38 pct. virksomhedsskat nedsættes de faktiske hævninger  

 fra virksomheden med det beløb, der spares i virksomhedsskat på grund af  

 nedsættelsen af virksomhedsskatten fra 50 til 38 pct., idet beløbet ikke  

 længere skal indbetales til skattemyndighederne.
Denne skattebesparelse er  

 alene en foreløbig besparelse, idet beløbet skal betales, når det opsparede  

 virksomhedsoverskud hæves fra virksomheden.
 Den i eksemplerne angivne personlige skat er beregnet for en enlig  

 skatteyder bosat i en »gennemsnitskommune«.
Eksempel 1 Der foretages »lån« i virksomheden på 400.000 kr., der  

 tilbagebetales i form af indskud.
Nettometoden anvendes Virksomhedskatteprocent = 38 Eksemplet er identisk med eksemplet med 50 pct. virksomhedsskat, bortset  

 fra at de faktiske hævninger nedsættes med det beløb, der spares i  

 virksomhedsskat som følge af nedsættelsen af virksomhedskatteprocenten.
Eksempel 2 Der foretages »lån« i virksomheden på 400.000 kr., der  

 tilbagebetales i form af indskud.
Bruttometoden anvendes Virksomhedsskatteprocent = 50 Virksomhedsskatteprocent = 38 Eksemplet er identisk med eksemplet med 50 pct. virksomhedsskat, da der  

 ikke er nogen tilgang til konto for opsparet overskud (dvs. der foretages  

 ikke nogen opsparing i virksomheden).
Eksempel 3 Der foretages ikke »lån« i virksomheden på 400.000 kr.
Virksomhedsskatteprocent = 50 Da der ikke foretages indskud, giver brutto- og nettometode samme  

 resultat.
Virksomhedsskatteprocent = 38 Eksemplet er identisk med eksemplet med 50 pct. virksomhedsskat, bortset  

 fra at de faktiske hævninger nedsættes med det beløb, der spares i  

 virksomhedsskat som følge af nedsættelsen af virksomhedsskatteprocenten.
Kommentar til eksemplerne Såfremt nettometoden afskaffes, stilles den pågældende skatteyder som i  

 eksempel 2, der viser virkningen af bruttometoden, når der hæves og indskydes  

 i samme indkomstår.
I så fald har den skattepligtige 600.000 kr. til rådighed  

 til dækning af såvel privatforbrug som skat af den personlige indkomst.
Da  

 den personlige indkomst udgør 1.000.000 kr. og skatten heraf udgør 637.000  

 kr., vil den skattepligtige ikke have noget beløb til rådighed til dækning af  

 privatforbrug og må yderligere låne 37.000 kr. for at kunne betale sin skat.  

 Hvis nettometoden afskaffes, må den skattepligtige sørge for, at eventuelle  

 lån ikke optages i virksomheden, men f.eks. i et pengeinstitut.
Den  

 skattepligtige vil herefter blive stillet som vist i eksempel 3, således at  

 den skattepligtige får en mindre personlig indkomst end i eksempel 1, hvor  

 den skattepligtige »låner« af virksomheden, og hvor nettometoden  

 anvendes.
Såfremt den skattepligtige er omhyggelig med sin økonomiske planlægning,  

 vil en afskaffelse af nettometoden blot betyde, at den skattepligtige med de  

 i eksempel 2 angivne forhold vil indrette sig som anført i eksempel 3. På  

 baggrund heraf må det afvises, at nettometoden er et »hul« i  

 virksomhedsskatteordningen.
Tværtimod vil en afskaffelse af nettometoden  

 medføre en tilfældig og urimelig beskatning af virksomhedsejere, som enten  

 har stillet likviditet til rådighed for virksomheden, eller som i første  

 omfang har hævet beløb fra virksomheden i stedet for at låne beløbet i et  

 pengeinstitut.
Tilsvarende gælder, såfremt den skattepligtige ved en fejl er  

 kommet til at hæve for meget.
Det var netop for at undgå en sådan tilfældig  

 beskatning, at nettometoden blev indført.
 Spørgsmål: 2.
Hvilke af de legitime hensyn, som ministeren ønsker at tilgodese i svar  

 på spørgsmål 116 (L 4 - bilag 125) kan ikke tilgodeses ved at benytte den i  

 cirkulæret givne adgang til at anvende en mellemregningskonto i stedet for at  

 benytte »nettometoden« i virksomhedskatteloven? Ville disse hensyn ikke kunne tilgodeses, selv om nettometoden blev  

 afskaffet ved brug af den eksisterende mulighed for at benytte en  

 mellemregningskonto? Der ønskes en udførlig redegørelse for de problemer, ministeren ser ved en  

 afskaffelse af »nettometoden«, samt en redegørelse for, hvorfor  

 disse problemer ikke kan løses ved brug af mellemregningskontoen, herunder,  

 om reglerne for mellemregningskontoen kan justeres for at løse eventuelle  

 tilbageværende problemer.
 Svar:
Som nævnt i svaret på spørgsmål 116 er den i virksomhedsskattecirkulæret  

 nævnte mellemregningskonto alene en praktisk løsning med henblik på at undgå,  

 at beløb, der ikke reelt skal tilgå virksomheden, f.eks. løn indsat på en  

 fælles kassekredit, betragtes som indskud.
Mellemregningskontoen må ikke være  

 negativ.
Hvis der overføres beløb fra årets overskud, vil overførslen derfor  

 ikke kunne ske via mellemregningskontoen, ligesom beløb, der skal stilles til  

 rådighed for virksomheden, ikke kan sættes ind på mellemregningskontoen.  

 Mellemregningskontoen vil derfor ikke kunne anvendes i stedet for  

 nettometoden til at reducere hævninger foretaget i løbet af året.
Som anført  

 i svaret på spørgsmål 1 ovenfor stiller nettometoden den skattepligtige på  

 samme måde, som hvis den skattepligtige havde lånt beløbet af et  

 pengeinstitut i stedet for at låne beløbet af virksomheden.
Det fremgår af  

 eksempel 2 i svaret på spørgsmål 1, at såfremt nettometoden afskaffes og  

 alene bruttometoden kan anvendes, vil den skattepligtige blive stillet  

 urimelig dårligt i forhold til, at beløbet var lånt af f.eks. et  

 pengeinstitut.
I det konkrete eksempel vil den personlige skat blive  

 tredoblet, og den skattepligtige vil ikke have noget beløb til rådighed til  

 privatforbrug.
Såfremt mellemregningskontoen skal være andet end en praktisk løsning til  

 brug ved den regnskabsmæssige opdeling af den skattepligtiges økonomi i en  

 virksomhedsøkonomi og en privatøkonomi, vil det kræve en lovændring.
En sådan  

 ændring kunne f.eks. være, at den skattepligtige frit kunne foretage indskud  

 på mellemregningskontoen i stedet for på indskudskontoen.
Overførsler af  

 beløb fra virksomheden til den skattepligtige, der debiteres  

 mellemregningskontoen, skal ikke anses for hævninger i hæverækkefølgen.
Hvis  

 der overføres beløb fra årets overskud, vil overførslen dog på samme måde som  

 ovenfor anført om den gældende mellemregningskonto ikke kunne ske via  

 mellemregningskontoen, uden at beløbet først anses for hævet i  

 hæverækkefølgen.
En ændring af reglerne for mellemregningskontoen vil  

 endvidere ikke kunne anvendes til at undgå for store hævninger i det omfang,  

 der ikke er et indestående på mellemregningskontoen på det tidspunkt, hvor  

 der overføres beløb til den skattepligtige.
Det er her forudsat, at et  

 negativt indestående på en sådan mellemregningskonto skal udlignes ved en  

 hævning.
I modsat fald vil virkningen af en sådan ændret mellemregningskonto  

 svare fuldstændig til nettometoden, bortset fra, at der ikke beregnes  

 rentekorrektion.
 Spørgsmål: 3.
Mener ministeren, at det er i orden, at rene bogføringsmæssige  

 posteringer, hvor man på papiret flytter rundt på værdipapirer, gæld, biler  

 m.v., kan medføre, at man kan undslå sig normal personbeskatning af overskud,  

 der trækkes ud til privatforbrug? Svar:
Nettometoden bevirker ikke, at indkomst fra virksomheden, der trækkes ud  

 til privatforbrug, kun beskattes med virksomhedsskatteprocenten.
Som anført i  

 svaret på spørgsmål 1 bevirker nettometoden alene, at den skattepligtige  

 stilles på samme måde, som hvis den skattepligtige i stedet for at låne  

 beløbet af virksomheden anvender midler i privatdelen eller låner beløbet af  

 f.eks. et pengeinstitut.
I øvrigt bygger hele virksomhedsordningen på, at den skattepligtiges  

 økonomi opdeles regnskabsmæssigt.
Den regnskabsmæssige opdeling af økonomien  

 i en virksomhedsøkonomi og en privatøkonomi har kun betydning i forhold til  

 skatteberegningen og ikke i forhold til f.eks. kreditorerne.
Enhver  

 overførsel af aktiver og passiver mellem virksomhedsøkonomien og  

 privatøkonomien er for så vidt rene bogføringsmæssige posteringer, der  

 tillægges skattemæssig betydning.
Der er således ingen forskel på en hævning,  

 der skyldes, at den skattepligtige har anvendt beløb fra virksomhedens  

 kassekredit til privatforbrug, en hævning, hvor den skattepligtige overfører  

 beløb til en konto i privatdelen eller en hævning, hvor aktiver, f.eks. en  

 post obligationer, overføres til privatdelen, eller hvor en gældspost  

 overføres fra privatdelen til virksomheden.
Når der overføres aktiver og  

 passiver mellem virksomhedsordningen og privatøkonomien, påvirkes  

 virksomhedens kapitalafkastgrundlag, og indtægter eller udgifter vedrørende  

 de pågældende aktiver eller passiver vedrører herefter den regnskabsmæssige  

 del, hvori det pågældende aktiv eller passiv befinder sig.
 Spørgsmål: 4.
 Kan ministeren bekræfte, at svaret på spørgsmål 116 (L 4 - bilag 125) om  

 skattefri virksomhedsomdannelse er særdeles mangelfuldt, da der ikke er pligt  

 til at medtage obligationer ved dannelse af selskabet, hvorved disse aktiver  

 på ny vil være til personens fulde og frie disposition uden skattemæssige  

 konsekvenser? Altså at de »opsparede beløb« ikke i denne situation  

 vil være til rådighed for virksomheden, men for ejeren personligt i modstrid  

 med det, som ministeren tilkendegiver i sit svar.
Finder ministeren det acceptabelt, at personer, der benytter  

 virksomhedsordningen, kan opnå op til 30 pct. skattebesparelse ved  

 bogføringstekniske posteringer af aktiver og passiver for derefter ved at  

 bruge reglerne for skattefri virksomhedsomdannelse at tilbageføre aktiverne  

 uden nogen form for efterbeskatning? Spørgsmål: 5.
 Ministerens kommentar udbedes til følgende eksempel:
Herefter omdannes virksomheden til et aktieselskab ved brug af reglerne om  

 skattefri virsomhedsomdannelse, hvor virksomhedsejeren vælger at beholde  

 obligationsposten uden for selskabsdelen og til sin egen frie disposition.
Er  

 en sådan konstruktion mulig? Vil det medføre nogen form for skattebetaling i forbindelse med  

 omdannelsen, at obligationerne flyttes tilbage fra  

 »virksomhedsdelen« og til »privatdelen«.
Kan det bekræftes, at konstruktionen vil medføre en skattebesparelse på  

 5-600.000 kr.? Svar:
Indledningsvis bemærkes, at spørgsmålet om, hvorledes der skal forholdes  

 med konto for opsparet overskud ved skattefri virksomhedsomdannelse, ikke har  

 nogen forbindelse med nettometoden.
Fremgangsmåden ved skattefri  

 virksomhedsomdannelse er den samme, hvad enten brutto- eller nettometoden  

 anvendes.
Det er korrekt, at der ved omdannelse af virksomheden til selskab efter  

 lov om skattefri virksomhedsomdannelse ikke er nogen pligt til at overdrage  

 alle aktiver, der indgår i virksomhedsordningen, til selskabet.
Der kan  

 f.eks. være tale om, at den skattepligtige ikke overfører en  

 kontantbeholdning eller en obligationsbeholdning.
Det er derimod ikke  

 korrekt, når det i spørgsmålet antages, at dette kan ske uden efterbeskatning  

 af indestående på konto for opsparet overskud.
 Såfremt hele virksomheden omdannes til et selskab, bliver  

 virksomhedsskatten af opsparet overskud endelig, og aktiernes anskaffelsessum  

 nedsættes med indestående på konto for opsparet overskud, jf.  

 virksomhedsskattelovens § 16, stk. 1. Der vil kun være tale om at omdanne  

 hele virksomheden til et selskab, såfremt alle aktiver, der indgår i  

 virksomhedsordningen, overdrages til det nystiftede selskab.
Ved omdannelse til selskab af en virksomhed, der er udskilt fra den  

 bestående virksomhed, kan kun en del af indestående på konto for opsparet  

 overskud nedsætte aktiernes anskaffelsessum, jf. virksomhedsskattelovens §  

 16, stk. 2. Nedsættelse sker med en andel, der svarer til forholdet mellem  

 den bogførte værdi af de udskilte aktiver (dvs. de aktiver, der overføres til  

 selskabet), og den bogførte værdi af virksomhedens aktiver på statusdagen for  

 det seneste årsregnskab.
Den resterende andel af konto for opsparet overskud  

 bibeholdes i den tilbageblevne virksomhed.
Driver den skattepligtige efter  

 omdannelsen ikke længere nogen erhvervsvirksomhed, skal den resterende del af  

 konto for opsparet overskud med tillæg af den hertil svarende virksomhedsskat  

 medregnes ved opgørelsen af den personlige indkomst i omdannelsesåret, jf.  

 virksomhedsskattelovens § 15, stk. 1, 1. pkt.
Såfremt den skattepligtige ikke lader en obligationsbeholdning, der indgår  

 i virksomhedsordningen, følge med over i selskabet ved  

 virksomhedsomdannelsen, vil der således kun ske en delvis nedsættelse af  

 aktiernes anskaffelsessum.
Driver den skattepligtige efter omdannelsen ikke  

 længere personlig erhvervsvirksomhed, bliver den resterende del af  

 indestående på konto for opsparet overskud efterbeskattet.
I det eksempel, som er anført i spørgsmål 5, er der ikke oplysninger om  

 virksomhedens aktiver i det sidste indkomstår forud for omdannelsen.
Det  

 eneste, der oplyses, er, at en obligationsbeholdning på 1.240.000 kr. ikke  

 overføres til selskabet.
Hvis aktivmassen i virksomheden inden omdannelsen  

 alene består af obligationsbeholdningen, vil ingen del af indestående på  

 konto for opsparet overskud kunne nedsætte aktiernes anskaffelsessum, og hele  

 indeståendet med tillæg af virksomhedsskat vil blive medregnet til den  

 skattepligtiges personlige indkomst i omdannelsesåret.
 Det er således ikke muligt at trække beløb ud til privatforbrug i  

 forbindelse med skattefri virksomhedsomdannelse samtidig med, at hel eller  

 delvis efterbeskatning af opsparet virksomhedsoverskud kan undgås.
 Spørgsmål: 6.
 Ad svaret på spørgsmål 5:
 Jf. § 16, stk. 2, i virksomhedsskatteloven:
»Ved omdannelse til selskab af en virksomhed, der er udskilt fra en  

 bestående virksomhed, kan en del af indestående på konto for opsparet  

 overskud nedsætte den skattemæssige værdi af aktiver og passiver ved  

 opgørelse efter § 4 i virksomhedsomdannelsesloven.« Mener ministeren, at denne paragraf kan bringes i anvendelse, når hele  

 virksomheden ekskl. en obligationspost overdrages til et selskab? Hvis ministeren kan svare bekræftende herpå, bedes konsekvensen af  

 nedenstående belyst.
 Aktiver, der indgår i virksomhedsskatteordningen:
 Samtlige aktiver og passiver overdrages herefter til et selskab efter  

 reglerne for skattefri virksomhedsomdannelse bortset fra obligationsposten på  

 1.240.000 kr., som beholdes i privat eje.
Obligationer er jf. spørgsmål 5 indskudt i virksomheden ved brug af  

 »nettometoden«, hvorved der er sket en skattebesparelse på ca. 30  

 pct. x 2.000.000 = 600.000 kr.
Hvordan vil konto for opsparet overskud  

 blive beskattet under de givne omstændigheder i forbindelse med  

 virksomhedsomdannelsen? Spørgsmål:
Hvor meget beskattes efter ophørsbestemmelserne i § 15, stk. 1, og § 16,  

 stk. 2? Er det korrekt, at følgende beskattes.
Konto for opsparet overskud Betyder dette ikke, at alene (102.506 kr. + betalt virksomhedsskat heraf)  

 i alt 165.332 kr., skal medtages som personlig indkomst, og at dette medfører  

 et skattetilsvar på ca. 68 pct. af 165.332 = 112.425 minus betalt  

 virksomhedsskat 62.826 = i alt maks. at betale i efterskat 49.599 kr. for at  

 få 1.240.000 kr. ført tilbage til fri rådighed? Finder ministeren det rimeligt, at der frigøres kapital på 1.240.000 kr.,  

 og at dette udløser en merskat på kun 49.599 kr. i betragtning af, at der  

 blev opnået en skattebesparelse på ca. 600.000 kr., da den samme  

 obligationspost blev indskudt i virksomhedsskatteordningen? Restbeløbet på konto for opsparet overskud 1.137.494 kr. overføres til  

 aktiernes værdi.
Kan ministeren bekræfte, at ovennævnte restbeløb, der indregnes i  

 aktiernes anskaffelsespris, aldrig behøver at udløse en beskatning, da  

 aktierne vil kunne overdrages uden skat i »tusind generationer«? Kan ministeren yderligere bekræfte, at såfremt ejeren efterfølgende vælger  

 at indskyde obligationerne i selskabet, vil han kunne hæve et beløb på  

 1.137.494 kr. i selskabet og herigennem undgå personlig beskatning af ca.  

 1.835.000 kr., hvorved der spares en skat på ca. 550.000 kr., da der kun skal  

 betales en selskabsskat på 38 pct. og ikke en personlig beskatning på 68  

 pct.? Svar:
 Hvad angår spørgsmålet om, hvorvidt virksomhedsskattelovens § 16, stk. 2,  

 finder anvendelse, såfremt ikke alle aktiver i virksomhedsordningen følger  

 med over i selskabet ved skattefri virksomhedsomdannelse, er svaret ja.
Det gør ingen forskel i relation til § 16, stk. 2, om de aktiver, der ikke  

 følger med over i selskabet, efter omdannelsen indgår i en personlig drevet  

 virksomhed under virksomhedsordningen eller ej.
Bestemmelsen vedrører alene,  

 hvor stor en del af indestående på konto for opsparet overskud der kan  

 henføres til det nydannede selskab, hvor beløbet fragår i aktiernes  

 skattemæssige anskaffelsessum.
Hvorledes der skal forholdes med den  

 resterende del af konto for opsparet overskud, afgøres ikke efter § 16, men  

 efter virksomhedsskattelovens almindelige regler.
 Indgår de aktiver, der ikke følger med over i det nydannede selskab,  

 fortsat i virksomhedsordningen, fordi den skattepligtige fortsat personligt  

 driver en del af den samlede virksomhed videre også efter omdannelsen, finder  

 efterbeskatning sted, i det omfang den skattepligtige foretager hævninger i  

 hæverækkefølgen, der anses for at hidrøre fra konto for opsparet overskud.
 Anvender den skattepligtige ikke virksomhedsordningen efter omdannelsen,  

 f.eks. fordi vedkommende ikke driver personlig erhvervsvirksomhed, vil det  

 resterende indestående på konto for opsparet overskud med tillæg af den  

 hertil svarende virksomhedsskat blive medregnet til den personlige indkomst i  

 omdannelsesåret, jf. virksomhedsskattelovens § 15, stk. 1, 1. pkt.
 Jeg har vanskeligt ved at se, at de gældende regler som forudsat af  

 spørgeren skulle kunne føre til, at den skattepligtige ved  

 virksomhedsomdannelse kan udeholde aktiver, der indtil omdannelsen indgår i  

 virksomheden, og samtidig opnå, at hele konto for opsparet overskud skal  

 henføres til det nydannede selskab ved en nedsættelse af den skattemæssige  

 anskaffelsessum for aktierne.
 Herudover ønsker spørgeren belyst, hvorledes der skal forholdes med konto  

 for opsparet overskud i følgende tilfælde, der er en udbygning af spørgerens  

 eksempel i spørgsmål 5.
Herefter omdannes virksomheden til selskab efter lov om skattefri  

 virksomhedsomdannelse, idet obligationsposten på 1.240.000 kr. beholdes i  

 privat eje.
Der spørges herefter, hvorledes der skal forholdes med konto for  

 opsparet overskud.
 Spørgeren anfører endvidere, at obligationsposten er indskudt ved  

 nettometoden, således at hele virksomhedens overskud spares op til  

 virksomhedsbeskatning, hvorved der i det pågældende indkomstår spares ca.  

 600.000 kr. i forhold til, hvis bruttometoden var anvendt.
Indledningsvis vil jeg gentage, at spørgsmålet om anvendelse af  

 nettometoden ikke har noget at gøre med reglerne om efterbeskatning af konto  

 for opsparet overskud ved skattefri virksomhedsomdannelse.
På samme måde som  

 i svaret på spørgsmål 1 må jeg afvise, at der skulle være noget som helst  

 galt i, at den skattepligtige anvender nettometoden, således at den  

 pågældende ved indskud af beløb fra privatøkonomien kan bibeholde muligheden  

 for at spare virksomhedens indkomst op til den foreløbige  

 virksomhedsbeskatning.
Den skattepligtige kunne nøjagtig lige så godt have  

 anvendt sin private obligationsbeholdning på 1.240.000 kr. til privatforbrug  

 og alene have hævet 760.000 kr. af virksomhedens overskud til betaling af  

 virksomhedsskatten af hele overskuddet på 2.000.000 kr.
Virksomheden kunne  

 for den opsparede indkomst efter virksomhedsskat på 1.240.000 kr. have købt  

 en beholdning af præcis de samme obligationer, som den skattepligtige har  

 solgt for at finansiere sit privatforbrug.
Denne fremgangsmåde, som ikke  

 indebærer anvendelse af hævning og indskud kombineret med nettometode, giver  

 også en »skattebesparelse« på 600.000 kr. i forhold til at anvende  

 bruttometoden i spørgerens eksempel.
Jeg mener ikke, at nettometoden i  

 spørgerens eksempel giver mulighed for at unddrage sig en skattebetaling på  

 600.000 kr.
Derimod er det min opfattelse, at såfremt nettometoden afskaffes  

 og skatteyderens forhold er som anført i eksemplet, kommer den skattepligtige  

 til at betale 600.000 kr. for meget i skat.
Jeg har udførligt  

 redegjort herfor i mit svar på spørgsmål 1.
Hvad angår beregningen af det beløb, som skal medregnes til den  

 skattepligtiges personlige indkomst som følge af efterbeskatning af den del  

 af indestående på konto for opsparet overskud, der ikke overføres til  

 nedsættelse af aktiernes skattemæssige anskaffelsessum, kan spørgerens  

 beregning ikke bekræftes.
Det skyldes, at spørgeren ikke tager udgangspunkt i  

 det indestående på konto for opsparet overskud på 2.000.000 kr., der er  

 angivet i spørgsmålet.
 Konto for opsparet overskud på omdannelsestidpunktet udgør 2.000.000 kr.
De samlede aktiver på omdannelsestidspunktet udgør 15.000.000 kr.
De  

 aktiver, der ikke overføres til selskabet, udgør 1.240.000 kr.
 De aktiver, der overføres til selskabet, udgør 15.000.000 kr. - 1.240.000  

 kr. = 13.760.000 kr.
 Den del af konto for opsparet overskud, hvor virksomhedsskatten bliver  

 endelig og indeståendet skal nedsætte aktiernes anskaffelsessum, udgør  

 herefter:
 2.000.000 x (13.760.000/15.000.000) kr. = 1.834.666 kr.
Den resterende del svarende til 2.000.000 - 1.834.666 kr. = 165.334 kr.  

 skal med tillæg af den hertil svarende virksomhedsskat på 101.334 kr., i alt  

 266.668 kr., medregnes til den skattepligtiges personlige indkomst.
Beskattes  

 denne marginalt med f.eks. 68 pct., udgør skatten heraf 181.334 kr.
Herefter  

 modregnes virksomhedsskatten på 101.334 kr., således at den skattepligtiges  

 slutskat forøges med 80.000 kr. som følge af efterbeskatningen.
Denne efterbeskatning er under hensyn til fordelingen af de hidtidige  

 virksomhedsaktiver mellem det nystiftede selskab og den skattepligtiges  

 privatøkonomi rimelig.
Efterbeskatningen er af nøjagtig samme størrelse, som  

 hvis den skattepligtige efter omdannelsen havde beholdt en resterende  

 personlig erhvervsvirksomhed med aktiver for 1.240.000 kr. og herefter enten  

 hævet et tilsvarende beløb eller ophørt med at anvende virksomhedsordningen.
Som anført i mit svar på spørgsmål 116 vedrørende L 4 kan jeg bekræfte, at  

 skattefordelen ved den foreløbige virksomhedsskat kan udskydes i flere  

 generationer, så længe beløbet ikke hæves.
Der er ganske enkelt ikke nogen  

 grund til at foretage efterbeskatning, så længe beløbet ikke hæves.
I den sidste del af spørgsmålet ønskes det bekræftet, at såfremt personen  

 i eksemplet efter omdannelsen indskyder sin obligationsbeholdning i  

 selskabet, kan vedkommende undgå personlig beskatning af beløb hævet i  

 selskabet.
Jeg forstår spørgsmålet således, om det kan bekræftes, at den  

 skattepligtige ved at sælge sin obligationsbeholdning til selskabet kan  

 finansiere sit privatforbrug og samtidig spare op i selskabet til  

 selskabsskatten på 38 pct.
Dette er korrekt.
Den skattepligtige kunne i  

 stedet have solgt sin obligationsbeholdning til et pengeinstitut og samtidig  

 have undgået at overføre beløb fra selskabet til dækning af privatforbrug.
Jeg kan ikke se, at der skulle være noget odiøst i, at de skattepligtige  

 anvender private midler til privatforbrug, inden der overføres beløb fra  

 virksomheden.
Dette gælder, hvad enten virksomheden drives som personlig  

 virksomhed i virksomhedsordningen eller i selskabsform.
 Spørgsmål:
 Ad svaret på spørgsmål 1 og 3:
 Det anføres, at nettometoden ikke bevirker, at indkomst fra virksomheden,  

 der trækkes ud til privatforbrug, kun beskattes med  

 virksomhedsskatteprocenten.
 Vil ministeren oplyse pågældende privatforbrug i nedenstående opgørelse,  

 der bygger på eksemplet i spørgsmål 1:
Er ministeren enig i, at der i begge situationer er 1.000.000 kr. til  

 løbende privatforbrug og skatter? Er ministeren enig i, at den pågældende i situation B og ved brug af  

 nettometoden vil kunne få nedsat skatten væsentligt (ca. 200.000 kr.), og at  

 han stadig har 1.000.000 kr. til privatforbrug og skat? Er ministeren enig i, at det løbende privatforbrug ekskl. skat stiger med  

 ca. 200.000 kr. i situation B i forhold til situation A? Er ministeren enig i, at nettometoden bevirker, at indkomst, der reelt  

 trækkes ud til privatforbrug, kun beskattes med 38 pct.? Svar:
 Jeg er ikke enig i det anførte.
 Eksempel B vil med brug af nettometoden medføre en beskatning af  

 virksomhedens indkomst som vist i eksempel 1 i mit svar på spørgsmål 1. Den  

 del af virksomhedens overskud, der vil være til rådighed til privatforbrug,  

 udgør 105.785 kr.
Eksempel A vil give samme beskatning som vist i eksempel 2 i mit svar på  

 spørgsmål 1. I eksempel A foretages dog ikke noget indskud, men det får ikke  

 nogen betydning for skatteberegningen.
Det forhold, at der ikke foretages  

 noget indskud, medfører dog, at det disponible beløb til rådighed for  

 privatforbrug stiger med 400.000 kr. fra -37.055 kr. til 362.945 kr.
 Jeg henviser i det hele til min besvarelse af spørgsmål 1.
 Spørgsmål:
 Ad spørgsmål 2:
 I henhold til ligningsvejledningen 89 - side 645 og 646 kan midler, der  

 midlertidig anbringes i virksomheden, bogføres på en mellemregningskonto.
 En virksomhed kan eventuelt have et likviditetsbehov på 200.000 kr. i ca.  

 4 måneder.
 Virksomheden ønsker ikke at låne i banken, hvorfor ejeren overfører  

 200.000 kr. fra sin privatøkonomi.
Mener ministeren ikke, at nævnte beløb må posteres på mellemregningskonto? Hvis ligningsvejledningen skal følges, må svaret være bekræftende.
Betyder  

 dette ikke, at der overhovedet ikke er brug for nettoløsningen? Denne bruges  

 i praksis udelukkende til at nedsætte den endelige skat.
 Svar:
 I ligningsvejledningen 1989, side 645 nederst, anføres:
»Mellemregningskontoen skal sikre, at midler, der midlertidigt  

 »anbringes« i virksomheden, ikke automatisk betragtes som indskud,  

 f.eks. en månedsløn, der indsættes på en kassekredit, der indgår i  

 virksomheden, og hæves løbende.' Ligningsvejledningen er i fuld overensstemmelse med  

 virksomhedsskattecirkulæret om anvendelsen af mellemregningskontoen.  

 Mellemregningskontoen er som nævnt i mit svar på spørgsmål 2 alene en  

 praktisk løsning til at forhindre, at midler, der reelt ikke skal indgå i  

 virksomheden, anses for indskudt.
 Såfremt et beløb overføres fra privatøkonomien til brug for finansiering  

 af virksomhedens aktiviteter, må beløbet anses for indskudt efter  

 virksomhedsskattelovens § 3. Det fremgår heller ikke af ligningsvejledningen,  

 at sådanne beløb kan posteres på mellemregningskontoen.
 I øvrigt henviser jeg til min besvarelse af spørgsmål 2.
Bilag 2 Henvendelse til Skatteudvalget og skatteministerens kommentar hertil Danmarks Havfiskeriforening Den 7. marts 1991 Folketingets skatte- og afgiftsudvalg Det er med beklagelse, at Danmarks  

 Havfiskeriforening må konstatere, at skatte- og afgiftsudvalget foreslår at  

 afskaffe pristalsreguleringen af afskrivningsgrundlaget for driftsmidler og  

 skibe samt bygninger.
Efter Danmarks Havfiskeriforenings opfattelse er det  

 væsentligt at sondre mellem bygninger på den ene side og driftsmidler og  

 skibe på den anden.
For bygningers vedkommende medfører en afskaffelse af  

 pristalsreguleringen formindskede afskrivninger, men det beløb, der  

 fremkommer til beskatning ved salg af bygninger (genvundne afskrivninger),  

 formindskes nøjagtigt tilsvarende.
Der er altså for bygningers vedkommende i  

 princippet kun tale om en tidsmæssig forskydning i beskatningsgrundlaget,  

 fordi konjunkturavancen ikke beskattes.
Ved salg af driftmidler og skibe beskattes både genvundne afskrivninger og  

 en eventuel konjunkturavance.
Kun de færreste driftsmidler sælges med  

 konjunkturavance, hvorimod der ved salg af skibe i visse perioder kan  

 realiseres konjunkturavancer.
En afskaffelse af pristalsreguleringen for  

 driftsmidler og skibe vil således medføre en meget væsentlig skærpelse af  

 beskatningen, som i udpræget grad vil ramme fiskerierhvervet, som i forvejen  

 er hårdt trængt, jf. den vedlagte oversigt over fiskeriets indtjening i 1990.  

 Da pristalsreguleringssystemet samtidig er enkelt at administrere for  

 driftsmidler og skibe som følge af det enkelte saldoafskrivningssystem, skal  

 Danmarks Havfiskeriforening anmode om, at systemet bevares.
Med venlig hilsen Niels Wichmann direktør - - - Fiskeriministeriet Stormgade 2-4 1470 København K Tlf. 33 92 65 00 Fiskeriets bruttoindtjening 1990 Den foreløbige opgørelse af danske fiskeres landinger af fisk, krebs- og  

 bløddyr i 1990 viser en samlet omsætning på 3.480 mio. kr.
I forhold til 1989  

 er omsætningen faldet med 5 pct. svarende til 177 mio. kr.
Værdien af konsumlandingerne i 1990 lå 8 pct. over niveauet i 1989, mens  

 værdien af industrilandingerne var 398 mio. kr., svarende til 42 pct. mindre  

 end året før.
Landingerne af industrifisk var 28 pct. mindre end i 1989,  

 hvortil kommer, at gennemsnitsprisen pr. kilo industrifisk i 1990 lå 13 øre  

 under 1989-niveauet.
De landede mængder af torsk faldt med 14 pct., men en prisstigning på 26  

 pct. bevirkede, at værdien af torskelandingerne i 1990 lå 8 pct. over værdien  

 i 1989. I rødspætte-fiskeriet steg omsætningen med 31 pct. i forhold til  

 1989, primært som følge af en stigning i landingerne på 22 pct.
I  

 tunge-fiskeriet var værdien 13 pct. lavere end året før.
Landingerne af tunge  

 steg med 14 pct., men dette blev mere end opvejet af et fald i den  

 gennemsnitlige kilopris.
Omsætningsværdien fra silde-fiskeriet lå i 1990 12 pct. under niveauet i  

 1989. Det skyldes et fald i de landede mængder på 20 pct., delvis opvejet af  

 en 10 pct. stigning i gennemsnitsprisen.
Dybvandshummerlandingerne har i 1990  

 givet en omsætning, der ligger 11 pct. over 1989. For dybvandsreje-fiskeriet  

 er omsætningsværdien derimod faldet med 19 pct.
Knap halvdelen af fangstværdien, 1,6 mia. kr. i 1990, vedrører fangster  

 fra Nordsøen.
I forhold til 1989 er der tale om en tilbagegang på 309 mio.  

 kr., men det skal ses i sammenhæng med en stigning i fangstværdien i  

 Skagerrak på 135 mio. kr.
I Kattegat har fangstudbyttet været 34 mio. kr.  

 mindre end i 1989, hvorimod værdien for Østersøen ligger 49 mio. kr. over  

 sidste års niveau.
Opdeles bruttoindtjeningen på regioner efter fartøjernes  

 registreringsområde, kan man konstatere, at tilbagegangen er koncentreret på  

 det vest- og nordjyske område samt Bornholm.
I Vestjylland er tilbagegangen i  

 omsætningen på 121 mio. kr. svarende til 8 pct. og i Nordjylland 56 mio. kr.  

 svarende til 4,5 pct.
Fartøjer registreret på Bornholm fik en tilbagegang i  

 omsætning på 4,2 pct. eller knap 15 mio. kr.
For resten af landet er der  

 sammenlagt en mindre fremgang på i alt 17 mio. kr. svarende til 3,8 pct., der  

 dog er ujævnt fordelt mellem de enkelte havne.
Værdien af landingerne fra danske fiskerfartøjer i 1.000 kr., fordelt på regioner og fartøjsregistreringsbogstaver i 1988-1990 Note: Tal for 1990 er foreløbige.
Værdien af landingerne fra danske fiskerfartøjer i 1.000 kr., fordelt på fartøjstyper og fangstfarvande i 1988-1990 Note: Tal for 1990 er foreløbige.
Værdien af landingerne fordelt på fartøjstyper og farvande 1988-1990.
Tabel 1 Værdien af danske fiskeres landinger i 1.000 kr.
Tabel 3 Gennemsnitspriser for danske fiskeres landinger i kroner pr. kilo Til Folketingets Skatteudvalg Danmarks Havfiskeriforening har ved skrivelse af 7. marts 1991 (L 4 B -  

 bilag 5) rettet henvendelse til udvalget.
Danmarks Havfiskeriforening anfører, at afskaffelse af indekseringen af  

 afskrivningsgrundlaget for skibe og driftsmidler vil medføre en skærpelse af  

 beskatningen, som i udpræget grad vil ramme fiskerierhvervet.
Foreningen  

 anfører, at det navnlig vil være tilfældet, hvor skibe realiseres med  

 konjunkturavancer, og anmoder om, at indekseringen bevares.
Driftsmidler og skibe afskrives efter saldometoden, som betyder, at køb  

 tillægges og salg fratrækkes saldoen.
Beskatningen af avancen ved salg af  

 driftsmidler og skibe udløses ikke ved salget, men sker indirekte over en  

 periode, ved at de fremtidige afskrivninger bliver mindre som følge af  

 reduktionen af afskrivningssaldoen.
I tilfælde, hvor saldoen bliver negativ,  

 medregnes et beløb svarende til den negative saldo til den skattepligtige  

 indkomst.
Forslaget om afskaffelse af indekseringen af afskrivningsgrundlaget  

 medfører isoleret set en forringelse af afskrivningsreglerne.
Forslaget  

 betyder, at afskrivningssystemet igen bliver nominelt, svarende til reglerne  

 før indekseringens indførelse i 1982. Det kan medføre en risiko for skærpet  

 beskatning i de tilfælde, hvor der sælges med inflationsbestemte avancer.
Det  

 gælder såvel for driftsmidler og skibe som for bygninger.
 Afskaffelsen af indekseringen indebærer således ikke en særlig skærpelse  

 for skibe, der specielt vil ramme fiskerierhvervet.
 Der vil ikke være tale om en skærpelse med tilbagevirkende kraft, idet den  

 hidtil opnåede indeksering af saldoværdien bevares, jf. lovforslagets § 17,  

 stk. 3.
 Afskaffelse af indekseringen skal ses i sammenhæng med forhøjelsen af  

 førsteårsafskrivningen fra 25 til 30 pct. og de betydelige lettelser i  

 erhvervsbeskatningen, som samtidig foreslås gennemført.
 Jeg finder således ikke anledning til at imødekomme foreningens anmodning.
