Dette er hæfte nr. 15 i en serie på 28 om reglerne i gymnasiet.
Det  

 indeholder de bestemmelser om historie med samfundskundskab som er fastsat i  

 § 16 i bekendtgørelse af 4. november 1987 om fagene i gymnasiet (* 1).  

 Desuden indeholder hæftet de vejledende retningslinier for faget.
Formålet med undervisningen Formålene udgør en helhed, og undervisningen sigter mod, at de tilsammen  

 bliver opfyldt i det treårige gymnasieforløb.
De enkelte elementer i  

 formålene kan ikke adskilles i den konkrete undervisningssituation.
 Elevernes historiske bevidsthed:
Et af formålene med historieundervisningen er,»at eleverne udvikler  

 deres historiske bevidsthed og evne til oplevelse af historie, får mulighed  

 for at styrke deres identitet gennem kendskab til deres kulturbaggrund og får  

 klarhed over deres handlemuligheder«.
Dette indebærer, at hensynet til  

 elevernes personlighedsudvikling må spille en central rolle i undervisningen.
Eleverne vil fra folkeskolens historieundervisning have fået kendskab til  

 centrale områder af Danmarkshistorien.
Samtidig vil eleverne på anden måde  

 f.eks. gennem massemedier, ikke mindst film og TV, have mødt fremstillinger  

 af historiske begivenheder og problemer.
Historieundervisningen i gymnasiet bygger på disse forudsætninger.
Læreren  

 må desuden være opmærksom på, at en betydelig del af eleverne næppe  

 umiddelbart oplever en tilknytning til en bestemt historisk tradition  

 forbundet med familie, bopæl eller social gruppe.
Derfor er det nødvendigt, at undervisningen tager hensyn til elevernes  

 egen virkelighed.
Der må skabes en vekselvirkning mellem elevernes  

 erfaringsverden, oplevelser og begreber, og de vilkår og handlemuligheder, de  

 møder hos fortidens mennesker.
Gennem denne vekselvirkning må eleverne  

 gradvist udvikle bevidsthed om egne forudsætninger og få mulighed for at  

 forstå, og danne sig en mening om den tradition, de indgår i.
 Samtidig hermed må de udvikle den for den historiske bevidsthed nødvendige  

 evne til at forstå levevilkår og kulturmønstre, der i tid og rum ligger langt  

 fra deres egen hverdag.
Historisk bevidsthed udvikles ikke alene gennem tilegnelse af viden og  

 færdigheder.
Man må også bygge på og appellere til elevernes medleven og  

 engagement.
Undervisningen må derfor rumme et oplevelsesaspekt, der dels kan  

 virke igangsættende, dels på længere sigt fastholde elevernes lyst til at  

 tilegne sig og bruge historiske erfaringer.
Historieundervisningens indhold Historiefagets område er principielt de menneskelige samfunds historie i  

 deres samlede udstrækning.
Fagets område er altså nærmest ubegrænset, og det  

 er med den tid, der er til rådighed for undervisningen i historie i  

 gymnasiet, nødvendigt at foretage en udvælgelse.
Det fremgår derfor også af bekendtgørelsen, at alt ikke kan behandles,  

 idet der her står, at »verdenshistorien gennemgås i hovedtræk med vægten  

 på Europas historie.
Udviklingen efter ca. 1945 behandles indgående og i  

 globalt perspektiv.
De vigtigste faser af Danmarks historie behandles.
Det moderne Danmark og  

 dets forudsætninger skal gennemgås.« At »hovedtræk« i verdenshistorien og »de vigtigste  

 faser« i Danmarks historie skal behandles betyder, at såvel de store  

 udviklingslinier som de mere fundamentale områder skal tages op i  

 undervisningen.
Der kan ikke opstilles en udtømmende liste over emner og  

 begivenheder i forskellige tidsaldre, kulturer og lande, der indiskutabelt er  

 de vigtigste, men eleverne må have kendskab til de karakteristiske træk ved  

 eksempelvis antikkens og middelalderens samfund, til centrale politiske  

 ideologier og til fænomener som industrialiseringen, europæisk ekspansion,  

 imperialisme og demokratiske og totalitære samfund.
Det er klart, at vægtningen af de enkelte hovedtræk og -faser indbyrdes,  

 valget af begivenheder, der inddrages og den synsvinkel, hvorunder de  

 behandles, afhænger af den historieopfattelse, der lægges til grund.  

 Overvejelser herom må indgå i diskussionen om, hvordan bekendtgørelsens krav  

 skal opfyldes.
Eleverne må derfor have kendskab til det forhold, at der er  

 forskellige historieopfattelser, og dette må gøres til genstand for drøftelse  

 undervejs i forløbet, således at eleverne når til en forståelse af, at  

 »historien« ikke er en færdig pakke, der som »fag« kan  

 leveres dem, men viden om og opfattelse af fortiden, der stadig undergår  

 forandringer.
 Kravene til gennemgang af hovedtrækkene i verdenshistorien må naturligvis  

 ses i forhold til det begrænsede timetal, der er til rådighed for faget (se  

 afsnittet om planlægning).
Elevernes baggrund fra folkeskolen får betydning for undervisningen i  

 gymnasiet.
I folkeskolen er tyngdepunktet lagt på Danmarkshistorien, men også  

 perioder og emner fra verdenshistorien kan indgå i undervisningen.
Disse  

 forhold bevirker, at læreren i gymnasiet sammen med eleverne må afveje, hvor  

 vægten i de konkrete situationer skal lægges, således at kravene om  

 gennemgang af hovedtræk opfyldes.
Hovedtrækkene i verdenshistorien med vægten på Europas historie skal  

 behandles, således at eleverne får kendskab til de vigtigste politiske og  

 økonomiske samfundsformer og til de skiftende sociale strukturer og  

 kulturmønstre, der har præget udviklingen i Europa og den vestlige  

 civilisation.
De vigtigste brud/ændringer i samfundsudviklingen - som for  

 eksempel de videnskabelige og teknologiske nydannelser og de store politiske  

 og kulturelle forandringer - må behandles.
Ikke-europæisk historie og kultur kan behandles på flere måder: Man kan  

 f.eks. lægge hovedvægten på at belyse møder mellem den europæiske og andre  

 civilisationer, eller man kan som hovedsynspunkt have kontrasterne mellem den  

 europæiske kultur og en eller flere kulturer.
Ikke-europæiske kulturer er  

 også velegnede til at belyse kulturformer, f.eks. nomadesamfund,  

 agrarsamfund, samfund under industrialisering.
 Udviklingen efter ca. 1945 skal som omtalt behandles indgående og i  

 globalt perspektiv.
Ifølge bekendtgørelsen skal de vigtigste faser i Danmarks historie  

 behandles, og »det moderne Danmark og dets forudsætninger  

 gennemgås« Arbejdet vil derfor omfatte de karakteristiske træk i  

 hovedfaserne på baggrund af, at rygraden i folkeskolens historieundervisning  

 har været den danske historie.
At gymnasiets undervisning bygger videre på  

 elevernes baggrund fra folkeskolen medfører, at danmarkshistoriske  

 begivenheder og tidsafsnit vil være bekendte for eleverne.
Men da de i  

 gymnasiet er ældre, vil undervisningen foregå på et andet niveau, med andet  

 materiale og ud fra andre synsvinkler.
Det kan derfor være værdifuldt nogle  

 gange at arbejde med allerede kendte begivenheder og tidsafsnit på  

 gymnasieniveau.
Forudsætningerne for det moderne Danmark skal behandles grundigere, og  

 elever og lærere må naturligvis drøfte, hvad der må anses for vigtige  

 forudsætninger for nutidens danske samfund.
Gennemgangen af det moderne  

 Danmark må være indgående og koordineret med arbejdet i samfundskundskab.
Lokalhistorie må betragtes som en frugtbar tilgang til at forstå  

 væsentlige træk i samfundsudviklingen.
Mange af disse træk kan konkret  

 anskueliggøres i det nære samfund, hvorved sammenhængen mellem den  

 »lille« og den »store« historie belyses.
Der kan her være  

 specielt gode muligheder for at få beskrevet enkelte menneskers og gruppers  

 tilværelse i et for eleverne kendt og overskueligt miljø.
 Tidsforbrug og tidsfordeling:
I bekendtgørelsen fastsættes, at »fordelingen af den samlede  

 arbejdstid sker med ca. 80 pct. til historie og ca. 20 pct. til  

 samfundskundskab«.
Tiden til arbejdet med historie fordeles ligeligt på  

 følgende tidsafsnit:
1. Tiden indtil ca. 1750 2. Tiden ca. 1750-1945 3. Tiden efter ca. 1945.
 Udover de ovenfor beskrevne bestemmelser vedrørende verdenshistorie og  

 Danmarkshistorie, vil i det følgende de stofvalgskriterier, der angår  

 breddekravene i faget, blive omtalt.
 Kulturbaggrunden:
Ifølge bekendtgørelsen skal stoffet udvælges således at dansk og europæisk  

 kulturbaggrund bliver behandlet.
Kulturbegrebet skal opfattes som kultur og  

 landshistorie i bredeste forstand, herunder filosofiske ideeer, kunst,  

 arkitektur, religion m.v.
Det er væsentligt, at eleverne kommer til at møde  

 konkrete udtryk for kultur, som f.eks.bygninger, landskaber, byer,  

 billedkunst og musik, og det er vigtigt, at de ser disse udtryk i deres  

 historiske sammenhæng og forstår dem som en del af deres egne historiske  

 forudsætninger.
Kulturbegrebet omfatter både menneskets tanker, holdninger og adfærd.
Også  

 den særlige udvikling i Danmark med eksempelvis andels- og højskolebevægelsen  

 samt arbejderbevægelsens udvikling hører med hertil.
 Som eksempler på åndshistoriske fænomener, der hører til vor  

 kulturbaggrund, kan nævnes kristendommen, oplysningstidens tanker,  

 liberalismen og marxismen og disses indflydelse på samfundets udformning.
 Det enkelte menneske og samfundet:
I bekendtgørelsen hedder det om dette spørgsmål, at »samspillet  

 mellem det enkelte menneske og samfundet belyses«.
Da det også er  

 hensigten med historieundervisningen, at eleverne udvikler engagement i  

 samfundsforhold og får forståelse for deres muligheder for at handle bevidst  

 i samfundslivet, må viden om det enkelte menneskes rolle i  

 samfundsudviklingen og de historiske forandringers betydning for menneskenes  

 handlemuligheder på alle niveauer i samfundet indgå i arbejdet.
De enkelte  

 menneskers livshistorie og samfundets historie er to sider af den samme sag,  

 og de indgår begge i historieundervisningen med vægten på samspillet mellem  

 dem.
 De fire aspekter:
 Det er af afgørende betydning for elevernes udbytte af arbejdet med  

 historie, at de har beskæftiget sig med hele bredden i samfundslivet og ikke  

 kun med enkelte sider deraf.
 Ifølge bekendtgørelsen skal den historiske udvikling gennemgås, således at  

 følgende aspekter og deres indbyrdes sammenhæng indgår i arbejdet:
* politiske forhold og internationale relationer * produktion og økonomi * levevilkår, familieforhold og sociale grupperinger * tilværelsestolkninger og deres udtryksformer.
 Alle fire aspekter er lige nødvendige for en helhedsforståelse af et  

 samfund, og de kan ikke behandles, uden at man er opmærksom på den indbyrdes  

 forbindelse mellem dem.
 Indholdet af de fire aspekter kan ikke beskrives udtømmende, men der kan  

 peges på følgende elementer, som naturligvis ikke alle skal inddrages hver  

 gang:
Politiske forhold og internationale relationer omfatter forhold  

 som samfundenes politiske systemer, deres opbygning og funktion, udvikling og  

 forandring, herunder magtfordelingen og magtspillet mellem  

 befolkningsgrupper, bevægelser, organisationer og enkeltpersoner.
Desuden  

 omfatter det den internationale politik, som den træder frem i magtforholdene  

 mellem staterne.
 Produktion og økonomi omfatter forhold som den materielle  

 produktion, dens teknologi, organisation og produktionsfordeling til  

 forskellige tider og samspillet mellem produktion og miljø. Det gælder både  

 den enkelte produktionsenhed, den samfundsmæssige organisering af  

 produktionen og de forskellige former for internationale økonomiske  

 relationer.
Levevilkår, familieforhold og sociale grupperinger omfatter  

 forhold som menneskers levevilkår til forskellige tider, de forskellige  

 sociale gruppers placering i samfundet og relationerne mellem dem, familiens  

 form og betydning i forskellige samfund.
Det omfatter foruden familielivet  

 også arbejdslivet og fritidslivet og deres indbyrdes forhold.
Som helhed  

 omfatter aspektet hverdagshistorie og socialhistorie i bredest forstand.
Tilværelsestolkninger og deres udtryksformer omfatter forhold som  

 enkeltindividers og gruppers subjektive forståelse af tilværelsen og  

 samfundet, således som den kommer til udtryk i adfærdsnormer, vaner,  

 klædedragt, arkitektur, historieskrivning, litteratur, kunst mv.
Der er tale  

 om både almindelige menneskers opfattelse af deres tilværelse og de  

 dominerende gruppers eller enkeltpersoners tilværelsesforståelse og udtryk  

 herfor.
Det er kulturhistorie i videste forstand og omfatter samfundenes  

 politiske selvforståelse, ideehistorie, mentalitetshistorie,  

 religionshistorie, kunsthistorie mv.
 De fire aspekter kan alene af tidsmæssige grunde ikke indgå i ethvert  

 undervisningsforløb, men i det samlede gymnasieforløb må elementer fra alle  

 fire inddrages flere gange.
 Mænds og kvinders forskellige vilkår og muligheder høre med i  

 behandlingen af samfundenes udvikling, herunder hvorledes synet på de to køn  

 og hvordan forholdet mellem dem har ændret sig gennem historien.
 Arbejde med afgrænsede områder:
Ved fordybelse i afgrænsede områder kan eleverne komme tættere på  

 begivenhedsudviklingen og mere detaljeret se, hvorledes samfund fungerer og  

 ændrer sig.
De kan komme personerne i historien på nært hold og derved få  

 kendskab til de livsilkår, menneskene har været underkastet i forskellige  

 samfund i den historiske udvikling.
Under arbejdet med de afgrænsede områder  

 har eleverne desuden mulighed for at få indblik i, hvad historiske  

 fremstillinger bygger på.
 Blandt de mindst 6 afgrænsede områder fordelt på de 3 tidsperioder skal  

 dansk historie og ikke-europæisk historie være repræsenteret.
Der er ikke nogen principiel modsætning mellem overbliks- og  

 sammenhængslæsning og arbejdet med de afgrænsede områder.
Arbejdet med de  

 afgrænsede områder er med til at skabe overblik og sammenhængsforståelse.
Det  

 gælder både i de tilfælde, hvor man vælger en tidsmæssig afgrænsning som  

 f.eks. mellemkrigstiden, og når man vælger områder, der rummer vigtige  

 udviklingstræk, som f.eks. den første industrielle revolution eller  

 landboreformerne i Danmark.
Undervisningsmateriale og færdigheder I formålet fastslås, at eleverne skal have »færdighed i at arbejde  

 med historiske problemstillinger og historisk materiale og i at vurdere  

 formidling og brug af historie«.
 Ved materialeudvælgelsen må der endvidere tages hensyn til materialets  

 muligheder for at opfylde andre af fagets formål, f.eks. at give eleverne  

 mulighed for oplevelser og udvikling af historisk bevidsthed.
 Materialevalget må også ses i sammenhæng med de krav, der formuleres i  

 indholdsbeskrivelsen, bl.a. at der skal skabes overblik og sammenhæng, at der  

 skal arbejdes med afgrænsede områder, og at de fire aspekter skal inddrages.
I bekendtgørelsen stilles bestemte krav vedrørende fordelingen af  

 materialet, materialets type og materialets anvendelse.
Der skal arbejdes med  

 et varieret og alsidigt materiale, både skriftligt og ikke-skriftligt, og  

 dette materiale skal både have form af fremstillingsstof og kildestof.  

 Endvidere skal noget materiale, det være sig fremstillings- eller kildestof,  

 være indgående metodisk behandlet.
Materialeudvælgelsen sker således efter  

 hovedkriterierne: type og anvendelse.
Eleverne skal have kendskab til  

 forskellige typer, og de skal lære, at et materiale vurderes i forhold til  

 den brug, der gøres af det.
Det skal understreges, at materialeudvælgelsen sker på grundlag af de  

 spørgsmål, man ønsker at belyse i undervisningen.
Det samme gælder for de  

 metoder, der anvendes ved behandlingen af materialet.
 Fremstillingsstof:
Typisk inden for denne kategori er historiske fremstillinger, men disse  

 kan være af vidt forskellig karakter og anvendes til en række formål i  

 historieundervisningen.
Som eksempler på skriftlige fremstillinger kan nævnes  

 bøger, der er beregnet til gymnasiebrug, andre historiebøger, videnskabelige  

 eller populærvidenskabelige fremstillinger, historiske romaner og artikler.
Film/video er eksempler på ikke-skriftligt fremstillingsstof, som i  

 stigende omfang anvendes i historieformidlingen.
Andre eksempler på  

 ikke-skriftligt fremstillingsstof er billedserier, diasserier og  

 radiomontager.
Fremstillinger bruges primært til at give oplysninger om et bestemt  

 område, men kan også gøres til genstand for en indgående metodisk behandling.  

 Eleverne vil i sidstnævnte tilfælde f.eks. arbejde med at undersøge  

 fremstillingernes argumentation, kildegrundlag, tendens, værdier og  

 historiesyn.
Der er ikke tale om, at en fremstilling anvendes enten på den  

 ene eller anden måde, idet der altid bør stilles spørgsmål til  

 fremstillingsstoffets pålidelighed, skriftligt som ikke-skriftligt, også i de  

 tilfælde, hvor det benyttes for sin informationsværdi.
En særlig form for fremstillingskritik er analyse af historieformidling og  

 brug af historie, jvf. formålet.
Det kan f.eks. være en analyse af ældre  

 historiebøger med henblik på national tendens eller en undersøgelse af,  

 hvorledes en ideologisk og politisk selvforståelse kommer til udtryk i  

 historieformidlingen fra et nyetableret regime, eller TV's anvendelse af  

 ældre optagelser til at tegne et bestemt billede af en person, en begivenhed  

 eller en epoke.
 Kildestoffet:
Begrebet kildestof skal opfattes bredt.
Alle levn fra et samfund, som  

 benyttes til at drage slutninger om samfundslivet og menneskers vilkår, kan  

 således anvendes som kilder.
Kildestoffet kan være såvel skriftligt som  

 ikke-skriftligt.
Taler, breve, dokumenter, erindringer, nedskrevne  

 interviews, avisartikler, statistik er eksempler på skriftlige kilder, mens  

 båndoptagelser, film, billeder, genstande, bygninger, redskaber, kunstværker  

 er eksempler på ikke- skriftligt materiale, der kan anvendes som kildestof.  

 Eleverne kan desuden i nogle tilfælde fremstille deres eget kildemateriale.  

 Det kan f.eks. ske ved interviews, enten i skriftlig form, som bånd- eller  

 videooptagelser eller som indkodede data på diskette.
 Materialer og metoder:
Det er i det foregående understreget, at for en stor del af materialet er  

 det anvendelsen, der er afgørende for, om et givet materiale kan betegnes som  

 kildestof eller fremstillingsstof.
Eksempelvis kan erindringer anvendes som  

 begge dele, og det samme gælder for mange skriftlige fremstillinger og for  

 mange TV-udsendelser, hvor billederne f.eks. kan anvendes som kildestof i  

 nogle tilfælde, mens udsendelsen i sin helhed bruges som fremstilling.
Begge kategorier, fremstillingsstof og kildestof, omfatter samtidig vidt  

 forskellige materialetyper.
Materialet må altid gøres til genstand for en  

 kritisk behandling.
Metoden afhænger af materialet og de synsvinkler, der  

 anvendes.
Der skal således ikke anvendes samme metode ved analysen af  

 skriftlige kilder, billeder, film, tabeller og bygningsværker etc.
Det er væsentligt, at eleverne får indblik i, hvorledes en historisk  

 fremstilling bliver til i et samspil mellem et kildemateriale, tidligere  

 fremstillinger og historikerens egne synsvinkler og forestillinger.
Det er  

 derfor nødvendigt, at der arbejdes med forskellige fremstillinger af et emne  

 eller område flere gange i forløbet.
Eleverne skal opøves i at tage stilling  

 til, om en fremstilling kan opfylde de krav til kvalitet, som man generelt  

 kan stille til en historisk fremstilling.
 Det er nødvendigt, at eleverne gentagne gange kommer til at arbejde med  

 materiale anvendt som kilder, for at de kan opnå færdighed i metodisk  

 behandling af kildestoffet og i at fremdrage oplysninger om et område,  

 ligesom oplevelsesværdien ved arbejdet med kildestof fra selve den tid, der  

 behandles, ikke må overses.
Det er væsentligt, at eleverne i løbet af det tre-årige forløb får  

 lejlighed til at finde og bearbejde oplysninger til belysning af emner i  

 undervisningen.
Det kan foregå på mange måder og på mange niveauer afhængigt  

 af emnet, elevernes forudsætninger, de stillede spørgsmål og de anvendte  

 arbejdsformer.
Det kan således både være en øvelse i relativt elementære  

 opslag i leksika og historiske oversigtsværker, og en mere kompliceret  

 litteratursøgning i speciallitteratur, eventuelt med inddragelse af det  

 lokale bibliotek, arkiver eller eksterne databaser.
Både ved arbejdet med at skabe overblik og sammenhæng og ved arbejdet med  

 de afgrænsede områder skal der anvendes flere materialetyper.
Arbejdes der  

 med forløb, hvor hovedvægten er lagt på at skabe overblik, kan det  

 naturligvis ske med udgangspunkt i en skriftlig fremstilling, men  

 udgangspunktet kan også være TV-serier eller materiale af forskellig art, der  

 kan bruges eksemplarisk, f.eks. skriftlige kilder, bygningsværker, redskaber,  

 bykort m.m.
Eleverne skal opøves i studieteknik, dvs. lære at tilegne sig historisk  

 stof.
De skal kunne strukturere indholdet i det materiale, de beskæftiger sig  

 med, således at de kan fastholde hovedpunkterne.
De skal også kunne følge og  

 forholde sig kritisk til den argumentation, der anvendes i det benyttede  

 materiale.
Systematisk notattagning skal opøves til brug både ved egen  

 læsning og under arbejdet i undervisningstiden.
 Ved materialeudvælgelsen må man være opmærksom på, at mere konkrete,  

 virkelighedsnære materialetyper ofte vil være i stand til at appellere mere  

 til elevernes selvforståelse og medleven end lærebogsagtige fremstillinger.
Det gælder ikke mindst historie set fra det enkelte menneskes synsvinkel,  

 måske formidlet i form af konkrete livshistorier, måske ved et møde med den  

 pågældende person eller i form af fiktion.
Også den dramadokumentariske form  

 vil ofte være velegnet, ligesom ekskursioner kan være med til at konkretisere  

 historie for eleverne.
Indtrykkene herfra har ikke alene en oplevelsesværdi i  

 sig selv, men giver også ofte eleverne en indsigt, som det kan være  

 vanskeligt at formidle gennem det skrevne ord.
Historieopgaven Ifølge bekendtgørelsen udarbejdes i 2. gymnasieklasse en skriftlig opgave,  

 historieopgaven.
Opgavens emne vælges indenfor de gennemgåede afgrænsede  

 områder i samråd med læreren, der giver vejledning under opgaveskrivningen og  

 vurderer den færdige opgave.
 Opgaven skal udarbejdes i 2.g i tiden mellem efterårsferien og 1. februar,  

 således at eleverne kan få bedømmelsen i løbet af foråret i 2.g.
Formålet med historieopgaven er, at eleverne skal opnå færdighed i  

 opgaveskrivning generelt og i at arbejde med historiske problemstillinger og  

 historisk materiale.
Med henblik på opgaveskrivningen generelt skal arbejdet  

 med danskopaven, historieopgaven og den større skriftlige opgave  

 tilrettelægges således, at eleverne oplever de tre opgaver som en  

 sammenhængende proces, jvf. afsnittet om den større skriftlige opgave.
 Historie- og dansklæreren kan derfor samarbejde om tilrettelæggelsen af  

 det skriftlige arbejde.
Der afsættes 14-16 timer til udarbejdelse af opgaven.
De 14-16 timer skal  

 indregnes i den tid, der anvendes til arbejdet med de afgrænsede områder, der  

 gennemgås før historieopgaven.
Det betyder, at der ikke til arbejdet med alle  

 de afgrænsede områder inden opgaveskrivningen kan anvendes det maksimale  

 antal timer: 25. For at lette elevernes valg af opgaveemne er det  

 hensigtsmæssigt, at man i forbindelse med gennemgangen af de afgrænsede  

 områder, der ligger forud for opgaveskrivningen, opstiller en liste over  

 opgaveideer, som eleverne siden kan bruge som inspiration for deres endelige  

 emnevalg.
Det er ikke hensigtsmæssigt, at de 14-16 timer udgør en samlet blok.
Nogle  

 få uger før og i tiden op til selve opgaveskrivningen gennemgår læreren i  

 nogle få timer de generelle problemer ved udarbejdelsen af en sådan opgave,  

 giver anvisning på de tekniske problemer som f.eks. litteraturhenvisninger,  

 indholdsfortegnelse osv. og drøfter med hver enkelt elev eller gruppe en  

 nøjere afgrænsning af emnet.
I tiden op til udarbejdelsen af opgaven  

 indsamler eleven under lærerens vejledning materiale fra skolens bogsamling,  

 bibliotek osv.
Eleven skal i denne periode ikke bearbejde det indsamlede  

 materiale, men det skal ligge klar, når udarbejdelsen påbegyndes.
Eleverne må have mulighed for på egen hånd at fremdrage for emnet relevant  

 materiale og ikke kun stilles over for opgaver, som læreren på forhånd har  

 udformet og bestemt materiale til, ligesom der ved den endelige formulering  

 må tages videst muligt hensyn til elevernes interesse for et bestemt  

 stofområde.
Opgaverne kan efter elevernes individuelle valg udarbejdes som  

 enkelt- eller gruppebesvarelser.
Flere elever kan arbejde med det samme emne,  

 men vælge at skrive hver sin opgave.
Selve opgaveskrivningen vil typisk  

 strække sig over 3-4 sammen hængende uger, hvor det er lærerens opgave at  

 hjælpe og vejlede eleverne.
Læreren må sørge for, at de enkelte opgaver ikke  

 svulmer op.
Der må ikke ske nogen forøgelse af elevernes samlede arbejdsbyrde  

 i det tidsrum, hvor der arbejdes med historieopgaven.
Arbejdet skal derfor  

 foregå i undervisningstiden, og uden at hjemmearbejdet forøges.
Opgaven må  

 gennem en præcist afgrænset opgaveformulering tilpasses den afmålte tid.
 Afhængig af elevinteresse og materiale kan der tænkes adskillige former  

 for opgaver, f.eks.:
 * opgaver, hvor vægten ligger på det beskrivende, f.eks. om levevilkår,  

 boligforhold, uddannelsesmuligheder, produktionsforhold, politiske ideer,  

 udviklingslinier osv.
 * opgaver, hvor vægten ligger på analysen, f.eks af et afgrænset  

 materiale, af bestemte fænomener og situationer osv.
 * opgaver, hvor vægten ligger på en sammenligning, f.eks. af faglige og  

 ideologiske holdninger, af forskelligartet materiale, dets udsagnskraft og  

 anvendelse osv.
 Opgaven vil som regel være en skriftlig fremstilling, men kan også være en  

 kommenteret billed- eller diasserie, en radiomontage, en videoproduktion  

 eller lignende.
 Det er væsentligt, at der i forbindelse med historieopgaven lægges vægt på  

 at arbejde bevidst med den skriftlige formulering med henblik på at få  

 opgavens indhold til at fremtræde klart.
 Opgaven kan indeholde samfundsfagligt stof, hvis det ligger naturligt  

 inden for det valgte område.
De færdige opgaver skal godkendes af læreren, der skønner, om de  

 repræsenterer en rimelig arbejdsindsats.
Læreren vurderer de enkelte opgaver  

 med hensyn til form og indhold for at rådgive eleverne med henblik på deres  

 videre arbejde.
Læreren skal ikke gøre opgaverne til genstand for  

 karaktergivning, men arbejdet med opgaven indgår i den almindelige bedømmelse  

 af elevens standpunkt.
Planlægning af Historieundervisningen Forudsætninger fra folkeskolen:
Gymnasiets undervisning skal ses som en fortsættelse af folkeskolens, og  

 når eleverne begynder i 1.g, vil de have haft undervisning i både historie og  

 samtidsorientering.
Der kan være lokale forskelle, men de fleste steder vil  

 de sandsynligvis have gennemgået historien i kronologisk sammenhæng med  

 hovedvægten på Danmarkshistorien og beskæftiget sig med forskellige former  

 for historisk materiale.
I samtidsorientering vil de have stiftet bekendtskab  

 med forskellige nutidige forhold.
Eleverne vil også gennem deres opvækst have modtaget mange forskellige  

 historiske påvirkninger og er således ikke forudsætningsløse - hverken i  

 historie eller samfundskundskab ved starten af gymnasiet.
For at deres  

 forudsætninger kan indgå som et væsentligt led i undervisningens  

 tilrettelæggelse, kan læreren søge at skaffe sig overblik over denne  

 baggrund, f.eks. ved spørgeskemaer eller ved samtaler med klassen.
 Elevmedbestemmelse:
Undervisningens indhold og form planlægges i samarbejde mellem elever og  

 lærer, og det er nødvendigt, at der i hele forløbet afsættes god tid til  

 samtaler om, hvordan bekendtgørelsens bestemmelser kan opfyldes.
I den  

 forbindelse må stofvalgskriterierne belyses og eksemplificeres, og det må  

 diskuteres, hvilken betydning, de får for tilrettelæggelsen af  

 undervisningen.
 Eleverne kan i stigende omfang få indflydelse på undervisningens indhold,  

 men i nok så høj grad på valget af arbejdsformer.
De krav til undervisningen, der indeholdes i bekendtgørelsen, medfører, at  

 der må udarbejdes nogle mere sammenhængende forslag, der udstikker nogle  

 rammer, som efterhånden udfyldes og justeres.
Holdet må bestandig i løbet af  

 de tre år drøfte bekendtgørelsens bestemmelser, efterhånden som stofområder,  

 materialer og arbejdsformer fastlægges.
Undervisningen må tilrettelægges  

 således, at der bliver tale om meningsfyldte valgsituationer, hvor eleverne  

 har de bedst mulige forudsætninger for at forstå kriterierne for valgene og  

 konsekvenserne heraf.
 Tidsforbruget:
 Over de tre år vil der almindeligvis være ca. 270 undervisningstimer til  

 rådighed, idet man må regne med, at der fra det maksimale antal vil falde  

 nogle timer bort til terminsprøver, fællesarrangementer, emnedage,  

 introduktionskurser, den større skriftlige opgave etc.
 De ca. 20 pct. til samfundskundskab udgør således ca. 55 timer, og de  

 resterende skal fordeles ligeligt over de tre tidsafsnit, der står i  

 bekendtgørelsen, det vil sige, at der er ca. 75 timer til hvert tidsafsnit.  

 Når der i hvert af dem skal arbejdes med mindst to afgrænsede områder a 15-25  

 timer, bliver der 25-45 timer til det øvrige arbejde inden for tidsafsnittet.
 Tilrettelæggelse af undervisningsforløbene:
 I henhold til bekendtgørelsen skal »undervisningsforløbene til  

 rettelægges således, at tyngdepunktet i nogle ligger på at skabe overblik og  

 sammenhæng, og i andre ligger på en mere dybtgående beskæftigelse med  

 afgrænsede områder«.
Som det har været nævnt i afsnittet om historieundervisningens indhold, er  

 der ingen principiel modsætning mellem overbliks- og sammenhængslæsning og  

 gennemgangen af de afgrænsede områder.
Det kan være hensigtsmæssigt ved valg  

 af afgrænsede områder at se på den funktion, de kan få i arbejdet på at skabe  

 overblik og sammenhæng.
Det gælder både deres kronologiske og geografiske  

 spredning og valget af tema og af hvor bredt eller smalt, de afgrænses.
Der stilles ikke krav om, at de enkelte områder og emner skal tages op i  

 kronologisk rækkefølge.
Når faglige, tværfaglige eller pædagogiske grunde  

 taler for det, kan de tages op når som helst i undervisningen.
 Overblik og sammenhæng:
Et af målene for undervisningen er, at eleverne opnår overblik over de  

 vigtigste faser i den historiske udvikling.
Dette arbejde kan gribes an på  

 forskellige måder og med forskellige materialer.
 Nogle af de afgrænsede områder kan som sagt vælges således, at de  

 medvirker til at skabe overblik og sammenhæng enten på grund af deres indhold  

 eller ved de muligheder for perspektivering, der kan knyttes til forløbene.  

 Sammensætningen af afgrænsede områder kan ligeledes være med til at skabe  

 overblik og sammenhæng.
Nogle undervisningsforløb kan tilrettelægges således, at de først og  

 fremmest kan skabe overblik over et længere tidsrum.
Sådanne  

 undervisningsforløb kan naturligvis tage udgangspunkt i en skriftlig  

 fremstilling, som behandler de store linier i historien, men som normalt ikke  

 bør stå alene.
 Overblik og sammen hæng kan også etableres ved at benytte et eksemplarisk  

 princip: Ud fra et centralt skriftligt eller ikke- skriftligt materiale kan  

 man få belyst historiske udviklingslinier:
 * renæssancen kan behandles med udgangspunkt i en bygning, ved hjælp af  

 billedkunst, eller ved hjælp af noget samtidigt skriftligt materiale.
 * industrialiseringen kan gennemgås med udgangspunkt i ekskursioner eller  

 studierejser til industrielle mindesmærker eller museer.
 Overblik og sammenhæng kan også etableres ved at arbejde med temaer, der  

 strækker sig over længere tidsrum, f.eks. familiens historie, kvinders  

 forhold, en idee- eller åndshistorisk linie og ved at behandle disse temaer i  

 et samspil med den øvrige samfundsudvikling.
Lokalhistorie giver også mulighed for at behandle lange linier.
Lokale  

 forhold f.eks. i forbindelse med landboreformerne eller med  

 industrialiseringen kan konkret belyse vigtige træk i den historiske  

 udvikling.
Ved arbejdet med lokalhistorie er det vigtigt, at sammenhængen  

 mellem »den lille historie« og »den store historie«  

 træder frem.
 De afgrænsede områder:
 I det følgende angives nogle eksempler på afgrænsede områder:
 * en periode.
Det er vigtigt, at eleverne stifter bekendtskab med et samfund i dets  

 mangfoldighed, og at mange aspekter og deres samspil belyses.
Eksempler:  

 Europas historie 1648-1789; dansk historie 1870-1914; Danmark i 1930'erne.
 * et emne.
 Eksempler: Industrialiseringen i England; imperialismen;  

 arbejderbevægelsens udvikling; afkoloniseringen; kvinder i middelalderen,  

 andels- og højskolebevægelse; renæssancens kunst, liberalisme og marxisme;  

 konflikter i Mellemøsten 197382, nordisk samarbejde i det 20. århundrede.
 * et tema over lang tid.
 Eksempler: Statsopfattelser fra antikken til i dag; familiemønstre i de  

 sidste 300 år; de »usynliges« historie, f.eks. kvinders, børns,  

 samfundets udstødtes historie; teknologi og samfund ca. 1750- 1980'erne; fra  

 hest til traktor: landbruget ca. 1750-1980'erne; dansk socialpolitik fra  

 reformationen til i dag; byudviklingen i Europa fra middelalderen til vore  

 dage.
 * lokalhistorisk undersøgelse.
 Eksempler: Landboreformernes gennemslag i et lokalområde; Århus fra  

 middelalderen til industrialiseringen.
 Desuden kan der være tale om undervisningsforløb, hvor hovedvægten er lagt  

 på mere specifikke sider af faget, f.eks.
 * en historiografisk undersøgelse.
 Eksempler: Udbruddet af 2. Verdenskrig; vurdering af arbejderbevægelsen i  

 den tidlige fase; Sovjetunionen i 30'erne.
 * ekskursioner og studierejser.
 Eksempler: Ekskursion til Mølleådalen i Nordsjælland eller til  

 Sønderjylland; studierejser til ens egen bys nordiske venskabsby eller til en  

 eventuel nordisk udvekslingsskoles område; studierejser til Rom eller til  

 industrialiseringsområderne i England.
 * en monografi.
Eksempler: Peter Riismøller; Sultegrænsen og Arthur M.
Schlesinger; Den  

 bitre arv.
 * en historisk myte.
 Eksempler: Den danske befolknings sammenhold under 2. Verdenskrig;  

 vikingerne: Barbarer, handelsmænd eller bønder?; the wild west i USA.
 * et materialekritisk forløb.
 Det kan være en analyse af flere mediers behandling af et historisk emne,  

 f.eks. i form af en sammenligning af skriftligt og dramadokumentarisk  

 materiale; eller et kompleks af kilder og forskellige historikeres  

 fortolkninger heraf.
 Valget af de afgrænsede områder må ske ud fra forskellige synsvinkler  

 under hensyntagen til undervisningens formål, materialekravene, de fire  

 aspekter, samspillet mellem »den lille« og »den store«  

 historie osv.
 Med hensyn til planlægningen af hvordan samfundskundskab placeres i  

 undervisningen i de tre gymnasieår henvises til afsnittet om  

 samfundskundskab.
 Progression:
Det er vigtigt at klargøre sig den progression i undervisningens niveau,  

 som må ske fra begyndelsen af 1.g til sidste del af 3.g.
Placeringen af de  

 enkelte undervisningsforløb i de tre gymnasieklasser vil i høj grad være  

 afgørende for, hvilket materiale der kan inddrages, hvilke emner, der kan  

 tages op og hvilket niveau, der kan undervises på.
Ikke alt materiale er  

 f.eks. anvendeligt i 1.g, og de forskellige synsvinkler på stoffet kan også  

 med fordel gradueres efter det pågældende undervisningstrin.
 Arbejdsformer:
 På grund af elevernes forskelligartede forudsætninger kan det være  

 hensigtsmæssigt - enten gennem et særligt introduktionsforløb eller som en  

 del af det første forløb - at præsentere eleverne for forskellige  

 arbejdsformer.
Netop med hensyn til arbejdsformer er der gode muligheder for at drage  

 eleverne ind i planlægningen.
På dette område har eleverne stor erfaring, og  

 hvis man udnytter dette forhold, kan man opnå store fordele i  

 motivationsmæssig henseende.
Det er vigtigt, at eleverne accepterer og er  

 medansvarlige for de arbejdsformer, der benyttes.
Ved valget af arbejdsform  

 må man tage hensyn til det valgte stofområde og materiale, men også til  

 klassens sociale og pædagogiske situation, herunder behovet for at  

 differentiere og skabe progression i undervisningen.
 Man kan overveje muligheden af - når emnet indbyder til det - at lade  

 arbejdet resultere i forskellige produktformer: der kan være tale om mindre  

 mundtlige og skriftlige oplæg, dramatiseringer, videooptagelser, diasserier,  

 udstillinger mv.
 I forbindelse med valget af arbejdsformer må man overveje, om emnet giver  

 mulighed for aktiviteter uden for skolen med deraf følgende afveksling og med  

 mulighed for at møde andre indfaldsvinkler til det stof, der arbejdes med.  

 Udadrettede aktiviteter kan indgå som en naturlig del af arbejdet i såvel  

 historie som samfundskundskab.
Det kan dreje sig om kortere eller længere ekskursioner, herunder museums-  

 eller institutionsbesøg, undersøgelser af bestemte miljøer, industrielle  

 anlæg, kulturpræg i landskabet, trafiksystemer mv.
Ofte vil der i forbindelse  

 med disse aktiviteter være brug for at inddrage mennesker med erfaringer fra  

 eller kendskab til disse områder.
Det kan ske bl.a. i form af interviews  

 eller de pågældendes besøg i klassen.
 For studierejser gælder særlige regler, jvf. regelsamlingen.
Mange museer har tilknyttet en museumspædagog, som vil være behjælpelig  

 med oplæg og rundvisning, fremskaffelse af supplerende materiale mv., ligesom  

 større lokalarkivers personale har mulighed for at hjælpe.
Endelig har flere  

 erhvervsorganisationer og fagbevægelsen oprettet et lokalnet af kontaktfolk  

 med hvem der kan aftales virksomhedsbesøg og besøg af gæstelærere.
 Tværfaglige muligheder:
 Historie vil ofte være et centralt fag i tværfaglige projekter, hvad enten  

 det drejer sig om parallellæsning, om delvis eller fuld integration.
Ved planlægning må lærere og elever være opmærksomme på dette forhold, og  

 der må tages kontakt til lærere i fag, hvor der er muligheder for et sådant  

 samarbejde, oftest fællesfagene.
Det vil være ønskeligt, at hver klasse  

 deltager i mindst eet tværfagligt projekt i det tre-årige forløb.
 Ved arbejdet med mænds og kvinders forskellige vilkår og muligheder vil  

 der på mange områder være gode muligheder for at samarbejde med andre fag.
 I forbindelse med den skriftlige opgave kan der med fordel etableres et  

 samarbejde med klassens dansklærer.
Undervisningen i samfundskundskab Ifølge bekendtgørelsen er formålet med undervisningen i samfundskundskab,  

 at eleverne får »viden om væsentlige træk i det nutidige samfundsliv med  

 hovedvægten på det danske samfund og færdighed i at arbejde med  

 samfundsfagligt materiale«.
Det er også et sigte at skabe forudsætninger  

 hos eleverne for en begrundet stillingtagen til aktuelle samfundsspørgsmål.
 Desuden fastsættes det i bekendtgørelsen, at der skal arbejdes 15-20 timer  

 med hvert af områderne:
 * »det danske politiske systems struktur og funktion«.
 * »dansk økonomi og økonomisk politik«.
 Derudover skal der arbejdes med et eller flere samfundsfaglige emner efter  

 det enkelte holds eget valg.
 Eleverne skal stifte bekendtskab med de begreber, metoder, modeller og  

 teorier, der knytter sig til de enkelte områder samt i tilknytning hertil  

 opnå en vis indsigt i tilgrundliggende teorier.
Nogle af eleverne vil have samfundsfag som tilvalgsfag/grenfag, men alle  

 eleverne vil være til stede i klassen i alle timerne i historie med  

 samfundskundskab.
Dette forhold må indgå i overvejelserne over placeringen af  

 de enkelte områder og over, hvordan undervisningen skal tilrettelægges.
Det danske politiske systems struktur og funktion: En gennemgang  

 af det danske politiske system skal indeholde en gennemgang af folketinget og  

 dets virksomhed, betydningen af EF- medlemskabet, de politiske partier,  

 interesseorganisationerne og arbejdsmarkedsforhold.
Hovedvægten i  

 undervisningen må lægges på en analyse af det politiske systems funktion i  

 praksis.
Det er vigtigt, at eleverne kan skelne mellem formelle og reelle  

 magtstrukturer i samfundet og sikres kendskab til begreber, der kan betragtes  

 som fundamentale for det danske samfund.
 Dansk økonomi og økonomisk politik:
Det økonomiske system kan kun rent analytisk adskilles fra det politiske.  

 De økonomiske processer påvirker det politiske system, og omvendt griber de  

 politiske beslutninger ind i de økonomiske processer.
Dette forhold skal stå  

 klart for eleverne, der skal opnå en rimelig grad af forståelse af det danske  

 økonomiske system og dets mekanismer.
De skal således kende det økonomiske  

 kredsløb og de vigtigste former for økonomisk politik.
Der skal  

 tilvejebringes en forståelse for økonomiske sammenhænge, således at eleverne  

 sættes i stand til at vurdere en økonomisk argumentation.
 Arbejdet med de ikke-obligatoriske områder:
Foruden de obligatoriske områder skal der arbejdes med områder, som det  

 enkelte hold kan vælge frit.
Disse områder kan vedrøre en hvilken som helst  

 side af det nutidige samfundsliv.
Som eksempler kan nævnes kommunikation,  

 socialisation, familieforhold, kriminalitet, sikkerhedspolitik,  

 internationale konflikter og internationalt samarbejde.
 Samfundskundskabs placering i gymnasieforløbet:
De enkelte områder i samfundskundskab kan frit placeres i det samlede  

 gymnasieforløb, og det er hensigtsmæssigt at placere de enkelte områder, hvor  

 de naturligt passer ind i historieundervisningen.
En gennemgang af New Deal  

 eller den industrielle revolution i England i det 18. og 19. århundrede kan  

 f.eks. kombineres med en gennemgang af de økonomiske grundbegreber.
I det  

 hele taget vil det være en fordel at lade sociologiske, økonomiske og  

 politologiske synsvinkler indgå i arbejdet med det historiske stof.
Der er imidlertid stor forskel på, hvad eleverne kan klare på de  

 forskellige klassetrin.
Man kan derfor godt forestille sig en forholdsvis  

 enkel gennemgang af f.eks. sociologiske og økonomiske grundbegreber allerede  

 i 1.g, og senere en mere indgående gennemgang, hvor de samme begreber indgår.
Aktuelle begivenheder kan med fordel udnyttes i undervisningen.
Et  

 økonomisk forlig, et folketingsvalg eller en arbejdsmarkedskonflikt kan være  

 en god indfaldsvinkel til en gennemgang af det danske politiske og økonomiske  

 system.
Opgaven er at bruge noget aktuelt til at illustrere noget  

 principielt.
 Integration og sammenkædning af historie og samfundskundskab:
Det er hensigtsmæssigt i betydeligt omfang at gennemføre  

 undervisningsforløb, der indeholder både samfundskundskab og historie.
Det  

 kan ske i form af integration, hvilket her vil sige, at de to fagområder  

 behandler de samme problemstillinger ud fra hver deres synsvinkel.
Det kan  

 også ske ved sammenkædning, hvor de to fagområder supplerer hinanden.  

 Formålet er, at eleverne ser de forskellige institutioner og teorier ikke  

 blot ud fra et funktionelt aspekt, men også i deres historiske betingethed.  

 Herved får eleverne mulighed for en større dybde i deres forståelse af et  

 givet emne.
Begreber som retssamfund og parlamentarisme kan således få  

 perspektiv, når de ses i en historisk sammenhæng.
Omvendt kan de rent  

 samfundsfaglige problemstillinger i høj grad bidrage til at kaste lys over  

 det historiske stof.
 Som eksempler på integration og sammenkædning af historie og  

 samfundskundskab kan nævnes:
Integration * Danmark i 30'erne.
 Den økonomiske krise og Kanslergadeforliget historisk behandlet, og de  

 forskellige former for økonomisk politik, herunder Keynesianisme og andre  

 kriseløsninger, samfundsfagligt behandlet.
 * De danske forfatningskamp 1866-1920. Hovedfaserne i forfatningskampen  

 historisk behandlet, og folketingets virksomhed og regeringsdannelse  

 samfundsfagligt behandlet.
 * Danmarks tilslutning til Atlantpagten.
 Udviklingen frem til Danmarks tilslutning til Atlantpagten historisk  

 behandlet, og forholdet mellem supermagterne, herunder strategisk tænkning,  

 NATO og Warzawapagten og Danmarks stilling som småstat, samfundsfagligt  

 behandlet.
Sammenkædning * Europæiske samarbejdsbestræbelser efter 1945.
 Historie behandler: OEEC, Kul- og Stålunionen, Europahærforslag, EF's  

 udvidelsesforhandlinger.
 Samfundskundskab behandler: EF som international samarbejdsorganisation i  

 dag.
 * Familien.
 Historie behandler: Familiens udvikling fra Vikingetid til det 20.  

 århundrede.
 Samfundskundskab behandler: Familien som gruppe i dag.
 * Forbrydelse og straf i Danmark.
 Historie behandler: Udviklingen fra 1500-tallet til i dag.
 Samfundskundskab behandler: Kriminalitet i dag.
 Undervisningsmateriale:
Eleverne skal lære at behandle et forskelligartet samfundsfagligt  

 materiale.
Det kan være en fremstilling i forbindelse med en gennemgang af  

 det politisk-økonomiske system, og det kan være forskellige former for  

 materialer f.eks. partiprogrammer, en aftale fra arbejdsmarkedet, statistisk  

 materiale, politiske taler eller uddrag fra dagspressen.
Det er et centralt  

 mål at sætte eleverne i stand til at følge og vurdere den løbende debat og  

 nyhedsformidlingen i pressen.
Da eleverne i væsentlig grad får deres  

 informationer fra de elektroniske medier, radio og TV, må disse inddrages i  

 undervisningen.
Den moderne informationsteknologis stigende betydning gør det  

 stadig mere påkrævet at inddrage et sådant materiale.
Ligeledes kan edb med  

 fordel inddrages bl.a. med henblik på en drøftelse af begrænsninger og  

 muligheder.
Se iøvrigt afsnittet om edb.
 Arbejdsformer:
 For arbejdsformer i samfundskundskab gælder generelt de samme principper  

 som for historie, jvf. afsnittet om arbejdsformer.
Det tilstræbes, at undervisningen gøres så livsnær som muligt.
Det kan  

 f.eks. ske ved at kombinere de mere teoretiske betragtningsmåder med den  

 konkrete samfundsmæssige virkelighed i form af virksomhedsbesøg, besøg på  

 offentlige institutioner som f.eks. folketinget og militære anlæg eller besøg  

 hos private organisationer som f.eks. landbrugsrådet, LO eller lignende.
Også  

 det lokale samfund vil ofte rumme gode muligheder for mindre ekskursioner.  

 Ligeledes kan en gæstelærer være et godt indslag i undervisningen.
Edb i historie med samfundskundskab Undervisningen i edb i gymnasiet sker dels i form af et fælleskursus dels  

 i form af en opfølgende del.
Fælleskursets sigte er at give en generel  

 introduktion til edb, mens den opfølgende del skal tilrettelægges ud fra  

 faglige og fagdidaktiske overvejelser.
 For fælleskursets vedkommende henvises der til vejledningen for edb-  

 undervisning.
Ved gennemgangen af verdenshistorie vil det være naturligt at inddrage edb  

 som et eksempel på, hvorledes indførelsen af ny teknologi er med til at ændre  

 samfundsudviklingen.
Man bør ikke blot interessere sig for de økonomiske  

 konsekvenser, men også se på de sociale, bevidsthedsmæssige og politiske  

 følgevirkninger, jvf. indholdsbeskrivelsens 4 aspekter.
I det længere perspektiv kan konsekvenserne af udviklingen af edb  

 sammenlignes med ændringerne under landbrugsrevolutionen og den industrielle  

 revolution.
Man kan ligeledes vælge at se på, hvad der er den samfundsmæssige  

 baggrund for den moderne produktions- og informationsteknologi.
 Arbejdet med interne og eksterne databaser kan give en række informationer  

 f.eks. om befolkningens boligforhold, erhverv, familiestørrelse,  

 skatteansættelser etc. eller om forholdene i industri og landbrug, som man  

 uden anvendelse af edb ville være henvist til at søge i en række statistiske  

 publikationer og behandle manuelt.
En anden mulighed er anvendelse af spil, der med udgangspunkt i en valgt  

 model simulerer virkeligheden.
Spil kan inddrages til mange emner i  

 undervisningen i historie og samfundskundskab.
Der kan f.eks. være tale om:
 * simulationsmodeller, der enten bygger på en historisk begivenhed eller  

 en tænkt situation.
 * simulationsmodeller, der giver mulighed for at se konsekvenserne af  

 f.eks. økonomiske indgreb.
 Spørgeskemaprogrammer kan også inddrages i historie og samfundskundskab.  

 Hvor der er tale om et stort antal spørgeskemaer, vil analysen mest  

 hensigtsmæssigt kunne foregå med et passende edb- program.
Generelt må det understreges, at den materialekritiske holdning i faget  

 også gælder for anvendelsen af edb-programmer i undervisningen.
Kriterierne  

 for programmernes opbygning må være tydelige for brugerne, og programmerne  

 skal være dokumenterede.
Ved arbejdet med konkrete edb-programmer kan man inddrage overvejelser  

 over disse programmers muligheder og begrænsninger til at belyse de  

 pågældende emner.
De historiske problemstillinger kan være så komplekse og  

 flertydige, at det måske ikke er rimeligt at omsætte dem til edbprogrammer.  

 Det kan ligeledes være et problem, at kvalitative data skal behandles, så de  

 kan kvantificeres i et edb- program.
 Edb-systemer, som inddrages i undervisningen - enten i forbindelse med  

 udadrettede aktiviteter eller på skolen - kan ligeledes gøres til genstand  

 for en kritisk behandling ved at se på systemernes opbygning og  

 funktionsmåde.
Der er desuden mulighed for, at man selv opbygger en database ved at finde  

 og indkode oplysninger om et emne fra forskellige steder.
Dernæst kan man med  

 passende databaseprogrammer f.eks. organisere og analysere stoffet ud fra  

 forskellige synsvinkler.
Den større skriftlige opgave i 3.g I 3.g kan eleverne vælge at skrive den større skriftlige opgave i historie  

 med samfundskundskab.
Formålet hermed er, at eleverne kan udnytte den indsigt og de færdigheder,  

 som er opnået gennem udarbejdelsen af historieopgaven i 2. gymnasieklasse og  

 undervisningen i historie iøvrigt, inden for et stofområde, som de er  

 interesserede i.
Opgaven kan skrives i stof fra hele det historiske forløb,  

 og emnet formuleres af læreren inden for det med eleven aftalte område, dog  

 må den større skriftlige opgave ikke være en gentagelse af historieopgaven  

 fra 2.g.
Selvom opgaven er individuel, kan flere elever arbejde inden for det  

 samme område.
For at lærerens vejledning før og elevens arbejde i opgaveugen kan foregå  

 under rimelige vilkår, er det vigtigt, at man meget tidligt får afgrænset det  

 område, som opgaveformuleringen skal falde indenfor, og det materiale, som  

 skal danne grundlag for opgaven.
Mindst 4 uger før opgaveugen, drøfter  

 læreren og eleven omfanget af området og det materiale, som eleven agter at  

 inddrage i arbejdet.
Læreren kan på grundlag af elevens forslag herigennem  

 danne sig et indtryk af, i hvilken retning elevens særlige interesse går og  

 kan give forslag med til materiale.
Et par uger før opgaveskrivningen skal  

 området og materialegrundlaget påny drøftes og præciseres, således at læreren  

 er fuldt fortrolig med elevens arbejdsområde forud for opgaveformuleringen.
Det er ikke tilladt at afvise elever, der ønsker at skrive den større  

 skriftlige opgave i historie, f.eks. med den begrundelse, at eleven er  

 fagligt meget svag, eller at man som lærer har vanskeligt ved at vejlede i  

 det foreslåede emne.
Derimod kan læreren afvise emner, der ligger uden for,  

 hvad man normalt beskæftiger sig med i faget historie, fordi det kan blive  

 overordentligt svært, måske endog umuligt for lærer og censor at bedømme  

 opgaven.
Derfor hører opgaver som Thorvaldsens liv, eller Einstein som  

 fysiker og menneske, eller flyvemaskinens udvikling og historie, eller de  

 moderne olympiader, ikke hjemme i faget historie, med mindre de sættes ind i  

 en samfundsmæssig sammenhæng.
 Da nogle emner indeholder elementer fra nærtbeslægtede fag, må elev og  

 lærer på et tidligt tidspunkt diskutere, om opgaven skal skrives i historie,  

 og i bekræftende fald hvilke historiske forhold der er centrale for, at  

 opgaven kan accepteres som en historieopgave.
Den endelige opgavetitel skal formuleres således, at den dækker centrale  

 problemer inden for det område, eleven har beskæftiget sig med.
Titlen må  

 ikke på forhånd være kendt af eleven, men bør heller ikke virke overraskende.  

 Opgaven skal udformes, så eleven har mulighed for selvstændigt at  

 tilrettelægge sit stof samtidig med, at der stilles krav om en argumenteret  

 stillingtagen til væsentlige årsagssammenhænge.
Af hensyn til såvel eleven som bedømmerne skal opgaveformuleringen ikke  

 være så bred, at den er uden eller næsten uden anvisninger på, hvad der  

 kræves, og dermed helt overlader problemformuleringen til eleven selv.
På den  

 anden side skal opgaveformuleringen heller ikke være så udførlig og indeholde  

 så mange anvisninger, at den i udpræget grad disponerer emnet og binder  

 eleven til et af læreren fastlagt skema.
 En opgaveformulering skal indeholde en klart afgrænset problemstilling,  

 gerne med henvisning til et bestemt materiale, som eleven har arbejdet med,  

 give mulighed for at arbejde på flere niveauer samt en rimelig  

 dispositionsfrihed.
 Omfanget af opgaven er 10-15 maskinskrevne sider, samt evt. bilag.
Hvis elever ønsker at skrive opgaver af stærkt biografisk art, må man  

 sikre sig, at sådanne opgaver resulterer i andet og mere end en  

 sammenskrivning af een eller flere biografier.
Opgaveformuleringen må samle  

 sig om veldefinerede problemstillinger og/eller diskussion af forskellige  

 opfattelser af den pågældende person og hans/hendes anskuelser.
 Kun hvis eleven selv udtrykker ønske om det, er det rimeligt at inddrage  

 fremmedsprogligt materiale i den større skriftlige opgave.
 Ved bedømmelsen af den større skriftlige opgave kan følgende kriterier  

 anvendes:
 1. Opgavens sværhedsgrad - selv om den enkelte opgavestiller  

 bestræber sig på at formulere opgaver af nogenlunde samme sværhedsgrad, er  

 det hensigtsmæssigt, at censor overvejer, om der er tale om en let eller  

 vanskelig problemstilling.
 2. Hvilken litteratur er anvendt f.eks.:
3. Noteapparat - er besvarelsen forsynet med henvisninger i et  

 sådant rimeligt omfang, at det klart fremgår, hvilket materiale besvarelsens  

 enkelte afsnit bygger på? 4. Disposition af opgaven, f.eks.:
 5. Selve fremstillingen, f.eks.:
6. Sammenfattende vurdering af besvarelsens niveau, herunder Det er klart, at opgavens formulering i høj grad indvirker på, hvilket  

 niveau der er opnåeligt eller krævet.
Dog må man ikke forvente eller kræve,  

 at den større skriftlige opgave hovedsageligt bevæger sig på de meget høje  

 niveauer, såsom de egentlige analyse- og synteseniveauer.
Af en  

 gennennsnitsbesvarelse kan man ikke forvente mere end en redegørelse for  

 opgavens problemstillinger, rimelig anvendelse af materialet samt en  

 karakteristik af dettes værdi.
 Bedømmelsen af den større skriftlige opgave skal bero på et samlet skøn,  

 hvori indgår alle de ovennævnte forhold.
 Det vil være hensigtsmæssigt at anvende bedømmelseskriterier som de  

 ovennævnte ved kritikken af historieopgaven, således at eleverne kan tage  

 hensyn hertil ved arbejdet med den større skriftlige opgave.
Eksamen Eksamensopgivelsernes sammensætning:
Historie Opgivelserne skal samles i klart definerede områder, tidsrum eller emner  

 (hvor man angiver tidsafgrænsningen og indholdet). Disse kan have forskelligt  

 omfang, således at både materiale fra undervisningsforløb, der har strakt sig  

 over få timer, og fra forløb på 15-25 timer kan opgives til eksamen.
 Vedrørende afgrænsningen af det indgående metodisk behandlede kilde- og  

 fremstillingsstof, der opgives til eksamen:
Det afgørende er mindre materialets form, end den måde, det har været  

 anvendt på.
Som eksempler på, hvilken art materiale og anvendelse, der her er  

 tale om kan nævnes:
 * kilder i betydningen levn fra et tidsrum eller materiale så tæt som  

 muligt på begivenhederne, som anvendes til at drage slutninger ud fra  

 vedrørende tilstande og begivenheder.
 * uddrag af fremstillinger, hvor hovedvægten har været lagt på analyse af  

 fremstillingens tendens, argumentation, historieopfattelse mv.
 * analyser af materiale, hvor hovedvægten har været lagt på, hvorledes det  

 historiske stof blev formidlet.
 * film eller billeder, der er analyseret ved rørende manipulation,  

 selvforståelse eller myteskabelse.
Ikke-skriftligt materiale: billeder, film, bygningsværker, redskaber mv.  

 må skønsmæssigt omregnes til et tilsvarende cirkatal i bogsider.
En målestok  

 hertil kan være den tid, der er medgået til arbejdet med dette stof,  

 sværhedsgraden og anvendeligheden i eksamenssituationen.
 Fiktion (litteratur, film, billeder) kan i begrænset omfang indgå i  

 eksamensopgivelserne.
 Når film- eller TV-optagelser indgår i eksamensopgivelserne, skal  

 optagelserne/filmen kunne ses af eleverne i eksamenslæsningsperioden og i  

 forberedelsestiden ved eksamen, og der skal om fornødent være mulighed for at  

 se udsnit under selve eksaminationen.
 Materiale, der har været brugt i tilknytning til film- eller  

 videooptagelser, kan opgives til eksamen.
Materiale, som eleverne selv har indsamlet, f.eks. interviews, eller  

 produceret, f.eks. opgaver, rapporter, videooptagelser, kan, hvis det er af  

 passende kvalitet, indgå i eksamensopgivelserne.
Den skriftlige opgave, der  

 skrives i 2.g, opgives ikke til eksamen.
Samfundskundskab Vedrørende ikke-skriftligt materiale, film, elevproduceret eller  

 elevindsamlet materiale gælder de samme betingelser som ved historie.
Materiale fra integrerede forløb i historie og samfundskundskab kan indgå  

 i eksamensopgivelserne.
Det må skønsmæssigt fastsættes, hvad der henregnes  

 til henholdsvis historie og til samfundskundskab.
Edb Både materiale fra grundkursus i edb og fra den opfølgende del kan indgå i  

 opgivelserne.
 Ulæst materiale til eksamen i historie og samfundskundskab:
Vælger holdet, at der anvendes ulæst materiale til eksamen, skal det  

 materiale der forelægges, være kortfattet - ikke over 1-2 sider - og velegnet  

 til at belyse problemfelter i de opgivne områder.
Der skal anvendes  

 materialetyper, som eleverne kender.
Ulæst materiale kan også være ikke-skriftligt materiale, f.eks. billeder  

 eller andet til eksamen anvendeligt materiale.
Ulæst og opgivet materiale kan  

 kombineres i eksamensspørgsmålene.
 Det anføres på pensumindberetningen inden for hvilke dele af det opgivne  

 pensum, der eventuelt anvendes ulæst materiale til eksamen.
 Gruppeopgivelser til eksamen:
 Et hold har normalt fælles eksamensopgivelser, men der kan indenfor eet  

 område i det samlede eksamenspensum anvendes gruppevise eksamensopgivelser.
 De enkelte gruppers samlede mængde opgivet stof må i så fald have samme  

 omfang som ved fælles eksamensopgivelser.
Benyttes der gruppevise opgivelser, må det klart fremgå af  

 eksamensopgivelserne, hvad der er fællesstof for holdet, og hvad der er  

 gruppestof.
Gruppeopgivelserne angives på en liste med elevernes fordeling på  

 grupperne.
Listen indlægges i pensumskemaet.
 Er der gruppevise eksamensopgivelser, skal et antal eksamensspørgsmål  

 svarende til gruppeopgivelsernes andel af eksamenspensum falde indenfor  

 gruppernes delemner.
