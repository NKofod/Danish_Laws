Fremsat den 2. december 1999 af økonomiministeren  

 (Marianne Jelved) Forslag til Lov om ændring af lov om banker og  

 sparekasser m.v.
(Koncernregler, virksomhedsområde for  

 Finansieringsinstituttet for Industri og Håndværk mv.) § 1 I lov om banker og sparekasser m.v., jf. lovbekendtgørelse nr. 658  

 af 12. august 1999, foretages følgende ændringer:
 1. I § 1 a indsættes som stk. 4 og  

 5:
»Stk. 4. Et pengeinstitut kan i fællesskab med andre  

 virksomheder drive anden virksomhed end angivet i § 1, stk. 3,  

 såfremt 1)	pengeinstituttet ikke direkte eller indirekte har bestemmende  

 indflydelse på virksomheden, 2)	pengeinstituttet ikke driver virksomheden sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med pengeinstituttet,  

 og 3)	virksomheden udøves i et andet selskab end  

 pengeinstituttet.
 Stk. 5. Hvis et pengeinstitut eller en koncern ved  

 erhvervelse, fusion mv. kommer til at drive anden virksomhed i strid med  

 § 1, stk. 3, eller § 1 a, stk. 4, kan Finanstilsynet  

 fastsætte en frist for afhændelsen af den anden virksomhed, hvis  

 en umiddelbar afhændelse vil være forbundet med et  

 økonomisk tab.«.
 2. I § 6 a indsættes som stk. 7:
 »Stk. 7. Et udenlandsk kreditinstitut med  

 repræsentationskontor her i landet skal give Finanstilsynet meddelelse  

 herom, såfremt der sker ændringer i de i henhold til stk. 6  

 anmeldte forhold.«.
 3. I § 7 b indsættes som stk. 9:
 »Stk. 9. Bestemmelserne i stk. 1-8 finder tilsvarende  

 anvendelse på erhvervelse af kvalificerede andele i et pengeinstituts  

 moderselskab, når moderselskabets virksomhed udelukkende eller  

 hovedsageligt består i at eje kapitalandele i finansielle  

 virksomheder.«.
 4. Kapitel 3 b ophæves og i stedet  

 indsættes:
»§ 7 e.
Finanstilsynet kan pålægge et  

 holdingselskab, der ejer kapitalandele i finansielle virksomheder, herunder  

 mindst ét pengeinstitut, at udskille de finansielle virksomheder i en  

 delkoncern under et andet holdingselskab, hvis virksomhed udelukkende eller  

 hovedsageligt består i at eje kapitalandele i finansielle virksomheder,  

 såfremt 1)	koncernen er struktureret på en sådan måde, at  

 holdingselskabet ikke skal opfylde solvenskravene i §§ 37 a eller 37  

 b, 2)	et medlem af holdingselskabets bestyrelse eller direktion omfattes  

 af et af forholdene i § 6, stk. 6, nr. 1-3, eller 3)	strukturen i øvrigt vanskeliggør varetagelsen af  

 tilsynets opgaver.
§ 7 f.
Finanstilsynet kan forlange, at et pengeinstituts  

 moderselskab, hvis virksomhed udelukkende eller hovedsageligt består i  

 at eje kapitalandele i finansielle virksomheder, afhænder  

 kapitalandelene i pengeinstituttet, såfremt 1)	moderselskabet ikke opfylder solvenskravene i §§ 37 a eller 37  

 b, 2)	et medlem af moderselskabets bestyrelse eller direktion omfattes af  

 et af forholdene i § 6, stk. 6, nr. 1-3, eller 3)	moderselskabet modvirker en forsvarlig drift af  

 pengeinstituttet.
Kapitel 3 b Visse kreditinstitutter § 7 g.
Finansieringsinstituttet for Industri og  

 Håndværk A/S kan drive virksomhed omfattet af denne lovs bilag 1,  

 punkterne 1-3 og 6-9, for så vidt angår punkt 7 dog alene for  

 egen regning.
Finansieringsinstituttet for Industri og Håndværk  

 A/S kan drive anden virksomhed, der er accessorisk til den i første  

 punktum nævnte virksomhed.
Finanstilsynet kan bestemme, at den  

 accessoriske virksomhed skal udøves af et andet selskab.
Stk. 2. Her i landet registrerede datterselskaber af  

 Finansieringsinstituttet for Industri og Håndværk A/S, jf.  

 § 37 a, stk. 2, der ikke er realkreditinstitutter, må ikke  

 fra offentligheden modtage indlån eller andre midler, der skal  

 tilbagebetales.
Tilsvarende gælder for her i landet registrerede  

 selskaber, som er ligestillet med datterselskaber efter § 37 a,  

 stk. 12. Finanstilsynet kan undtage fra bestemmelserne i 1. og 2.  

 pkt.
Stk. 3. Finansieringsinstituttet for Industri og  

 Håndværk A/S kan midlertidigt drive anden virksomhed til  

 afvikling af forud indgåede engagementer eller med henblik på  

 medvirken ved omstrukturering af erhvervsvirksomheder.
Indberetning herom  

 skal gives til Finanstilsynet.
Stk. 4. Finansieringsinstituttet for Industri og  

 Håndværk A/S kan i fællesskab med andre virksomheder drive  

 anden virksomhed end angivet i § 7 g, stk. 1,  

 såfremt 1)	Finansieringsinstituttet for Industri og Håndværk A/S  

 ikke direkte eller indirekte har bestemmende indflydelse på  

 virksomheden, 2)	Finansieringsinstituttet for Industri og Håndværk A/S  

 ikke driver virksomheden sammen med pengeinstitutter, forsikringsselskaber,  

 fondsmæglerselskaber eller realkreditinstitutter, der indgår i  

 koncern med Finansieringsinstituttet for Industri og Håndværk  

 A/S, og 3)	virksomheden udøves i et andet selskab end  

 Finansieringsinstituttet for Industri og Håndværk A/S.
 Stk. 5. Hvis Finansieringsinstituttet for Industri og  

 Håndværk A/S eller en koncern, hvor Finansieringsinstituttet for  

 Industri og Håndværk A/S indgår, ved erhvervelse, fusion  

 m.v. kommer til at drive anden virksomhed i strid med § 7 g, stk. 1 eller 4,  

 kan Finanstilsynet fastsætte en frist for afhændelsen af den  

 virksomhed, hvis en umiddelbar afhændelse vil være forbundet med  

 et økonomisk tab.
 Stk. 6. §§ 19-19 b samt kapitlerne 10, 12, 12 a og 13  

 finder tilsvarende anvendelse for Finansieringsinstituttet for Industri og  

 Håndværk A/S.
Stk. 7. Finanstilsynet fastsætter nærmere regler  

 om udøvelsen af Finansieringsinstituttet for Industri og  

 Håndværk A/S  virksomhed, herunder om 1)	stiftelse, 2)	aktiekapital, 3)	tilladelse til at udøve virksomhed som kreditinstitut, 4)	ledelse, 5)	den nødvendige kapital, 6)	midlernes anbringelse, 7)	regnskab, revision og anvendelse af overskud, 8)	særlige regnskabsoplysninger for kreditinstitutter, som har  

 særlig direkte eller indirekte forbindelse med andre virksomheder, jf.  

 definitionerne i årsregnskabslovens § 1, stk. 2, nr. 5 og  

 8, 9)	konsolideret tilsyn og 10)	ejerforhold.«.
5. I § 21 a, stk. 3, indsættes efter  

 »immaterielle aktiver«: », skatteaktiver« 6. § 24, stk. 4, ophæves.
 Stk. 5-9 bliver herefter stk. 4-8.
 7. I § 27 a, stk. 1, indsættes efter »eller  

 som moderselskabets associerede virksomheder og øvrige  

 dattervirksomheder«: »samt for transaktioner, der indgås mellem  

 pengeinstituttet og virksomheder eller personer, der direkte eller indirekte  

 ejer 20 pct. eller mere af kapitalandelene eller stemmerettighederne i  

 pengeinstituttet samt disses dattervirksomheder og associerede  

 virksomheder«.
 8. I § 27 a indsættes som stk. 2:
»Stk. 2. Koncerninterne transaktioner foretaget i strid med de  

 i medfør af stk. 1 fastsatte regler skal ophæves,  

 således at ydelserne om muligt tilbageleveres, herunder at eventuel  

 sikkerhedsstillelse ophører.
Udbetalinger fra pengeinstituttet, der er  

 foretaget i forbindelse med koncerninterne transaktioner i strid med de i  

 medfør af stk. 1 fastsatte regler, skal tilbageføres  

 tillige med en årlig rente af beløbet svarende til den rente,  

 der er fastsat efter § 5, stk. 1 og 2, i lov om rente ved forsinket  

 betaling.«.
 9. I § 34, stk. 11, ændres »og et  

 sådant selskabs« til: »eller et moderselskab omfattet af § 37 b,  

 stk. 1, og sådanne selskabers«.
 10. I § 49, stk. 2, indsættes som 2. og 3.  

 pkt.:
 »Pengeinstitutterne skal give Finanstilsynet de  

 oplysninger, der er nødvendige for tilsynets virksomhed.  

 Finanstilsynet kan til enhver tid mod behørig legitimation uden  

 retskendelse få adgang til et pengeinstitut og dets filialer med  

 henblik på indhentelse af oplysninger og ved inspektioner.«.
 11. § 49, stk. 3, affattes således:
 »Stk. 3. I det omfang det er nødvendigt for  

 bedømmelsen af et pengeinstituts økonomiske stilling, kan  

 Finanstilsynet indhente oplysninger og til enhver tid mod behørig  

 legitimation uden retskendelse få adgang til de virksomheder, med  

 hvilke pengeinstituttet har særlig direkte eller indirekte forbindelse,  

 jf. definitionerne i årsregnskabslovens § 1, stk. 2, nr. 5 og  

 8.«.
 12. § 50 b, stk. 5, nr. 7, affattes  

 således:
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
 13. Efter § 53 indsættes:
»§ 53 a.
Bestyrelsesmedlemmer, medlemmer af lokale bestyrelser  

 og lignende, medlemmer af repræsentantskabet i en bank eller  

 andelskasse, revisorer og granskningsmænd samt deres suppleanter,  

 direktører og øvrige ansatte, må ikke uberettiget  

 videregive eller udnytte fortrolige oplysninger, som de under  

 udøvelsen af deres hverv er blevet bekendt med.
Tilsvarende  

 gælder bestyrelsesmedlemmer, medlemmer af repræsentantskabet,  

 revisorer og granskningsmænd samt deres suppleanter, direktører  

 og øvrige ansatte i finansielle holdingselskaber, jf. § 37 a, stk. 4,  

 og moderselskaber, jf. § 37 b, stk. 1.
 Stk. 2. Såfremt videregivelsen er erhvervsmæssigt  

 begrundet, kan sædvanlige oplysninger om kundeforhold videregives til  

 koncernvirksomheder, der er underlagt en tavshedspligt som nævnt i  

 stk. 1.
 Stk. 3. Oplysninger, der ikke vedrører rent private  

 forhold, kan videregives til pengeinstituttets moderselskab til brug for  

 styring af virksomheder i koncernen, jf. § 37 a, stk. 3,  

 såfremt moderselskabet er en finansiel virksomhed, jf. § 37 b,  

 stk. 1.
Stk. 4. Oplysninger om rent private forhold må kun  

 videregives med kundens samtykke.
Ansatte i koncernforhold, der får  

 sådanne oplysninger, er underkastet den i stk. 1 nævnte  

 tavshedspligt.
 Stk. 5. Pengeinstituttet skal påse, at de personer, der  

 får kendskab til oplysningerne, er bekendt med deres tavshedspligt.
Stk. 6. Pengeinstituttet skal udarbejde retningslinier for, i  

 hvilket omfang kundeoplysninger kan videregives.
Retningslinierne skal  

 være offentligt tilgængelige.« 14. I § 54, stk. 1, indsættes efter  

 »§ 7 c, stk. 1,«: »§ 7 g, stk. 1-3,«.
 15. § 54, stk. 2, affattes således:
»Stk. 2. Overtrædelse af § 53 a straffes med  

 bøde, for så vidt højere straf ikke er forskyldt efter  

 straffeloven.
På samme måde straffes personer, der uberettiget  

 udnytter fortrolige oplysninger, jf. § 53 a.« § 2 Stk. 1. Loven træder i kraft den 1. april 2000.
Stk. 2. Uanset bestemmelserne i § 1, nr. 1, kan  

 pengeinstitutter, der ved lovens ikrafttræden driver anden  

 erhvervsvirksomhed sammen med pengeinstitutter, forsikringsselskaber,  

 fondsmæglerselskaber eller realkreditinstitutter, der indgår i  

 koncern med pengeinstituttet, fortsætte denne drift.
Tilsvarende  

 gælder for Finansieringsinstituttet for Industri og  

 Håndværk A/S uanset bestemmelsen i § 1, nr. 4.  

 Finanstilsynet skal inden 30. juni 2000 underrettes herom.«.
§ 3 Loven gælder ikke for Færøerne og Grønland, men  

 § 1 kan ved kongelig anordning sættes i kraft for disse landsdele  

 med de afvigelser, som de særlige færøske og  

 grønlandske forhold tilsiger.
Bemærkninger til lovforslaget Almindelige bemærkninger Indledning Udvalget om den finansielle sektor efter år 2000  

 under Økonomiministeriet fremlagde i september 1999 en rapport  

 indeholdende en række anbefalinger med henblik på at skabe gode  

 generelle rammevilkår for den finansielle sektor og herigennem bidrage  

 til de nødvendige strukturelle tilpasninger og en styrket konkurrence.  

 Udvalgets anbefalinger er udmøntet i en række ændringer i  

 de finansielle love.
Udviklingen inden for den finansielle sektor har vist, at  

 der såvel nationalt som internationalt er en tendens til, at der sker  

 en koncentration af de finansielle virksomheder med henblik på at skabe  

 konkurrencedygtige enheder.
I lyset heraf har Udvalget om den finansielle  

 sektor efter år 2000 foreslået, at der sker en styrkelse af de  

 finansielle tilsynsregler ved en udbygning af tilsynet med finansielle  

 koncerner, dvs. holdingselskaber der udelukkende eller hovedsageligt ejer  

 kapitalandele i finansielle virksomheder.
Det foreslås, at der  

 indføres et krav om, at Finanstilsynet skal godkende aktionærer,  

 og at ledelsen i holdingselskabet skal opfylde visse krav om egnethed og  

 hæderlighed.
Derudover får Finanstilsynet mulighed for at  

 forlange afhændelse af kapitalandele, og at de finansielle virksomheder  

 udskilles i en koncern for sig.
Desuden udbygges reglerne om koncerninterne  

 transaktioner.  Med henblik på at  

 styrke muligheden for at styre de samlede risici inden for en koncern  

 foreslås desuden en udvidelse af adgangen til at videregive  

 kundeoplysninger til finansielle virksomheders moderselskaber.
Det er en  

 betingelse, at videregivelsen er nødvendig som et led i styringen af  

 koncernens virksomheder, hvilket ikke omfatter videregivelse til brug for  

 markedsføring eller kunderådgivning, og at videregivelsen ikke  

 vedrører oplysninger om kundens rent private forhold.
Det  

 fastsættes desuden, at de finansielle virksomheder skal udarbejde  

 offentligt tilgængelige retningslinier om, i hvilket omfang  

 kundeoplysninger kan videregives.
Som følge af ovennævnte udvalgs  

 arbejde blev der allerede ved lov nr. 328 af 31. maj 1999 taget et  

 første skridt mod indførelsen af tilsyn med holdingselskaber,  

 hvis virksomhed udelukkende eller hovedsageligt består i at eje  

 kapitalandele i finansielle virksomheder.
Med loven blev der indført  

 kapitalkrav til disse holdingsselskaber, engagementsgrænser herfor samt  

 ændrede ledelsesregler, hvorefter direktører i virksomheder  

 under tilsyn af Finanstilsynet tillige kan være direktører i et  

 holdingselskab, der udelukkende eller hovedsageligt ejer kapitalandele i  

 finansielle virksomheder.
De regler, der nu foreslås vedrørende  

 holdingselskaber, hvis virksomhed udelukkende eller hovedsageligt  

 består i at eje kapitalandele i finansielle virksomheder, er  

 næste skridt i processen med henblik på at indføre et  

 tilsyn med disse holdingselskaber.
Med lovforslaget udvides virksomhedsområdet for  

 Finansieringsinstituttet for Industri og Håndværk A/S (FIH),  

 således at FIH i højere grad får adgang til at tilbyde de  

 samme ydelser som pengeinstitutter.
FIH har på grund af udviklingen i  

 den finansielle sektor og ændrede behov hos instituttets kunder udtrykt  

 ønske om en udvidelse og præcisering af sit hidtidige  

 virksomhedsområde.
 Lovforslaget medfører derudover en ophævelse  

 af kravet om årlig indberetning af aktiebesiddelser mv. i andre  

 pengeinstitutter, samt at repræsentationskontorer skal give meddelelse  

 om ophør.
 Desuden foreslås det, at skatteaktiver - i lighed  

 med immaterielle aktiver - skal fratrækkes i forbindelse med  

 opgørelsen af et pengeinstituts ansvarlige kapital, ligesom reglerne  

 om finansielle virksomheder, herunder pengeinstitutters mulighed for at  

 udøve bestemmende indflydelse i ikke-finansielle virksomheder lempes,  

 således at to finansielle virksomheder kan udøve bestemmende  

 indflydelse, også såfremt disse er fra samme delsektor.
 Endvidere præciseres bestemmelsen om Finanstilsynets  

 adgang til at foretage inspektioner uden retskendelse.
 Lovforslaget indeholder desuden mindre redaktionelle  

 ændringer.
Finansielle koncerner »Fit and proper« Alle de finansielle love indeholder bestemmelser om, at  

 ledelsen - det vil sige medlemmerne af bestyrelsen og direktionen - skal  

 opfylde visse krav om egnethed og hæderlighed (»fit and proper«).
Koncerner stiller betydelige krav til koncernledelsens  

 evner, herunder dens evne til at overvåge de forskelligartede  

 virksomheders risici.
En regulering af holdingselskaber bør derfor  

 indeholde krav om, at medlemmerne af bestyrelsen og direktionen i  

 holdingselskabet skal besidde tilstrækkelig erfaring og indsigt til, at  

 de kan varetage den overordnede ledelse af koncernen.
Godkendelse af storaktionærer De gældende regler i tilsynslovgivningen  

 foreskriver, at tilsynet på forhånd skal underrettes om og  

 godkende direkte eller indirekte erhvervelse af kvalificerede andele i  

 virksomheder under tilsyn.
I forlængelse af at holdingselskaber kommer  

 under tilsyn, er det naturligt, at der - på lige fod med øvrige  

 finansielle virksomheder under tilsyn - indføres en direkte regel om  

 underretning og godkendelse af holdingselskabers større  

 aktionærer.
Udskillelse i delkoncern Alle finansielle virksomheder har i dag en  

 begrænsning i deres aktivitetsområde.
Sådanne regler  

 gælder ikke for holdingselskaber.
Holdingselskabet kan således eje f.eks. et  

 værft eller en skofabrik samtidig med, at det ejer de finansielle  

 virksomheder.
Disse ikke-finansielle aktiviteter vil kunne  

 påføre de finansielle virksomheder koncernrisici.
 Det foreslås derfor at give Finanstilsynet mulighed  

 for at kræve udskillelse af de finansielle virksomheder i en delkoncern  

 under et holdingselskab, hvorefter der efter de regler, der er blevet  

 indført med lov nr. 328 af 31. maj 1999, vil blive stillet kapitalkrav  

 til holdingselskabet og koncernen.
Afhændelse af kapitalandele Såfremt et holdingselskab modvirker en forsvarlig  

 drift af en finansiel virksomhed, har Finanstilsynet forskellige  

 sanktionsmuligheder, herunder muligheden for at ophæve stemmeretten  

 på aktieposten.
Denne sanktion er imidlertid ikke altid  

 tilstrækkelig.
For det første kan det være moderselskabets  

 dårlige økonomiske situation - og ikke dets handlinger - der  

 umuliggør en forsvarlig drift af den finansielle virksomhed.  

 Dernæst kan en ophævelse af stemmeretten bevirke, at  

 beslutningsprocessen i den finansielle virksomhed vanskeliggøres, da  

 der så er risiko for, at der ikke er et tilstrækkeligt antal  

 stemmeberettigede til at træffe beslutninger på  

 generalforsamlingen.
Som en yderligere sanktionsmulighed foreslås der  

 indført en mulighed for, at Finanstilsynet kan forlange, at  

 holdingselskabet afhænder kapitalandelene i den finansielle virksomhed.  

 Sådanne regler kendes fra andre EU-lande.
Koncerninterne transaktioner Bestemmelsen om hjemmel for Finanstilsynet til at  

 fastsætte nærmere regler om koncerninterne transaktioner er  

 enslydende i alle de finansielle love.
Som følge af  

 gennemførelsen af artikel 8 i Europa-Parlamentet og Rådets  

 direktiv 98/78/EF af 27. oktober 1998 om supplerende tilsyn med  

 forsikringsselskaber i en forsikringsgruppe - i det følgende  

 benævnt »forsikringsgruppedirektivet« - ændres bestemmelsen i lov  

 om forsikringsvirksomhed, således at kredsen af de omfattede  

 virksomheder udvides dels med fjernere tilknyttede virksomheder, dels med  

 personer, der er aktionærer.
En tilsvarende ændring foretages i  

 lov om banker og sparekasser m.v.
 Som en yderligere konsekvens af gennemførelsen af  

 forsikringsgruppedirektivet vil der i bekendtgørelsen om  

 koncerninterne transaktioner blive indsat en bestemmelse om, at de  

 finansielle virksomheder en gang årligt skal indberette  

 væsentlige koncerninterne transaktioner til Finanstilsynet.
Såfremt en koncernintern transaktion i dag  

 indgås i strid med reglerne i bekendtgørelsen herom, er  

 sanktionen straf i form af bøde.
Med lovforslaget vil transaktionen  

 også skulle ophæves og ydelserne tilbageleveres med forbehold for  

 tredjemands eventuelle bedre stiftede rettigheder eller anden umulighed.
Videregivelse af kundeoplysninger Loven muliggør i dag, at sædvanlige  

 kundeoplysninger kan videregives til andre finansielle virksomheder inden for  

 en koncern, forudsat at modtageren er underlagt en tavshedspligt svarende til  

 pengeinstituttets.
Herudover kan oplysninger videregives, når dette er  

 berettiget.
Dette omfatter blandt andet videregivelse, som følger af  

 en lovbestemt pligt, videregivelse til brug for klagesager og civile  

 retssager samt i nogle tilfælde i forbindelse med outsourcing, f.eks.  

 af edb.
Udviklingen inden for den finansielle sektor er gået  

 i retning af, at et stigende antal finansielle virksomheder indgår i  

 koncern med andre finansielle virksomheder med henblik på at skabe  

 konkurrencedygtige enheder.
På den baggrund har Udvalget om den  

 finansielle sektor efter år 2000 peget på behovet for et bedre  

 tilsyn med finansielle koncerner.
Med henblik på at styrke muligheden for at styre de  

 samlede risici inden for en koncern foreslås således en udvidelse  

 af adgangen til at videregive kundeoplysninger til finansielle virksomheders  

 moderselskaber.
Det er en betingelse, at videregivelsen er nødvendig  

 som et led i styringen af koncernens virksomheder, hvilket ikke omfatter  

 videregivelse til brug for markedsføring eller kunderådgivning,  

 og at videregivelsen ikke vedrører oplysninger om kundens rent private  

 forhold.
Der har endvidere været peget på behovet for  

 at udvide adgangen til at videregive kundeoplysninger som led i at sikre en  

 effektiv drift.
Dette indgik i udkastet til ændring af bestemmelsen,  

 som Økonomiministeriet sendte i høring.
På baggrund af en  

 afvejning mellem hensynet til at sikre, at kunderne har tillid til, at  

 kundeoplysningerne behandles fortroligt og hensynet til at sikre en effektiv  

 drift af virksomheden, blev det samtidigt foreslået, at denne nye  

 adgang til at videregive oplysninger ikke skulle omfatte følsomme  

 kundeoplysninger eller videregivelse af kundeoplysninger i  

 markedsføringsøjemed.
I de indkomne høringssvar blev der blandt andet  

 rejst en række spørgsmål vedrørende forholdet til  

 de påtænkte ændringer i registerlovgivningen.
Dette skal  

 ses i sammenhæng med, at reglerne i de finansielle love suppleres af de  

 generelle databeskyttelsesretlige regler i registerlovgivningen.  

 Justitsministeriet vil i denne folketingssamling fremsætte et  

 lovforslag om behandling af personoplysninger med henblik på at  

 gennemføre Europa-Parlamentets og Rådets direktiv 95/46/EF af  

 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger (i det følgende benævnt »direktivet om behandling af  

 personoplysninger«). På denne baggrund er det valgt på  

 nuværende tidspunkt alene at foreslå ændringer, som  

 angår styring af koncernrisici.
Når der foreligger en afklaring  

 vedrørende Justitsministeriets lovforslag om behandling af  

 personoplysninger, kan der blive tale om at foreslå yderligere  

 ændringer af reglerne i de finansielle love om videregivelse af  

 kundeoplysninger.
 Lovforslaget indeholder desuden en ny bestemmelse om, at  

 pengeinstitutterne skal udarbejde offentligt tilgængelige  

 retningslinier om, i hvilket omfang kundeoplysninger kan videregives.
 Tilsvarende ændringer foreslås  

 gennemført i lov om forsikringsvirksomhed, realkreditloven og lov om  

 fondsmæglerselskaber.
Finansieringsinstituttet for Industri og  

 Håndværk A/S Finansieringsinstituttet for Industri og  

 Håndværk A/S (FIH) har på grund af udviklingen i den  

 finansielle sektor og ændrede behov hos instituttets kunder udtrykt  

 ønske om en udvidelse og præcisering af sit hidtidige  

 virksomhedsområde.
Det foreslås, at FIH s virksomhedsområde  

 udvides, så FIH i højere grad får adgang til at tilbyde de  

 samme ydelser som pengeinstitutter.
Bestemmende indflydelse Efter gældende lovgivning må to finansielle  

 virksomheder inden for samme lovområde (eksempelvis to  

 pengeinstitutter) ikke tilsammen udøve bestemmende indflydelse.  

 Tilsvarende regler gælder for FIH, ATP og LD.
Disse virksomheder kan  

 dog sammen med en anden finansiel virksomhed udøve bestemmende  

 indflydelse.
To virksomheder inden for forskellige områder (eksempelvis  

 et pengeinstitut og et forsikringsselskab) må således tilsammen  

 udøve bestemmende indflydelse.
Det er svært at begrunde opretholdelsen af denne  

 retstilstand.
Det skyldes bl.a., at det ikke er mere risikabelt for to  

 selskaber inden for samme lovområde, eksempelvis to  

 livsforsikringsselskaber, at udøve bestemmende indflydelse, end det er  

 for to virksomheder inden for forskellige lovområder, eksempelvis LD og  

 en pensionskasse.
Finanstilsynets adgang til at foretage  

 inspektionsbesøg uden retskendelse Finanstilsynets adgang til at foretage  

 inspektionsbesøg hos finansielle virksomheder uden retskendelse  

 præciseres i overensstemmelse med den traditionelle opfattelse af, at  

 Finanstilsynets adgang til at foretage inspektionsbesøg er omfattet af  

 undtagelsen i Grundlovens § 72 om boligens ukrænkelighed.
En  

 tilsvarende præcisering er allerede gennemført i såvel  

 realkreditloven som lov om værdipapirhandel m.v.
 Forslaget har baggrund i den redegørelse, som  

 Justitsministeriet og Miljø- og Energiministeriet den 17. december  

 1996 afgav til Folketinget om bl.a. udviklingen i forvaltningsmyndigheders  

 adgang til fast ejendom uden retskendelse og følger de i  

 redegørelsen fastlagte retningslinier for udformningen af bestemmelser  

 om adgang uden retskendelse.
Høring Advokatrådet, Amtsrådsforeningen,  

 Arbejderbevægelsens Erhvervsråd, Arbejdsmarkedets  

 Tillægspension (ATP), Den Danske Børsmæglerforening,  

 Danmarks Nationalbank, Danmarks Rederiforening, Dansk Arbejdsgiverforening,  

 Dansk Aktionærforening, Danske Finansieringsselskabers Forening, Dansk  

 Handel & Service, Dansk Landbrugs Realkreditfond, Dansk Industri, Den  

 Danske Finansanalytikerforening, Det Danske Handelskammer, Det  

 Økonomiske Råd, Erhvervenes Skattesekretariat,  

 Erhvervsankenævnet, Erhvervsministeriet, Erhvervs- og  

 Selskabsstyrelsen, Finansforbundet, Finansieringsinstituttet for Industri og  

 Håndværk A/S, Finansministeriet, Finansrådet,  

 Finansstyrelsen, Finanssektorens Arbejdsgiverforening, Fondsrådet,  

 Forbrugerrådet, Foreningen af Firmapensionskasser, Foreningen af J.A.K.  

 Andelskasser, Foreningen af Statsautoriserede Revisorer, Foreningen  

 Registrerede Revisorer, Forsikring & Pension, FTF, Garantifonden for  

 indskydere og investorer, Grønlands Hjemmestyre,  

 Håndværksrådet, InvesteringsForeningsRådet,  

 Justitsministeriet, KommuneKredit, Kommunernes Landsforening,  

 Københavns Fondsbørs A/S, Landsorganisationen i Danmark, Lokale  

 Pengeinstitutter, Lønmodtagernes Dyrtidsfond (LD), Pengeinstitutternes  

 Betalingssystemer A/S, Realkreditrådet, Regionale Bankers Forening,  

 Registertilsynet, Rigsombudsmanden på Færøerne,  

 Rigsrevisionen, Sammenslutningen Danske Andelskasser, Skatteministeriet og  

 Værdipapircentralen.
 Administrative og økonomiske konsekvenser for det  

 offentlige samt miljømæssige konsekvenser mv.
Lovforslaget skønnes, sammen med de samtidigt  

 foreslåede ændringer i de øvrige finansielle love (lov om  

 realkredit, lov om forsikringsvirksomhed, lov om fondsmæglerselskaber,  

 lov om firmapensionskasser, lov om investeringsforeninger og  

 specialforeninger samt lov om værdipapirhandel mv.) at medføre  

 behov for 1 AC-årsværk og 1  

 kontorfunktionær-årsværk i Finanstilsynet.
De samlede  

 udgifter hertil skønnes årligt at være 600.000 kr.
Hertil  

 kommer driftsudgifter på 200.000 kr. årligt.
De samlede udgifter  

 til Finanstilsynets tilsyn dækkes af selskaber under Finanstilsynets  

 tilsyn.
Beløbet vil blive fordelt mellem de enkelte finansielle  

 sektorer efter Finanstilsynet sædvanlige fordelingsnøgle.
Det vurderes, at knap 200 virksomheder vil være  

 omfattet af loven.
Et fokuspanel bestående af 47 virksomheder har  

 vurderet lovforslagets administrative konsekvenser.
Ca. 21 pct. af fokuspanelet forventer, at lovforslaget vil  

 medføre omstillingsbyrder.
Pr. berørt virksomhed anslås  

 omstillingsbyrden til ca. 2 timer.
På samfundsniveau forventes  

 omstillingsbyrderne at være i intervallet mellem ca. 20 og 150 timer.  

 Knap 10 pct. forventer endvidere, at der vil opstå et øget behov  

 for ekstern bistand på engangsbasis.
 Ca. 9 pct. af panelet forventer, at lovforslaget vil  

 indebære løbende byrder i form af øget kundeinformation i  

 forbindelse med udvidelsen af adgangen til at videregive kundeoplysninger.  

 Pr. berørt virksomhed vurderes de løbende byrder at være  

 ca. 7 timer årligt.
 Samlet set vurderes lovforslaget at have begrænsede  

 administrative konsekvenser for erhvervslivet.
 Lovforslaget skønnes ikke at have  

 miljømæssige konsekvenser for borgerne.
Erhvervsmæssige konsekvenser Ændringerne forventes at skabe bedre rammer for  

 strukturtilpasning og bidrager derved til øget konkurrence.
Forslaget udgør endnu et skridt i  

 indførelsen af et egentligt tilsyn med holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
Første skridt blev taget i  

 foråret 1999, hvor der bl.a. blev indført kapitalkrav til disse  

 holdingselskaber.
Med nærværende lovforslag foreslås bl.a.  

 indført krav til holdingselskabets ledelses egnethed og  

 hæderlighed, svarende til det krav, der stilles til ledelserne i de  

 finansielle virksomheder.
Det vurderes, at ledelserne i moderselskaber i de  

 nuværende finansielle koncerner i dag kan opfylde kravet om egnethed og  

 hæderlighed.
 Derudover foreslås, at der gives mulighed for, under  

 visse omstændigheder, dels at forlange de finansielle virksomheder  

 under holdingselskabet udskilt i en delkoncern, dels at forlange at  

 holdingselskabet afhænder sine kapitalandele i de finansielle  

 virksomheder.
 Den foreslåede udvidelse af adgangen til at  

 videregive kundeoplysninger til pengeinstituttets moderselskab vil  

 muliggøre, at moderselskabet i koncernen får det bedst mulige  

 redskab til at vurdere koncernens samlede risici.
Lovforslaget gør det muligt for pengeinstitutter og  

 FIH tilsammen at udøve bestemmende indflydelse, forudsat at  

 virksomhederne ikke indgår i en koncern eller et  

 administrationsfællesskab.
Dette er med til at styrke muligheden for  

 aktivt ejerskab, og dermed muligheden for indflydelse på  

 størrelsen af afkastet af den pågældende investering.
Forslaget om at ophæve kravet om, at  

 pengeinstitutterne skal indberette kapitalandele i andre pengeinstitutter,  

 indebærer en administrativ lettelse for branchen.
For branchen som en  

 helhed skønnes lettelsen at medføre en besparelse på ca.  

 200 timer om året.
Forslaget om, at pengeinstitutter fremover skal fradrage  

 skatteaktiver ved opgørelsen af den ansvarlige kapital, vil kunne  

 medføre et mindre fald i solvensen for de pengeinstitutter, der i dag  

 har aktiveret disse aktiver i balancen.
Da kun et mindre antal  

 pengeinstitutter har aktiveret skatteaktiver i balancen, skønnes  

 forslaget alene at medføre begrænsede økonomiske  

 konsekvenser for branchen som en helhed.
Som det fremgår ovenfor, dækkes de samlede  

 udgifter til Finanstilsynets tilsyn af selskaber under Finanstilsynets  

 tilsyn.
En merudgift for Finanstilsynet på 800.000 kr. medfører  

 således en tilsvarende stigning i de finansielle virksomheders bidrag  

 til Finanstilsynet.
 Lovforslaget vurderes derudover ikke at have  

 administrative konsekvenser af betydning for erhvervslivet.
Forholdet til EU-retten Forslaget indeholder en udbygning af reglerne om  

 koncerninterne transaktioner, der er enslydende i de finansielle love.
Den  

 foreslåede ændring i reglerne er bl.a. en konsekvens af, at lov  

 om forsikringsvirksomhed ændres i forbindelse med gennemførelse  

 af forsikringsgruppedirektivet.
Vurdering af konsekvenser af  

 lovforslag Positive konsekvenser/mindreudgifter (hvis ja, angives  

 omfang) Negative konsekvenser/merudgifter (hvis ja, angives  

 omfang) Økonomiske konsekvenser for stat, kommuner og  

 amtskommuner Ingen Ja.
Sammen med de samtidigt foreslåede ændringer  

 i de øvrige finansielle love anslås udgiften til kr. 800.000 for  

 Finanstilsynet, som dækkes af bidrag fra den finansielle  

 sektor.
Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen.
Ja.
Sammen med de samtidigt foreslåede ændringer  

 i de øvrige finansielle love anslås udgiften til kr. 800.000 for  

 Finanstilsynet som dækkes af bidrag fra den finansielle  

 sektor.
Administrative konsekvenser for erhvervslivet Ja.
For branchen som helhed en besparelse på ca. 200  

 timer.
 Mindre administrative byrder.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget indeholder en udbygning af reglerne om  

 koncerninterne transaktioner, der er enslydende i de finansielle love.
Den  

 foreslåede ændring i reglerne er bl.a. en konsekvens af, at lov  

 om forsikringsvirksomhed ændres i forbindelse med gennemførelse  

 af forsikringsgruppedirektivet Lovovervågning Regeringen har iværksat en række initiativer  

 med henblik på at forbedre lovkvaliteten.
Blandt andet skal der  

 foretages en grundig vurdering af, om de mål og forudsætninger,  

 der bliver antaget i forbindelse med loves tilblivelse, også holder  

 efterfølgende.
På det finansielle område vil  

 følgende lovforslag være omfattet af den mere systematiserede  

 lovovervågning:
bank- og sparekasseloven, realkreditloven, lov om forsikringsvirksomhed, fondsmæglerselskabsloven, værdipapirhandelsloven, lov om investeringsforeninger og specialforeninger samt firmapensionskasseloven.
 I betænkning nr. 1376 udgivet af  

 Økonomiministeriets udvalg om den finansielle sektor efter år  

 2000 anbefales det, at der igangsættes et lovudredningsarbejde, der har  

 til formål at udarbejde forslag til en ny lovgivningsstruktur samt  

 overveje mulighederne for regelforenkling. Økonomiministeriet  

 påtænker, at igangsætte et sådan arbejde i slutningen  

 af 1999 med henblik på fremsættelse af lovforslag i  

 folketingssamlingen 2000/2001 samt 2001/2002. Relevante offentlige  

 myndigheder, brancheorganisationer mv. vil blive inddraget i arbejdet.
 I forlængelse af dette arbejde vil  

 økonomiministeren give en redegørelse til Folketingets  

 Erhvervsudvalg indeholdende en vurdering af de indhøstede erfaringer  

 med revideringen af de finansielle love, herunder de love, der deltager i  

 lovovervågningen.
Bemærkninger til lovforslagets enkelte  

 bestemmelser Til § 1 Til nr. 1 Det er vigtigt, at den finansielle sektor uanset  

 ejerskabsforhold kan tilpasse sig strukturudviklingen.
Dette er en betingelse  

 for, at sektoren kan være konkurrencedygtig også i fremtiden og  

 en begrundelse for, at den finansielle lovgivning ikke bør fastholde  

 unødvendige ejerbarrierer.
 Det er samtidigt vigtigt, at de finansielle virksomheder  

 får mulighed for at sikre sig størst muligt afkast af deres  

 investeringer, herunder at forsikringsselskaber og pensionskasser mv.  

 får bedre mulighed for at sikre deres pensionskunder den bedst mulige  

 forrentning af pensionsmidlerne.
 Et modgående hensyn mod en fuldstændig  

 ophævelse af reglerne i den finansielle lovgivning om bestemmende  

 indflydelse er, at de finansielle virksomheder forvalter betroede midler,  

 herunder problemstillinger i forbindelse med en hovedaktionærs  

 hæftelse for selskabet.
Efter gældende lovgivning må to finansielle  

 virksomheder inden for samme lovområde ikke tilsammen udøve  

 bestemmende indflydelse.
Tilsvarende regler gælder for ATP og LD.
To  

 virksomheder inden for forskellige områder (eksempelvis et  

 pengeinstitut og et forsikringsselskab) må derimod tilsammen  

 udøve bestemmende indflydelse.
Det er svært at begrunde opretholdelsen af denne  

 retstilstand.
Det skyldes bl.a., at det ikke er mere risikabelt for to  

 selskaber inden for samme lovområde, eksempelvis to  

 livforsikringsselskaber, at udøve bestemmende indflydelse, end det er  

 for to virksomheder inden for forskellige lovområder.
 Lovforslaget indebærer en lempelse af de  

 nuværende regler uden at ændre ved det generelle forbud mod at  

 én finansiel virksomhed kan udøve bestemmende indflydelse i en  

 anden ikke-finansiel virksomhed.
Forslaget indebærer, at et pengeinstitut i  

 fællesskab med en eller flere andre virksomheder kan drive alle former  

 for erhvervsvirksomhed, f.eks. industri- eller rederivirksomhed, blot  

 virksomheden ikke drives i fællesskab med pengeinstitutter,  

 forsikringsselskaber, fondsmæglerselskaber eller realkreditinstitutter,  

 der indgår i koncern med pengeinstituttet.
Endvidere vil  

 særlovgivning inden for særlige områder kunne  

 begrænse mulighederne for drift af anden virksomhed.
Forslaget indebærer, at den eksisterende adgang til  

 at drive anden virksomhed sammen med finansielle virksomheder, der ikke er  

 pengeinstitutter, men som indgår i koncern med pengeinstituttet,  

 bortfalder.
Skærpelsen er i overensstemmelse med betænkning nr.  

 1376 om den finansielle sektor efter år 2000, hvoraf det fremgår,  

 at det forudsattes, at virksomheder ikke indgår i en koncern eller et  

 administrationsfællesskab.
Kravet, om at virksomheden skal drives i fællesskab  

 med andre, medfører, at et enkelt pengeinstitut ikke direkte eller  

 indirekte må have en bestemmende indflydelse på virksomheden.  

 Hvorvidt dette krav er opfyldt, vil bero på en konkret vurdering.
Der  

 vil ved vurderingen af, om der foreligger bestemmende indflydelse, blive  

 taget udgangspunkt i den praksis, der har udviklet sig ved fortolkningen af  

 det tilsvarende begreb i lov om forsikringsvirksomhed § 6,  

 stk. 2.
Den fælles drift kan ikke ske sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med pengeinstituttet, jf.  

 bank- og sparekasseloven § 37 a, stk. 3. Dette indebærer, at  

 de nævnte virksomheder i samme koncern betragtes som et institut ved  

 vurderingen af, om der foreligger bestemmende indflydelse.
To  

 pengeinstitutter, der indgår i samme koncern, kan således ikke  

 eje hver en tredjedel af f.eks. en industrivirksomhed sammen med en  

 rederivirksomhed, der ikke indgår i koncernen.
Der er derimod ikke  

 noget til hinder for, at et pengeinstitut sammen med f.eks. en  

 rederivirksomhed, der er søsterselskab til pengeinstituttet, og et  

 pengeinstitut, der ikke indgår i koncernen, ejer industrivirksomheden.  

 Tilsvarende hindrer lovforslaget ikke, at anden virksomhed kan drives i  

 fællesskab med pengeinstituttets holdingselskab.
 En virksomhed, der konsolideres med et pengeinstitut som  

 følge af bank- og sparekasselovens § 37 a, stk. 11 eller 12,  

 betragtes ikke som et koncernselskab i relation til den foreslåede  

 bestemmelse.
 Uanset lovforslaget skal et pengeinstitut opfylde bank- og  

 sparekasselovens øvrige regler, herunder ledelsesreglerne i §§ 19  

 c - 19 h, solvensreglen i § 21 og placeringsreglerne i §§ 23, 23 a,  

 24, 27 og 27 a.
Der skal som udgangspunkt ikke ske konsolidering i henhold  

 til bank- og sparekasselovens § 37 a af den fælles drevne  

 virksomhed.
Det skyldes, at der ikke vil være tale om datterselskaber.  

 Reglerne om pro rata konsolidering af virksomheder, der drives i  

 fællesskab med andre, i bank- og sparekasselovens § 37 a,  

 stk. 11, finder ikke anvendelse, da bestemmelsen alene vedrører  

 fælles drift af kredit- og finansieringsinstitutter.
Det vil derfor som  

 udgangspunkt alene være den direkte investering, der skal  

 solvensdækkes.
 Reglerne om engagementsgrænser, besiddelse af  

 kapitalandele, ejendomsinvesteringer, engagementer med modervirksomheder  

 eller koncernvirksomheder, likviditet, regnskabsaflæggelse og tilsynets  

 muligheder for at få oplysninger fra virksomheden finder således  

 ikke anvendelse på den fælles drevne virksomhed eller  

 »koncernen«.
 Finanstilsynet kan dog i henhold til bank- og  

 sparekasselovens § 37 a, stk. 12, beslutte, at disse bestemmelser  

 finder anvendelse.
 Der er ikke foreslået en regel om  

 administrationsfællesskaber, da sådanne  

 administrationsfællesskaber ikke kendes på  

 pengeinstitutområdet.
Bestemmelsen, om at virksomheden skal drives i et andet  

 selskab end pengeinstituttet, skal forstås således, at  

 virksomheden skal drives i et særskilt selskab med begrænset  

 ansvar.
Virksomheden kan således ikke drives som et interessentskab  

 eller på anden måde, der medfører, at et pengeinstitut  

 kommer til at hæfte direkte for virksomhedens gæld m.v.
 Stk. 5 skal sikre, at et pengeinstitut, der sammen  

 med andre virksomheder driver anden virksomhed, ikke lider økonomiske  

 tab som følge af ændringer i koncern- eller ejerforhold.
 Situationen kan for eksempel opstå:
-	hvis et pengeinstitut, der ejer 25 pct. af en skofabrik, fusionerer  

 med et andet pengeinstitut, der ejer 26 pct. af skotøjsfabrikken,  

 eller -	hvis et holdingselskab, der ejer et pengeinstitut, som ejer 25 pct.  

 af en skotøjsfabrik, køber et forsikringsselskab, der ejer 26  

 pct. af samme skotøjsfabrik.
I det første tilfælde vil der ske en  

 overtrædelse af § 1, stk. 3, og i det andet tilfælde en  

 overtrædelse af § 1 a, stk. 4. Det vil i sådanne situationer  

 være rimeligt, at der gives en frist til afvikling.
Bestemmelsen  

 omfatter alle situationer, hvor ændringer i koncern- eller ejerforhold  

 medfører, at § 1, stk. 3, eller § 1 a, stk. 4, overtrædes.
Til nr. 2 Indførelsen af bestemmelsen tilgodeser  

 administrative hensyn.
Forslaget skal bl.a. sikre, at Finanstilsynet  

 får oplysning om lukning af repræsentationskontorer.
Til nr. 3 De gældende regler i tilsynslovgivningen foreskriver  

 underretning til Finanstilsynet og forhåndsgodkendelse af direkte eller  

 indirekte erhvervelse af kvalificerede andele i virksomheder under tilsyn.  

 Som anført er der ved lov nr. 328 af 31. maj 1999 indført  

 kapitalkrav til holdingselskaber, hvis virksomhed udelukkende eller  

 hovedsageligt består i at eje kapitalandele i finansielle virksomheder.  

 Dette var første skridt i indførelsen af et egentligt tilsyn  

 med disse holdingselskaber.
Som en yderligere foranstaltning foreslås i  

 stk. 9 indført en regel om godkendelse af direkte og indirekte  

 erhvervelse af kvalificerede andele i holdingselskabet.
Af § 7 b, stk. 1, fremgår, at  

 Finanstilsynet efter nugældende regler skal godkende direkte eller  

 indirekte erhvervelse af kvalificerede andele i pengeinstituttet.
Hvis en  

 erhvervelse af en kvalificeret andel i holdingselskabet medfører, at  

 aktionæren får en sådan dominerende indflydelse på  

 holdingselskabet, at aktionæren derved reelt kommer til at besidde en  

 kvalificeret indirekte andel af pengeinstituttet, vil erhvervelsen ikke alene  

 være omfattet af det foreslåede stk. 9 men også af den  

 gældende § 7 b, stk. 1.
 Det foreslåede stk. 9 vil medføre, at  

 der også i de tilfælde, hvor erhvervelsen ikke medfører  

 dominerende indflydelse i holdingselskabet, skal ske  

 forhåndsgodkendelse af og underretning til Finanstilsynet, dog kun for  

 aftaler om erhvervelser indgået efter lovens ikrafttræden.
 Såfremt der er tale om en erhvervelse, der  

 både er omfattet af det gældende stk. 1 og af det hermed  

 foreslåede stk. 9, skal der alene indgives én  

 ansøgning til Finanstilsynet.
Til nr. 4 Til § 7 e Ved etablering af en koncernstruktur, hvori der  

 indgår både finansiel og ikke-finansiel virksomhed, vil det  

 være muligt at undgå, at holdingselskabet kommer under tilsyn og  

 bliver omfattet af reglerne om solvenskrav til de holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder samt reglerne om krav til  

 holdingselskabernes ledelse med hensyn til egnethed og hæderlighed.
For  

 at undgå, at koncernstrukturen indrettes med dette formål,  

 foreslås det, at Finanstilsynet skal have hjemmel til at forlange de  

 finansielle virksomheder udskilt i en delkoncern under et andet  

 holdingselskab, hvis virksomhed udelukkende eller hovedsageligt består  

 i at eje kapitalandele i finansielle virksomheder.
Finanstilsynet kan  

 kræve en sådan udskillelse både ved etableringen af  

 koncernstrukturen og senere.
Der er særlige risici forbundet med at indgå i  

 en koncern, bl.a. kan økonomiske vanskeligheder i en del af koncernen  

 »smitte« de øvrige koncernselskaber.
Det kan endvidere være  

 vanskeligt at føre et effektivt tilsyn med et selskab under tilsyn,  

 der i øvrigt indgår i koncernen, hvilket bl.a. er baggrunden for  

 reglerne om »snævre forbindelser« (§ 6, stk. 8 og 9, i lov om  

 banker og sparekasser). Et krav om udskillelse af de finansielle virksomheder  

 i en delkoncern kan være nødvendigt i sådanne  

 tilfælde.
Der kan herved i øvrigt henvises til anbefalingerne  

 i Rapporten fra Committee of Governers of the Central Banks of Member States  

 of the European Economic Community af 28. april 1992 side 12, hvoraf  

 følgende fremgår: »The corporate and management structure of the  

 group must be transparent and enable effective supervision.
Supervisors  

 should have the power to achieve a change to unsatisfactory structures,  

 particularly against the risk of contagion, both at the authorization stage  

 and post authorizaton.
In the case of a mixed-activity group supervisors  

 should be able to insist that it be structured in such a way that its  

 financial activities are managed through a self-contained financial  

 sub-group.«.
Hvornår udskillelse af de finansielle virksomheder  

 er påkrævet, må vurderes i hvert enkelt tilfælde.
I  

 denne vurdering skal der ses på, hvorvidt koncernen er struktureret  

 således, at holdingselskabet ikke skal opfylde solvenskravene, eller  

 holdingselskabets ledelse ikke opfylder kravene til egnethed og  

 hæderlighed, eller koncernstrukturen i øvrigt  

 vanskeliggør varetagelsen af tilsynets opgaver.
Ved udskillelsen opnås, at de finansielle  

 virksomheders nye moderselskab som nævnt bliver et holdingselskab, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
Dette nye holdingselskab vil dermed  

 blive omfattet af reglerne om solvenskrav m.v.
Til § 7 f Når der skal gives tilladelse til en virksomhed  

 under tilsyn, stilles der dels kapitalkrav, dels krav til ledelsens - dvs.  

 medlemmerne af bestyrelsen og direktionens - egnethed og  

 hæderlighed.
Ved lov nr. 328 af 31. maj 1999 blev der, som  

 første skridt mod indførelsen af et egentligt tilsyn med  

 holdingselskaber, indført kapitalkrav til holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
Som et yderligere led i  

 indførelsen af et sådant tilsyn foreslås nu, at  

 holdingselskabets ledelse skal opfylde samme krav om egnethed og  

 hæderlighed, som ledelserne i de finansielle virksomheder, herunder at  

 medlemmer af bestyrelsen og direktionen i holdingselskabet skal besidde  

 tilstrækkelig erfaring og indsigt til, at de kan varetage den  

 overordnede ledelse og overvåge de forskelligartede virksomheders  

 risici.
 Efter de gældende regler kan Finanstilsynet  

 tilbagekalde et selskabs tilladelse til at drive pengeinstitutvirksomhed,  

 såfremt pengeinstituttet ikke opfylder det gældende solvenskrav,  

 eller ledelsen ikke opfylder kravene til egnethed og hæderlighed, jf.  

 ovenfor.
I forlængelse heraf foreslås der  

 indført en regel om, at Finanstilsynet skal kunne forlange, at et  

 moderselskab afhænder kapitalandelene i et pengeinstitut, hvis  

 moderselskabet ikke opfylder solvenskravene i bank- og sparekasselovens  

 §§ 37 a og 37 b eller, hvis ledelsen i moderselskabet ikke opfylder  

 kravene til egnethed eller hæderlighed.
I den oven for nævnte  

 rapport fra Committee of Governors of the Central Banks of the Member States  

 of the European Economic Community anføres følgende herom (side  

 12): »The parent company of a financial conglomerat or of the financial  

 sub-group within a mixed-activity group should be a source of strength to the  

 group, both qualitatively and quantitatively; if it is unable or unwilling to  

 discharge this role, supervisors should have the power to require  

 disinvestment by a parent company of its investment in supervised  

 subsidiaries.« I § 7 f foreslås, at en afhændelse af  

 kapitalandelene kan kræves, såfremt moderselskabet modvirker en  

 forsvarlig drift af pengeinstituttet.
Begrebet »modvirker en forsvarlig  

 drift« kendes tillige fra § 7 c, hvorefter Finanstilsynet kan  

 ophæve kapitalejeres stemmeret, hvis de modvirker en forsvarlig drift.  

 Der henvises i øvrigt til Professor Erik Werlauff's redegørelse  

 om Finanstilsynets indgrebsmuligheder (Finanstilsynets årsberetning  

 1998), hvori spørgsmålet om »Modvirkning af forsvarlig drift«  

 behandles.
I redegørelsen beskrives endvidere, at  

 forvaltningsrettens almindelige proportionalitetsprincip finder anvendelse.  

 Der skal være forholdsmæssighed (proportionalitet) mellem det  

 tilsigtede mål og det anvendte middel.
Der må ikke anvendes mere  

 indgribende foranstaltninger, hvis det er tilstrækkeligt at anvende  

 mindre indgribende midler.
Dette indebærer, at Finanstilsynet indgreb  

 ikke må være videregående, end formålet  

 kræver.
Den foreslåede § 7 f finder alene anvendelse  

 på moderselskaber, hvis virksomhed udelukkende eller hovedsageligt  

 består i at eje kapitalandele i finansielle virksomheder.
Andre  

 holdingselskaber kan bringes ind under reglen i de tilfælde, hvor den  

 foreslåede § 7 e bringes i anvendelse.
Finansieringsinstituttet for Industri og  

 Håndværk A/S Ændringen omfatter Finansieringsinstituttet for  

 Industri og Håndværk A/S' (FIH) virksomhedsområde, der i  

 dag er begrænset til modtagelse af indlån eller andre midler, der  

 skal tilbagebetales, ydelse af udlån samt fortsættelse af, hvad  

 FIH måtte, før instituttet blev omfattet af den nugældende  

 tilsynslovgivning ved lov nr. 376 af 22. maj 1996. Brancheglidning i den  

 finansielle sektor og et ønske fra FIH om at kunne imødekomme  

 ændrede behov hos instituttets kunder har medført et behov for  

 entydigt at fastlægge FIH's virksomhedsområde.
Efter stk. 1, 1. pkt., kan FIH drive  

 virksomhed omfattet af bilag 1, pkt. 1-3 og 6-9. Aktiviteter, som er angivet  

 i bilagets pkt. 1-3 og 9 er allerede en del af FIH's virksomhedsområde.  

 Det drejer sig om henholdsvis indlån og andre tilbagebetalingspligtige  

 midler, udlånsvirksomhed, finansiel leasing samt rådgivning til  

 virksomheder vedrørende kapitalstruktur m.v.
FIH kan fortsat ikke  

 rette henvendelse til offentligheden og tilbyde sig som modtager af  

 indlån. Ændringerne i forhold til det nuværende  

 virksomhedsområde består i henvisningen til bilagets pkt. 6, 7 og  

 8.
Bilagets pkt. 6 angår sikkerhedsstillelse og  

 garantier.
Området er en naturlig forlængelse af at kunne  

 medvirke ved emission af værdipapirer og formidling af  

 lånefinansiering som alternativ til at yde lån af egne  

 midler.
Transaktioner som nævnt i bilagets pkt. 7 kan alene  

 foretages af FIH, såfremt dette sker for egen regning.
FIH har hidtil  

 kunnet indgå finansielle transaktioner, dog begrænset til  

 afdækning af rente- og valutarisiko ved funding og  

 lånevirksomhed.
Forslaget medfører, at det ikke længere er  

 en betingelse, at transaktionerne foretages til afdækning af en  

 sådan risiko.
Henvisningen til bilagets pkt. 8 indebærer, at FIH  

 bl.a. vil kunne medvirke ved børsintroduktioner, idet pkt. 8 omfatter  

 medvirken ved emission af værdipapirer og tjenesteydelser i forbindelse  

 hermed.
FIH har i forlængelse af sin udlånsvirksomhed hidtil  

 medvirket ved formidling af kapitalindskud fra finansielle investorer.
Efter stk. 1, 2. pkt., kan FIH endvidere  

 udøve virksomhed, som er accessorisk i forhold til den ovenfor  

 nævnte.
Indholdet af begrebet »accessorisk virksomhed« fastlægges  

 - som for pengeinstitutterne - i takt med samfundsudviklingen.
Bestemmelsen  

 muliggør, at FIH vil kunne fortsætte sin virksomhed som  

 formidler af lånekapital.
 Det bemærkes, at bestemmelserne i stk. 1, 2. og  

 3. pkt., er affattet som lovens § 1 a, stk. 2.
Stk. 2 er identisk med § 1, stk. 3,  

 i bekendtgørelse nr. 181 af 6. marts 1997 om Finansieringsinstituttet  

 for Industri og Håndværk A/S (FIH). Det er fundet  

 hensigtsmæssigt at indsætte bestemmelsen, der i det  

 væsentlige er identisk med § 1, stk. 7, i loven.
Der er dog  

 den forskel i forhold til § 1, stk. 7, at FIH - i modsætning  

 til pengeinstitutter - ikke kan eje datterselskaber, der er pengeinstitutter  

 eller er udstedere af forudbetalte betalingskort.
 Stk. 3 er affattet som lovens § 1 a,  

 stk. 1. I forhold til bekendtgørelse om Finansieringsinstituttet  

 for Industri og Håndværk A/S, § 1, stk. 1, 2. pkt., er  

 tilføjet, at FIH midlertidigt kan drive anden virksomhed med henblik  

 på medvirken ved omstrukturering af erhvervsvirksomheder.
Det foreslåede stk. 4 giver  

 Finansieringsinstituttet for Industri og Håndværk A/S adgang til  

 i fællesskab med andre virksomheder at drive anden erhvervsvirksomhed.  

 En tilsvarende adgang er samtidig foreslået indført for  

 pengeinstitutter.
Der henvises til bemærkningerne til § 1, nr.  

 1.
 Bestemmelsen i stk. 5 skal sikre, at  

 Finansieringsinstituttet for Industri og Håndværk A/S ikke lider  

 økonomiske tab som følge af ændringer i koncern- eller  

 ejerforhold, hvis instituttet sammen med andre virksomheder driver anden  

 virksomhed.
Situationen kan for eksempel opstå, hvis et  

 holdingselskab, der ejer Finansieringsinstituttet for Industri og  

 Håndværk A/S, som ejer 25 pct. af en skotøjsfabrik,  

 køber et forsikringsselskab, der ejer 26 pct. af samme  

 skotøjsfabrik, eller hvis Finansieringsinstituttet for Industri og  

 Håndværk A/S fusionerer med et andet selskab, der ejer 26 pct. af  

 skotøjsfabrikken.
I det første tilfælde vil ejerskabet af  

 skotøjsfabrikken være i strid med § 7 g, stk. 4, og i det andet  

 tilfælde i strid med § 7 g, stk. 1. Det vil i sådanne situationer  

 være rimeligt, at der gives en frist til afvikling.
 Forslaget svarer til det for pengeinstituttet stillede  

 forslag.
 Bestemmelsen omfatter alle situationer, hvor  

 ændringer i koncern- eller ejerforhold medfører af § 7 g, stk. 1  

 eller 4, overtrædes.
 Stk. 6 svarer til den gældende  

 bestemmelse i § 7 f, stk. 2.
Stk. 7 er en uændret  

 videreførelse af den gældende bemyndigelsesbestemmelse i  

 § 7 f, stk. 3. Der er alene foretaget rettelser, der tilsigter en  

 sproglig modernisering og præcisering af bestemmelsen.
Administrative  

 forskrifter, som er udstedt i medfør af den gældende  

 bestemmelse, opretholdes således.
Til nr. 5 Efter de gældende regnskabsregler har  

 pengeinstitutter mulighed for i deres regnskab at indregne et såkaldt  

 skatteaktiv.
Et skatteaktiv opstår typisk, hvis pengeinstituttet har  

 haft negativ skattepligtig indkomst.
Aktivet består i den  

 skattemæssige fordel, som pengeinstituttet har i kraft af, at den  

 negative skattepligtige indkomst efter regler i skattelovgivningen kan  

 bringes til modregning i fremtidig skattepligtig indkomst.
Muligheden for at modregne et skatteaktiv afspejler  

 pengeinstituttets økonomiske situation som en igangværende  

 virksomhed.
Tidligere har det ud fra forsigtighedshensyn ikke været  

 praksis at indregne et skatteaktiv i regnskabet, medmindre det kunne rummes i  

 en udskudt skatteforpligtelse.
Når et skatteaktiv indregnes i  

 regnskabet, vil det alt andet lige forbedre et pengeinstituts  

 solvensprocent.
Efter lovens gældende regler fratrækkes  

 immaterielle aktiver ved opgørelsen af den kapital (den ansvarlige  

 kapital), der anvendes ved opgørelsen af et pengeinstituts  

 solvensprocent.
Baggrunden for denne regel er, at immaterielle aktiver ofte  

 mister deres værdi, hvis pengeinstituttet kommer i økonomiske  

 vanskeligheder.
Tilsvarende kan det siges om skatteaktiver, at de kun har  

 værdi, hvis pengeinstituttet realiserer en positiv skattepligtig  

 indkomst i fremtiden, hvori det opsparede skattemæssige underskud kan  

 modregnes.
Hvis pengeinstituttet kommer i økonomiske vanskeligheder og  

 ikke realiserer overskud, mister skatteaktivet sin værdi.
På den  

 baggrund foreslås, at skatteaktiver - i lighed med immaterielle aktiver  

 - skal fratrækkes ved opgørelse af et pengeinstituts ansvarlige  

 kapital.
Ved dette forslags fremsættelse har  

 Økonomiministeriet ikke kendskab til institutter, hvor den  

 foreslåede ændring medfører, at instituttets solvens  

 kommer under den i loven krævede.
Såfremt dette alligevel skulle  

 blive tilfældet, har Finanstilsynet i bank- og sparekasselovens  

 § 21, stk. 3, 2. pkt., hjemmel til at fastsætte en frist,  

 indenfor hvilken solvenskravet skal være opfyldt.
Til nr. 6 Oplysninger hidrørende fra indberetninger i henhold  

 til § 24, stk. 4, anses ikke længere for at være  

 tilsynsmæssigt nødvendige.
Kravet om indberetning foreslås  

 derfor ophævet.
Ophævelsen indebærer en lettelse af  

 pengeinstitutternes administrative byrder.
Til nr. 7 Kredsen af de omfattede virksomheder udvides dels med  

 fjernere tilknyttede virksomheder, dels med personer, der er  

 aktionærer.
Bestemmelsen i § 27 a om hjemmel for Finanstilsynet  

 til at fastsætte nærmere regler om koncerninterne transaktioner  

 er enslydende i alle de finansielle love.
Den foreslåede ændring  

 er en konsekvens af, at den tilsvarende bestemmelse i lov om  

 forsikringsvirksomhed ændres i forbindelse med gennemførelsen af  

 artikel 8 i forsikringsgruppedirektivet.
 Som en yderligere konsekvens af gennemførelsen af  

 forsikringsgruppedirektivet vil der i bekendtgørelsen om  

 koncerninterne transaktioner blive indsat en bestemmelse om, at de  

 finansielle virksomheder en gang årligt skal indberette  

 væsentlige koncerninterne transaktioner til Finanstilsynet.
Til nr. 8 Når finansielle virksomheder indgår i en  

 koncern, er der ved koncerninterne transaktioner risiko for, at der indirekte  

 overføres midler mellem selskaberne, hvis der fastsættes en pris  

 eller vilkår, der ikke er markedsmæssige.
Til imødegåelse heraf har Finanstilsynet i  

 medfør af stk. 1 udstedt bekendtgørelse nr. 189 af 24.  

 marts 1998 om koncerninterne transaktioner.
Derudover er der i den  

 finansielle lovgivning særlige bestemmelser om visse typer af  

 koncerninterne transaktioner (primært lån og  

 sikkerhedsstillelse).
 Såfremt en transaktion i dag indgås i strid  

 med reglerne i den nævnte bekendtgørelse, er sanktionen straf i  

 form af bøde.
Som yderligere sanktion foreslås det i stk. 2,  

 at transaktionen skal ophæves, og ydelserne tilbageleveres med  

 forbehold for tredjemands eventuelle bedre stiftede rettigheder eller anden  

 umulighed.
Er der således eksempelvis tale om en aftale om salg af et  

 aktiv i strid med bekendtgørelsen om koncerninterne transaktioner, og  

 bliver aktivet af pengeinstituttets medkontrahent derefter videresolgt til en  

 tredjemand, som efter dansk rets almindelige regler om eksstinktion af  

 rettigheder har erhvervet ret til aktivet, kan tilbagelevering ikke finde  

 sted.
 Udgangspunktet for Finanstilsynets vurdering af, hvorvidt  

 en transaktion er indgået i strid med reglerne i bekendtgørelsen  

 om koncerninterne transaktioner, vil være den erklæring,  

 selskabets revisorer afgiver herom i revisionsprotokollatet vedrørende  

 årsregnskabet, jf. § 4, stk. 5, i bekendtgørelse om  

 revisionens gennemførelse i finansielle virksomheder og finansielle  

 koncerner.
Da der er tale om tilbagelevering, vil alene transaktioner  

 vedrørende ydelser, der rent faktisk kan tilbageleveres, skulle  

 ophæves i medfør af bestemmelsen.
Er der indgået en aftale  

 i strid med bekendtgørelsen om koncerninterne transaktioner, om  

 eksempelvis en arbejdsydelse, kan en sådan ikke tilbageleveres.
 Kan ydelserne ikke tilbageleveres, vil pengeinstituttet  

 eventuelt kunne få et økonomisk tab erstattet efter dansk rets  

 almindelige erstatningsregler.
 Består ydelsen i, at pengeinstituttet skal stille  

 sikkerhed, skal en sådan sikkerhedsstillelse ophøre, medmindre  

 sikkerhedsstillelsen er afgivet over for en medkontrahent i god tro.
 Den foreslåede bestemmelse i stk. 2 er baseret  

 på principperne i aktieselskabslovens § 115, stk. 3 og 4, om  

 lån og sikkerhedsstillelse i strid med § 115, stk. 1,  

 (ulovlige aktionærlån) og finder alene anvendelse på  

 transaktioner indgået efter lovens ikrafttræden.
En ophævelse af en koncernintern transaktion vil  

 også skulle finde sted i tilfælde, hvor pengeinstituttets  

 medkontrahent ikke har vilje eller evne til at udligne forskellen mellem  

 markedsvilkår og den koncerninterne transaktions vilkår.
Som  

 eksempel kan nævnes et pengeinstituts salg af en fast ejendom til et  

 koncernforbundet selskab til en pris, der ligger under  

 markedsværdien.
Til nr. 9 Med lov nr. 328 af 31. maj 1999 introduceredes  

 holdingselskaber, hvis virksomhed udelukkende eller hovedsageligt  

 består i at eje kapitalandele i finansielle virksomheder.
I  

 forlængelse heraf foreslås, at Finanstilsynets bemyndigelse til  

 at udfærdige bestemmelser om revision, herunder om intern revision,  

 udvides til at omfatte disse holdingselskaber og deres  

 dattervirksomheder.
Til nr. 10 Bestemmelsen i 2. pkt. er i dag indeholdt i  

 § 49, stk. 3, men foreslås af redaktionelle grunde flyttet  

 til stk. 2. Herefter er Finanstilsynets beføjelser over for de  

 enkelte pengeinstitutter samlet i § 49, stk. 2, medens  

 beføjelser over for andre virksomheder fremgår af § 49,  

 stk. 3.
I det nye 3. pkt. er det præciseret, at  

 Finanstilsynet uden retskendelse har adgang til et pengeinstituts lokaler,  

 herunder de lokaler hvorfra der udøves filialvirksomhed.
Denne  

 præcisering er i overensstemmelse med den traditionelle opfattelse af,  

 at Finanstilsynets adgang til at foretage inspektionsbesøg er omfattet  

 af undtagelsen i Grundlovens § 72 om boligens ukrænkelighed.
En  

 tilsvarende præcisering er allerede gennemført i såvel  

 realkreditloven som lov om værdipapirhandel m.v.
 Forslaget har baggrund i den redegørelse, som  

 Justitsministeriet og Miljø- og Energiministeriet den 17. december  

 1996 afgav til Folketinget om bl.a. udviklingen i forvaltningsmyndigheders  

 adgang til fast ejendom uden retskendelse og følger de i  

 redegørelsen fastlagte retningslinier for udformningen af bestemmelser  

 om adgang uden retskendelse.
Der er som udgangspunkt ikke tale om adgang for  

 Finanstilsynet til private boliger men udelukkende forretningslokaler.
I  

 ganske få tilfælde er det pågældende institut dog af  

 så ringe størrelse, at dets forretningslokaler befinder sig i et  

 privat hjem.
Adgangen til forretningslokalet skal være nødvendig  

 for, at Finanstilsynet kan udøve den virksomhed, som loven i  

 øvrigt pålægger tilsynet, nemlig at føre tilsyn med  

 institutternes overholdelse af tilsynslovgivningen.
Finanstilsynet har behov  

 for at kunne udøve sin tilsynsvirksomhed også i de særlige  

 tilfælde, hvor et pengeinstitut måtte nægte at give  

 tilsynet de til brug for tilsynsvirksomheden nødvendige oplysninger  

 eller modvirker et inspektionsbesøg.
 Finanstilsynet foretager ordinære  

 inspektionsbesøg i alle pengeinstitutter med jævne mellemrum.  

 Disse stedlige undersøgelser følger en fast procedure og vil  

 bl.a. indebære gennemgang af specielle områder af relevans for  

 tilsynets vurdering af det pågældende pengeinstitut.  

 Finanstilsynet kan dog også foretage ekstraordinære inspektioner,  

 hvor der kræves umiddelbar handling fra Finanstilsynets side.
Hvis et institut undtagelsesvist skulle modarbejde et  

 inspektionsbesøg i disse situationer, er der ikke fundet baggrund for  

 at foretage begrænsninger i Finanstilsynets adgang til uden  

 retskendelse at foretage inspektioner.
Det er en betingelse, at  

 formålet ikke kan opnås ved anvendelse af mindre indgribende  

 foranstaltninger som f.eks. tvangsbøder.
Til nr. 11 Finanstilsynet kan ifølge det gældende  

 stk. 3 indhente oplysninger samt foretage inspektionsbesøg hos  

 pengeinstituttets moder-, datter- og søsterselskaber samt  

 virksomheder, som instituttet har særlig tilknytning til (associerede  

 virksomheder). Bestemmelsen skal sikre, at Finanstilsynet kan skaffe sig  

 indseende med transaktioner inden for en finansiel koncern, som måtte  

 være af betydning for pengeinstituttets soliditet og indskydernes  

 sikkerhed.
I forslagets stk. 3 er det præciseret,  

 at Finanstilsynet uden retskendelse kan få adgang til disse  

 virksomheder.
For så vidt angår forholdet til Grundlovens  

 § 72 om boligens ukrænkelighed henvises til bemærkningerne  

 under pkt. 11.
Opregningen af de virksomheder, som Finanstilsynet uden  

 retskendelse har adgang til, er udtømmende.
De ikke-finansielle  

 holdingselskaber, som i medfør af lov nr. 328 af 31. maj 1999 blev  

 underlagt kapitalkrav, vil i egenskab af modervirksomheder også  

 være omfattet af bestemmelsen.
 For så vidt angår baggrunden for  

 præciseringen af bestemmelsen og de forudsætninger, hvorunder  

 denne skal administreres, henvises til bemærkningerne til forslagets  

 § 1, nr. 10 (§ 49, stk. 2).
Til nr. 12 Forslaget er en konsekvens af, at retsplejelovens § 21 om  

 kommissionsdomstole og § 21 a om undersøgelsesretter er ophævet  

 og erstattet af lov nr. 357 af 2. juni 1999 om  

 undersøgelseskommissioner.
Bestemmelsen indebærer, at der kan  

 videregives fortrolige oplysninger til en undersøgelseskommission  

 nedsat i medfør af lov om undersøgelseskommissioner.
Til nr. 13 På baggrund af anbefalinger fra Udvalget om den  

 finansielle sektor efter år 2000 foreslås, at reglerne om de  

 finansielle virksomheders adgang til at videregive oplysninger  

 ændres.
Reglerne suppleres af de generelle  

 databeskyttelsesretlige regler.
Hvor et forhold er reguleret af begge  

 regelsæt, finder de i lov om banker og sparekasser m.v. fastsatte  

 regler anvendelse.
 Det samme vil gælde i forhold til de regler om  

 behandling af personoplysninger, der fastsættes i forbindelse med  

 gennemførelsen af Europa-Parlamentets og Rådets direktiv  

 95/46/EF af 24. oktober 1995 om beskyttelse af fysiske personer i forbindelse  

 med behandling af personoplysninger og om fri udveksling af sådanne  

 oplysninger (i det følgende benævnt »direktivet om behandling af  

 personoplysninger«).
Forslagets stk. 1 er en videreførelse  

 af den gældende § 54, stk. 2, 1. pkt.
Personkredsen og de  

 beskyttede oplysninger er de samme som i den gældende § 54,  

 stk. 2. Det er således både oplysninger om kunder,  

 såvel som pengeinstituttets forretningshemmeligheder, der er omfattet  

 af bestemmelsen.
Det foreslås i stk. 1, 2. pkt., at medlemmer af  

 ledelsen m.v. i visse moder- og holdingselskaber pålægges  

 tavshedspligt svarende til, hvad der gælder i deres finansielle  

 dattervirksomheder.
Ligestillet hermed er, uanset betegnelse, alle, der  

 varetager tilsvarende opgaver.
De øgede krav til de  

 pågældende moder- og holdingselskaber i form af blandt andet  

 solvenskrav og krav om opgørelse af store engagementer på  

 koncernbasis medfører, at personer i de pågældende moder-  

 og holdingselskaber i stigende omfang bliver bekendt med oplysninger, der  

 hidrører fra finansielle virksomheder undergivet tavshedspligt.
Den i  

 stk. 3 foreslåede adgang til at videregive oplysninger til brug for  

 koncernstyring til visse moder- og holdingselskaber vil yderligere øge  

 mængden af oplysninger, der kan videregives til moder- og  

 holdingselskaber.
Forslaget er en naturlig konsekvens af denne udvikling.
Det vil stadig være tilladt at videregive  

 oplysninger, når videregivelsen ikke kan anses som uberettiget.
Efter  

 praksis anses det for eksempel ikke som uberettiget at videregive  

 oplysninger, hvor pligten hertil følger af lovgivning.
Det anses  

 endvidere ikke som uberettiget, at videregive oplysninger i forbindelse med  

 et pengeinstituts eventuelle fusion eller sammenlægning med et andet  

 pengeinstitut, i det omfang det er nødvendigt for, at det overtagende  

 pengeinstitut kan vurdere boniteten af kunderne i det andet pengeinstitut.  

 Det anses efter omstændighederne heller ikke som uberettiget at  

 videregive oplysninger ved besvarelse af soliditetsforespørgsler i  

 overensstemmelse med de af Finansrådet udstedte retningslinjer.
I  

 forbindelse med kunders klage til Pengeinstitutankenævnet eller ved  

 civile retssager anses det normalt ikke som uberettiget at videregive  

 oplysninger, der er nødvendige for, at pengeinstituttet kan varetage  

 sine retlige interesser.
Videregivelse til advokat, revisor eller  

 edb-servicebureau vil efter omstændighederne ikke anses som  

 uberettiget.
Når kunden har givet sit samtykke til  

 offentliggørelse af en oplysning, er der ikke længere nogen  

 beskyttelsesinteresse, og pengeinstituttets videregivelse af oplysningerne  

 vil derfor ikke anses som uberettiget.
Det følger af god administrativ praksis for  

 pengeinstitutter, at instituttet skal have forretningsgange, hvorefter det  

 påses, at oplysningerne ikke er frit tilgængelige for alle  

 medarbejdere i instituttet.
Det er kun medarbejdere, der har et  

 arbejdsmæssigt behov herfor, som må få kendskab til  

 oplysningerne.
Dette vil blandt andet afhænge af pengeinstituttets  

 størrelse og organisation.
 Forslagets stk. 2 er en videreførelse  

 af den adgang til at videregive sædvanlige oplysninger om kundeforhold  

 indenfor koncerner som ved forslagets fremsættelse findes i bank- og  

 sparekasselovens § 54, stk. 2, 3. pkt.
Videregivelse kan kun ske, såfremt videregivelsen er  

 erhvervsmæssigt begrundet.
Videregivelse kan for eksempel være  

 erhvervsmæssigt begrundet, hvor videregivelsen medfører en  

 administrativ eller økonomisk besparelse, for eksempel fordi ensartede  

 serviceopgaver samles i en af de finansielle virksomheder i koncernen.
 En følge af kravet om erhvervsmæssig  

 begrundelse er, at der ikke må videregives mere personlige oplysninger  

 end nødvendigt for at tilgodese den erhvervsmæssige interesse i  

 videregivelsen.
 Sædvanlige kundeoplysninger omfatter stamoplysninger  

 (kontohavers navn, adresse, stilling m.v.) samt oplysninger af  

 økonomisk art (kontienes art, antal og størrelse) ifølge  

 bemærkningerne til den hidtil gældende bestemmelse.
 Efter praksis er blandt andre følgende oplysninger  

 anset som omfattet af begrebet stamoplysninger: navn, stilling, cpr.nr.,  

 telefon- og telefaxnummer, SE-nummer, konstrueret kundenummer,  

 virksomhedsform, virksomhedsnummer i Erhvervs- og Selskabsstyrelsen,  

 koncernrelationer (moder-/datterselskaber), servicerelationer samt kundens  

 ønske om totalrådgivning.
Følgende oplysninger er blandt andre anset for at  

 være omfattet af begrebet oplysninger af økonomisk art:  

 produktinformationer (oplysninger om, hvilke typer af produkter kunden har  

 samt konto- og depotnumre), indestående på konti og i depoter,  

 opkrævningsform, betalingssted og administration, størrelse og  

 forfaldstid på udlån og indlån i koncernen,  

 skatteindberetningskoder, branchekoder og landekoder.
Der er ikke tale om en  

 udtømmende gengivelse af praksis.
 Det vil ikke efter dette stykke være tilladt at  

 videregive oplysninger om rent private forhold, jf. nedenfor  

 vedrørende forslagets stk. 3, eller andre oplysninger, der  

 ikke er sædvanlige kundeoplysninger.
Der kan kun videregives oplysninger til de i forslaget  

 nævnte selskaber.
Ved forslagets fremsættelse omfattes  

 pengeinstitutter, realkreditinstitutter, fondsmæglerselskaber og  

 forsikringsselskaber.
Forslagets stk. 3 indebærer en udvidelse  

 af adgangen til at videregive fortrolige oplysninger.
Efter gældende  

 lov må alene sædvanlige oplysninger om kundeforhold videregives  

 til koncernforbundne selskaber, for hvilke der lovmæssigt er fastsat  

 tavshedspligt.
 Det foreslås i stk. 3, at alle oplysninger, der  

 ikke vedrører rent private forhold, kan videregives til  

 pengeinstituttets moderselskab, såfremt moderselskabet er en finansiel  

 virksomhed, jf. § 37 b, stk. 1, til brug for styring af den  

 koncern, pengeinstituttet indgår i.
 Ved finansielle virksomheder forstås i  

 overensstemmelse med § 37 b, stk. 1, forsikringsselskaber,  

 pengeinstitutter, realkreditinstitutter, fondsmæglerselskaber,  

 virksomheder, der driver accessorisk virksomhed til de nævnte, samt  

 finansieringsinstitutter som defineret i Rådets andet direktiv  

 89/646/EØF af 15. december 1989 om samordning af lovgivningen om  

 adgang til at optage og udøve virksomhed som kreditinstitut og om  

 ændring af direktiv 77/780/EØF (2. bankharmoniseringsdirektiv)  

 artikel 1, nr. 6. Finansielle holdingselskaber, jf. § 37 a, stk. 4,  

 og moderselskaber, jf. § 37 b, stk. 1, er omfattet af definitionen  

 af finansieringsinstitutter.
Efter stk. 3 kan blandt andet oplysninger om  

 privatpersoners indtægter og formueforhold, restancer,  

 risikoklassifikationer og hensættelser m.v. videregives.
Disse  

 oplysninger kan ikke videregives efter stk. 2.
Oplysninger, der vedrører rent private forhold,  

 omfatter blandt andet oplysninger om væsentlige sociale problemer,  

 separations- og skilsmissebegæringer, familiestridigheder,  

 adoptionsforhold, strafbare forhold, oplysninger om racemæssig eller  

 etnisk baggrund, politisk, religiøs eller filosofisk overbevisning,  

 fagforeningsmæssigt tilhørsforhold, helbredsforhold og seksuelle  

 forhold m.v.
Disse oplysninger kan ikke videregives.
Videregivelsen skal ske til brug for styring af den  

 koncern, pengeinstituttet indgår i.
Der skabes hermed mulighed for, at  

 moderselskabet i en koncern får det bedst mulige redskab til vurdering  

 af koncernens samlede risici.
Det er endvidere en betingelse for  

 videregivelsen, at det modtagende selskab faktisk er den virksomhed, der  

 foretager styringen af den pågældende koncern.
 Bestemmelsen omfatter blandt andet oplysninger, som  

 videregives i henhold til §§ 37 a, stk. 9, og 37 b.
Koncernstyring omfatter hverken markedsføring eller  

 rådgivning.
Der kan derfor ikke videregives oplysninger til varetagelse  

 af disse formål, og oplysninger, der er videregivet til de nævnte  

 selskaber, kan ikke anvendes til disse formål.
 Forslagets stk. 4 er en videreførelse  

 af den gældende bestemmelse i bank- og sparekasselovens § 54,  

 stk. 2, 4. og 5. pkt.
 Ved samtykke forstås enhver frivillig, specifik og  

 informeret viljestilkendegivelse, hvorved kunden indvilger i, at oplysninger  

 om kunden videregives.
 Der gælder ikke noget formkrav til samtykket, som  

 derfor kan afgives såvel skriftligt, herunder digitalt, som  

 mundtligt.
 Samtykket skal være specifikt, hvilket  

 indebærer, at det af samtykket klart skal fremgå, hvilke  

 oplysninger, der videregives, hvilke formål videregivelsen tjener, samt  

 hvem modtageren af oplysningerne er.
Det er desuden et krav, at kunden er informeret om  

 samtykkets indhold.
Herved forstås, at pengeinstituttet skal sikre sig,  

 at kunden har tilstrækkelig information til fuldt ud at forstå  

 samtykkets omfang.
Det påhviler pengeinstituttet at løfte  

 bevisbyrden for, at der foreligger et samtykke som krævet efter  

 bestemmelsen.
 Samtykket skal være udtrykkeligt, og et stiltiende  

 samtykke er derfor ikke tilstrækkeligt.
 Efter forslagets stk. 5 udvides kredsen af  

 personer, der er underlagt tavshedspligt til ansatte i moderselskaber, der  

 modtager oplysninger til brug for koncernstyring.
Efter forslagets stk. 5, 1. pkt., skal  

 pengeinstituttet påse, at de personer, der modtager fortrolige  

 kundeoplysninger, har kendskab til, at de er omfattet af tavshedspligt.
Dette  

 kan eventuelt ske ved, at den modtagende virksomhed forpligter sig til at  

 informere sine medarbejdere, hvorefter pengeinstituttet ikke selv  

 behøver at informere den enkelte medarbejder.
Såfremt den  

 modtagende virksomhed er en finansiel virksomhed, hvor de ansatte i forvejen  

 er underlagt en lovfastsat særlig tavshedspligt, kan det afgivende  

 pengeinstitut forudsætte, at de ansatte er bekendt med  

 tavshedspligten.
Det påhviler pengeinstituttet at fastsætte  

 retningslinier for, hvilke oplysninger, der kan videregives, efter forslagets  

stk. 6. Disse retningslinier skal være offentligt  

 tilgængelige.
Formålet med reglen er, at give kunderne mulighed  

 for at fravælge et institut, der videregiver flere oplysninger, end  

 kunden ønsker.
Retningslinierne skal angive hvilke typer af  

 kundeoplysninger, der videregives til hvilke typer af virksomheder.
Det  

 behøver ikke at være en detaljeret opremsning af alle  

 oplysninger, men reglerne skal give kunderne et tilstrækkeligt  

 præcist indtryk af hvor personlige oplysninger, der videregives.  

 Retningslinierne behøver ikke at blive udleveret til alle kunder, men  

 reglerne skal være tilgængelige for alle kunder.
Dette vil  

 eksempelvis være tilfældet, såfremt retningslinierne  

 fremgår af en brochure, der kan udleveres til interesserede kunder.
Til nr. 14 Ændringen medfører, at overtrædelse af  

 lovens bestemmelser om FIH strafbelægges som pengeinstitutters  

 overtrædelse af tilsvarende bestemmelser.
Strafbestemmelser har hidtil  

 kun fremgået af bekendtgørelse nr. 181 af 6. marts 1997 om  

 Finansieringsinstituttet for Industri og Håndværk A/S (FIH).
Til nr. 15 Der foreslås bødestraf for overtrædelse  

 af tavshedspligten efter forslagets § 53 a.
Det foreslås endvidere  

 at strafbelægge uberettiget udnyttelse af de fortrolige oplysninger.  

 Som efter den gældende § 54, stk. 2, er det således  

 belagt med straf både at overtræde tavshedspligten og uberettiget  

 at udnytte fortrolige oplysninger.
Til § 2 Ikrafttrædelses- og overgangsbestemmelser Det foreslås, at loven træder i kraft den 1.  

 april 2000. § 1, nr. 6, har dog virkning allerede for  

 regnskabsåret 1999.
Stk. 2. Forslaget medfører, at pengeinstitutter, der i  

 dag driver anden erhvervsvirksomhed sammen med pengeinstitutter,  

 forsikringsselskaber, fondsmæglerselskaber eller realkreditinstitutter,  

 der indgår i koncern med pengeinstituttet, kan forsætte med at  

 drive de pågældende virksomheder.
Det samme vil gælde for  

 Finansieringsinstituttet for Industri og Håndværk A/S.
Det  

 foreslås, at de pågældende institutter pålægges  

 at underrette Finanstilsynet herom, af hensyn til den fremtidige  

 håndhævelse af bestemmelsen.
Til § 3 Færøerne og Grønland Det foreslås, at loven ikke skal gælde for  

 Færøerne og Grønland.
Loven kan dog sættes i kraft  

 for disse landsdele med de afvigelser, som landsdelenes særlige forhold  

 tilsiger.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om banker og sparekasser m.v., jf. lovbekendtgørelse nr. 658  

 af 12. august 1999, foretages følgende ændringer:
 1. I § 1 a indsættes som stk. 4 og 5:
»Stk. 4. Et pengeinstitut kan i fællesskab med andre  

 virksomheder drive anden virksomhed end angivet i § 1, stk. 3,  

 såfremt 1)	pengeinstituttet ikke direkte eller indirekte har bestemmende  

 indflydelse på virksomheden, 2)	pengeinstituttet ikke driver virksomheden sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med pengeinstituttet,  

 og 3)	virksomheden udøves i et andet selskab end  

 pengeinstituttet.
 Stk. 5. Hvis et pengeinstitut eller en koncern ved  

 erhvervelse, fusion m.v. kommer til at drive anden virksomhed i strid med  

 § 1, stk. 3, eller § 1 a, stk. 4, kan Finanstilsynet  

 fastsætte en frist for afhændelsen af den anden virksomhed, hvis  

 en umiddelbar afhændelse vil være forbundet med et  

 økonomisk tab.«.
 2. I § 6 a indsættes som stk. 7:
 »Stk. 7. Et udenlandsk kreditinstitut med  

 repræsentationskontor her i landet skal give Finanstilsynet meddelelse  

 herom, såfremt der sker ændringer i de i henhold til stk. 6  

 anmeldte forhold.«.
 3. I § 7 b indsættes som stk. 9:
 »Stk. 9. Bestemmelserne i stk. 1-8 finder tilsvarende  

 anvendelse på erhvervelse af kvalificerede andele i et pengeinstituts  

 moderselskab, når moderselskabets virksomhed udelukkende eller  

 hovedsageligt består i at eje kapitalandele i finansielle  

 virksomheder.«.
Kapitel 3 b Visse kreditinstitutter 4. Kapitel 3 b ophæves og i stedet  

 indsættes:
 § 7 e. (Ophævet).
»§ 7 e.
Finanstilsynet kan pålægge et  

 holdingselskab, der ejer kapitalandele i finansielle virksomheder, herunder  

 mindst ét pengeinstitut, at udskille de finansielle virksomheder i en  

 delkoncern under et andet holdingselskab, hvis virksomhed udelukkende eller  

 hovedsageligt består i at eje kapitalandele i finansielle virksomheder,  

 såfremt 1)	koncernen er struktureret på en sådan måde, at  

 holdingselskabet ikke skal opfylde solvenskravene i §§ 37 a eller 37  

 b, 2)	et medlem af holdingselskabets bestyrelse eller direktion omfattes  

 af et af forholdene i § 6, stk. 6, nr. 1-3, eller 3)	strukturen i øvrigt vanskeliggør varetagelsen af  

 tilsynets opgaver.
§ 7 f.
Finansieringsinstituttet for Industri og  

 Håndværk A/S kan fortsætte sin virksomhed ved fra  

 offentligheden at modtage indlån eller andre midler, der skal  

 tilbagebetales, samt yde lån for egen regning.
§ 7 f.
Finanstilsynet kan forlange, at et pengeinstituts  

 moderselskab, hvis virksomhed udelukkende eller hovedsageligt består i  

 at eje kapitalandele i finansielle virksomheder, afhænder  

 kapitalandelene i pengeinstituttet, såfremt Stk. 2. §§ 19-19 b, kap. 10, 12, 12 a og 13 finder  

 tilsvarende anvendelse for Finansieringsinstituttet for Industri og  

 Håndværk A/S.
 Stk. 3. Finanstilsynet fastsætter nærmere regler  

 om udøvelsen af Finansieringsinstituttet for Industri og  

 Håndværk A/S' virksomhed, herunder om:
1)	stiftelse, 1)	moderselskabet ikke opfylder solvenskravene i §§ 37 a eller 37  

 b, 2)	aktie- eller indskudskapitalen, 2)	et medlem af moderselskabets bestyrelse eller direktion omfattes af  

 et af forholdene i § 6, stk. 6, nr. 1-3, eller 3)	tilladelse til at udøve virksomhed som kreditinstitut, 3)	moderselskabet modvirker en forsvarlig drift af  

 pengeinstituttet.
4)	ledelse, 5)	den nødvendige egenkapital, 6)	midlernes anbringelse, 7)	regnskab, revision og anvendelse af overskud, 8)	særlige regnskabsoplysninger for kreditinstitutter, som har  

 særlig direkte eller indirekte forbindelse med andre virksomheder, jf.  

 definitionerne i årsregnskabslovens § 1, stk. 2, nr. 5 og  

 8, 9)	konsolideret tilsyn og 10)	ejerforhold.
»Kapitel 3 b Visse kreditinstitutter § 7 g. (Ophævet).
§ 7 g.
Finansieringsinstituttet for Industri og  

 Håndværk A/S kan drive virksomhed omfattet af denne lovs bilag 1,  

 punkterne 1-3 og 6-9, for så vidt angår punkt 7 dog alene for  

 egen regning.
Finansieringsinstituttet for Industri og Håndværk  

 A/S kan drive anden virksomhed, der er accessorisk til den i første  

 punktum nævnte virksomhed.
Finanstilsynet kan bestemme, at den  

 accessoriske virksomhed skal udøves af et andet selskab.
Stk. 2. Her i landet registrerede datterselskaber af  

 Finansieringsinstituttet for Industri og Håndværk A/S, jf.  

 § 37 a, stk. 2, der ikke er realkreditinstitutter, må ikke  

 fra offentligheden modtage indlån eller andre midler, der skal  

 tilbagebetales.
Tilsvarende gælder for her i landet registrerede  

 selskaber, som er ligestillet med datterselskaber efter § 37 a,  

 stk. 12. Finanstilsynet kan undtage fra bestemmelserne i 1. og 2.  

 pkt.
Stk. 3. Finansieringsinstituttet for Industri og  

 Håndværk A/S kan midlertidigt drive anden virksomhed til  

 afvikling af forud indgåede engagementer eller med henblik på  

 medvirken ved omstrukturering af erhvervsvirksomheder.
Indberetning herom  

 skal gives til Finanstilsynet.
Stk. 4. Finansieringsinstituttet for Industri og  

 Håndværk A/S kan i fællesskab med andre virksomheder drive  

 anden virksomhed end angivet i § 7 g, stk. 1, såfremt 1)	Finansieringsinstituttet for Industri og Håndværk A/S  

 ikke direkte eller indirekte har bestemmende indflydelse på  

 virksomheden, 2)	Finansieringsinstituttet for Industri og Håndværk A/S  

 ikke driver virksomheden sammen med pengeinstitutter, forsikringsselskaber,  

 fondsmæglerselskaber eller realkreditinstitutter, der indgår i  

 koncern med Finansieringsinstituttet for Industri og Håndværk  

 A/S, og 3)	virksomheden udøves i et andet selskab end  

 Finansieringsinstituttet for Industri og Håndværk A/S.
 Stk. 5. Hvis Finansieringsinstituttet for Industri og  

 Håndværk A/S eller en koncern, hvor Finansieringsinstituttet for  

 Industri og Håndværk A/S indgår, ved erhvervelse, fusion  

 m.v. kommer til at drive anden virksomhed i strid med § 7 g, stk. 1 eller 4,  

 kan Finanstilsynet fastsætte en frist for afhændelsen af den  

 virksomhed, hvis en umiddelbar afhændelse vil være forbundet med  

 et økonomisk tab.
 Stk. 6. §§ 19-19 b samt kapitlerne 10, 12, 12 a og 13  

 finder tilsvarende anvendelse for Finansieringsinstituttet for Industri og  

 Håndværk A/S.
Stk. 7. Finanstilsynet fastsætter nærmere regler  

 om udøvelsen af Finansieringsinstituttet for Industri og  

 Håndværk A/S  virksomhed, herunder om 1)	stiftelse, 2)	aktiekapital, 3)	tilladelse til at udøve virksomhed som kreditinstitut, 4)	ledelse, 5)	den nødvendige kapital, 6)	midlernes anbringelse, 7)	regnskab, revision og anvendelse af overskud, 8)	særlige regnskabsoplysninger for kreditinstitutter, som har  

 særlig direkte eller indirekte forbindelse med andre virksomheder, jf.  

 definitionerne i årsregnskabslovens § 1, stk. 2, nr. 5 og  

 8, 9)	konsolideret tilsyn og 10)	ejerforhold.«.
§ 21 a. - - - 5. I § 21 a, stk. 3, indsættes efter  

 »immaterielle aktiver«: », skatteaktiver« Stk. 3. Kernekapitalen reduceres med pengeinstituttets  

 beholdning af egne aktier, immaterielle aktiver og årets løbende  

 underskud.
 6. § 24, stk. 4, ophæves.
 § 24. Et pengeinstitut må ikke eje eller belåne  

 kapitalandele i et enkelt selskab til et højere bogført  

 beløb end 15 pct. af pengeinstituttets ansvarlige kapital før  

 fradrag i henhold til § 21 a, stk. 10. Pengeinstituttets interesser  

 i vedkommende virksomhed må dog ikke herved overstige de i § 23,  

 stk. 1, og § 23 a, stk. 1, nævnte grænser.
 Stk. 5-9 bliver herefter stk. 4-8.
Stk. 2. Et pengeinstituts beholdning af kvalificerede andele,  

 jf. § 7 b, stk. 2, må ikke overstige 60 pct. af  

 pengeinstituttets ansvarlige kapital før fradrag i henhold til  

 § 21 a, stk. 10. Ved kvalificeret andel forstås direkte eller  

 indirekte besiddelse af mindst 10 pct. af kapitalen eller stemmerettighederne  

 eller en andel, som giver mulighed for at udøve en betydelig  

 indflydelse på ledelsen af en anden virksomhed, hvori den kvalificerede  

 andel besiddes.
Den bogførte værdi af de kapitalandele, som  

 et pengeinstitut har erhvervet, må ikke overstige 100 pct. af  

 pengeinstituttets ansvarlige kapital.
Kapitalandele, der fradrages ved  

 beregning af pengeinstituttets ansvarlig kapital, eller kapitalandele i  

 selskaber, som sammen med pengeinstituttet er omfattet af konsolidering,  

 medregnes ikke i de i stk. 1 og nærværende stykkes 1. og 2.  

 pkt. nævnte grænser.
Erhverver et pengeinstitut i henhold til  

 § 1 a, stk. 1, aktiver fra en virksomhed, må den  

 bogførte værdi af erhvervelsen af disse aktiver ikke overstige  

 den i stk. 1 nævnte grænse og skal medregnes under den i  

 nærværende stykkes 2. pkt. nævnte grænse.
 Stk. 3. Et pengeinstitut kan overskride de i stk. 1 og  

 stk. 2, 1. pkt., nævnte grænser, når der foretages  

 fradrag for den overskydende del ved beregning af den ansvarlige  

 kapital.
 Stk. 4. Sammen med årsregnskabet skal pengeinstituttet  

 give tilsynet en opgørelse over, hvad det ejer eller har belånt  

 af aktier i banker, af garantibeviser i sparekasser og af andelsbeviser i en  

 andelskasse.
 Stk. 5. En bank må ikke erhverve eller som pant modtage  

 egne aktier til et større samlet pålydende end 10 pct. af  

 aktiekapitalen.
 Stk. 6. Såfremt et pengeinstitut yder lån til  

 tegning af aktie-, andels- eller garantikapital i dette ud over 5 pct. af  

 pengeinstituttets samlede aktie-, andels- henholdsvis garantikapital, skal  

 der for det overskydende beløb være stillet uomtvistelig  

 sikkerhed.
Stk. 7. En sparekasse må ikke erhverve eller som pant  

 modtage egne garantibeviser.
En andelskasse må ikke erhverve eller som  

 pant modtage egne andelsbeviser.
 Stk. 8. Uanset bestemmelsen i stk. 1 kan de tilsluttede  

 andelskasser i en sammenslutning af andelskasser efter tilladelse fra  

 Finanstilsynet eje hele aktiekapitalen i en bank.
Stk. 9. Ved opgørelsen af de i stk. 1, 2 og 5  

 nævnte grænser indgår tillige de aktiekøbs- og  

 aktiesalgsforretninger m.v., som pengeinstituttet har indgået.
Tilsynet  

 fastsætter nærmere bestemmelser herom.
§ 27 a.
Finanstilsynet fastsætter nærmere regler  

 for transaktioner, der indgås mellem et pengeinstitut og virksomheder,  

 der direkte eller indirekte er forbundet med pengeinstituttet som  

 dattervirksomheder, associerede virksomheder, moderselskaber eller som  

 moderselskabernes associerede virksomheder og øvrige  

 dattervirksomheder.
 7. I § 27 a, stk. 1, indsættes efter »eller  

 som moderselskabets associerede virksomheder og øvrige  

 dattervirksomheder«: »samt for transaktioner, der indgås mellem  

 pengeinstituttet og virksomheder eller personer, der direkte eller indirekte  

 ejer 20 pct. eller mere af kapitalandelene eller stemmerettighederne i  

 pengeinstituttet samt disses dattervirksomheder og associerede  

 virksomheder.«.
 8. I § 27 a indsættes som  

stk. 2:
»Stk. 2. Koncerninterne transaktioner foretaget i strid med de  

 i medfør af stk. 1 fastsatte regler skal ophæves,  

 således at ydelserne om muligt tilbageleveres, herunder at eventuel  

 sikkerhedsstillelse ophører.
Udbetalinger fra pengeinstituttet, der er  

 foretaget i forbindelse med koncerninterne transaktioner i strid med de i  

 medfør af stk. 1 fastsatte regler, skal tilbageføres  

 tillige med en årlig rente af beløbet svarende til den rente,  

 der er fastsat efter § 5, stk. 1 og 2, i lov om rente ved forsinket  

 betaling.«.
§ 34. - - - Stk. 11. Stk. 5, 8 og 9 gælder tilsvarende for et  

 pengeinstituts dattervirksomheder samt for et finansielt holdingselskab, jf.  

 § 37 a, stk. 4, og et sådant selskabs  

 dattervirksomheder.
 9. I § 34, stk. 11, ændres »og et  

 sådant selskabs« til: »eller et moderselskab omfattet af § 37 b,  

 stk. 1, og sådanne selskabers«.
 10. I § 49, stk. 2, indsættes som 2. og  

 3. pkt.:
§ 49. - - - Stk. 2. Finanstilsynet skal undersøge  

 pengeinstitutternes forhold, herunder ved gennemgang af løbende  

 indberetninger og ved inspektioner i de enkelte pengeinstitutter, hvor der  

 foretages gennemgang af institutternes engagementer og øvrige forhold,  

 herunder markedsrisici og forretningsgange.
 »Pengeinstitutterne skal give Finanstilsynet de  

 oplysninger, der er nødvendige for tilsynets virksomhed.  

 Finanstilsynet kan til enhver tid mod behørig legitimation uden  

 retskendelse få adgang til et pengeinstitut og dets filialer med  

 henblik på indhentelse af oplysninger og ved inspektioner.«.
 11. § 49, stk. 3, affattes således:
Stk. 3. Pengeinstitutterne skal give Finanstilsynet de  

 oplysninger, der er nødvendige for tilsynets virksomhed.
I det omfang  

 det er nødvendigt for bedømmelsen af et pengeinstituts  

 økonomiske stilling, har Finanstilsynet endvidere adgang til at  

 indhente oplysninger og foretage inspektionsbesøg hos virksomheder,  

 med hvilke pengeinstituttet har særlig direkte eller indirekte  

 forbindelse, jf. definitionerne i årsregnskabslovens § 1,  

 stk. 2, nr. 5 og 8.
 »Stk. 3. I det omfang det er nødvendigt for  

 bedømmelsen af et pengeinstituts økonomiske stilling, kan  

 Finanstilsynet indhente oplysninger og til enhver tid mod behørig  

 legitimation uden retskendelse få adgang til de virksomheder, med  

 hvilke pengeinstituttet har særlig direkte eller indirekte forbindelse,  

 jf. definitionerne i årsregnskabslovens § 1, stk. 2, nr. 5 og  

 8.«.
§ 50 b. - - - 12. § 50 b, stk. 5, nr. 7, affattes således:
Stk. 5. - - - 7)	Kommissionsdomstole eller undersøgelsesretter nedsat ved lov  

 eller i henhold til retsplejelovens §§ 21 eller 21 a.
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
 13. Efter § 53 indsættes:
»§ 53 a.
Bestyrelsesmedlemmer, medlemmer af lokale bestyrelser  

 og lignende, medlemmer af repræsentantskabet i en bank eller  

 andelskasse, revisorer og granskningsmænd samt deres suppleanter,  

 direktører og øvrige ansatte, må ikke uberettiget  

 videregive eller udnytte fortrolige oplysninger, som de under  

 udøvelsen af deres hverv er blevet bekendt med.
Tilsvarende  

 gælder bestyrelsesmedlemmer, medlemmer af repræsentantskabet,  

 revisorer og granskningsmænd samt deres suppleanter, direktører  

 og øvrige ansatte i finansielle holdingselskaber, jf. § 37 a, stk. 4,  

 og moderselskaber, jf. § 37 b, stk. 1.
 Stk. 2. Såfremt videregivelsen er erhvervsmæssigt  

 begrundet, kan sædvanlige oplysninger om kundeforhold videregives til  

 koncernvirksomheder, der er underlagt en tavshedspligt som nævnt i  

 stk. 1.
 Stk. 3. Oplysninger, der ikke vedrører rent private  

 forhold, kan videregives til pengeinstituttets moderselskab til brug for  

 styring af virksomheder i koncernen, jf. § 37 a, stk. 3,  

 såfremt moderselskabet er en finansiel virksomhed, jf. § 37 b,  

 stk. 1.
Stk. 4. Oplysninger om rent private forhold må kun  

 videregives med kundens samtykke.
Ansatte i koncernforhold, der får  

 sådanne oplysninger, er underkastet den i stk. 1 nævnte  

 tavshedspligt.
 Stk. 5. Personer, der modtager oplysninger efter stk. 3  

 er omfattet af stk. 1. Pengeinstituttet skal påse, at de personer,  

 der får kendskab til oplysningerne, er bekendt med deres  

 tavshedspligt.
Stk. 6. Pengeinstituttet skal udarbejde retningslinier for, i  

 hvilket omfang kundeoplysninger kan videregives.
Retningslinierne skal  

 være offentligt tilgængelige.« § 54. Overtrædelse af bestemmelserne i § 1,  

 stk. 3, 5 og 7, § 1a, §§ 2, 4 og 4 a, § 6, stk. 1,  

 § 7 b, stk. 1, 6, 7 og 8, § 7 c, stk. 1, § 11,  

 stk. 6, § 15 d, stk. 1, § 15 e, stk. 3, § 15 f,  

 stk. 3, § 15 k, stk. 1, § 18 og § 18 a, stk. 1,  

 § 19, stk. 1 og 2, § 19 a, § 19 b, § 19 c,  

 stk. 1, § 19 d, § 19 e, § 19 f, § 19 g, § 19 h,  

 § 20, § 21, stk. 3, § 22, stk. 3, § 23,  

 stk. 1-4, § 23 a, stk. 1-4, §§ 24 og 25, § 27,  

 stk. 1, § 28, stk. 2, § 29, jf. §§ 30-33, § 34,  

 stk. 1, 7, 8, 9 og 10, § 35, § 37, stk. 5, §§ 38,  

 39, 39 a og 41 a, §§ 47 og 48, § 49, stk. 5, 3. pkt.,  

 § 50, stk. 2, og § 51 straffes med bøde eller  

 hæfte, for så vidt højere straf ikke er forskyldt efter  

 borgerlig straffelov.
Overtrædelse af bestemmelserne i § 42 a,  

 stk. 1, straffes med bøde.
Med bøde straffes et  

 pengeinstitut, der ikke efterkommer et pålæg, der er givet i  

 medfør af § 1, stk. 6. Overtrædelse af  

 aktieselskabslovens § 54, stk. 1, 1.-3. pkt., og stk. 2-4, og  

 § 56, stk. 2, 1. pkt., straffes med bøde.
 14. I § 54, stk. 1, indsættes efter  

 »§ 7 c, stk. 1,«: »§ 7 g, stk. 1-3,«.
 15. § 54, stk. 2, affattes således:
Stk. 2. Bestyrelsesmedlemmer, medlemmer af lokale bestyrelser  

 eller lignende, medlemmer af repræsentantskabet i en bank eller  

 andelskasse, revisorer og granskningsmænd samt deres suppleanter,  

 direktører og øvrige ansatte, som uberettiget videregiver eller  

 udnytter fortrolige oplysninger, som de under udøvelsen af deres hverv  

 har fået kendskab til, straffes med bøde, for så vidt  

 højere straf ikke er forskyldt efter borgerlig straffelov.
Det samme  

 gælder sådanne personer i et finansielt holdingselskab for  

 så vidt angår de oplysninger, der af et pengeinstitut skal  

 afgives til finansielle holdingselskaber efter § 37 a, stk. 9.  

 Sædvanlige oplysninger om kundeforhold kan videregives til  

 koncernvirksomheder, jf. definitionen i årsregnskabslovens § 1,  

 stk. 2, nr. 8, der er underlagt tavshedspligt som nævnt i 1. pkt.,  

 såfremt dette er erhvervsmæssigt begrundet.
Oplysninger om rent  

 private forhold må dog kun videregives med kundens samtykke.
Ansatte i  

 koncernforhold, der får sådanne oplysninger, er underkastet den i  

 1. pkt. nævnte tavshedspligt.
