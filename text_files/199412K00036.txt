Nr LSF 36 Forslag til Lov om strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien Fremsat af justitsministeren (Bjørn Westh) den 2. november 1994 Vedtaget ved tredjebehandling den 16. december 1994 Lov nr. 1099 af 21/12/1994 § 1. Lovovertrædelser, der er omfattet af statutten og procesreglementet for det internationale tribunal til pådømmelse af krigsforbrydelser i det tidligere Jugoslavien, jf. bilag 1 og 2 til denne lov, kan strafforfølges her i landet efter lovgivningens bestemmelser herom, statutten og procesreglementet.
 § 2. Justitsministeren træffer efter anmodning fra tribunalet  

 beslutning om udlevering af personer, mod hvem tribunalet har indledt  

 strafforfølgning.
 Stk. 2. Justitsministeren træffer endvidere efter anmodning  

 beslutning om udlevering til fuldbyrdelse af tribunalets domme.
 Stk. 3. Kapitel 3 og 4 i lov om udlevering af lovovertrædere  

 finder anvendelse med de fornødne lempelser.
 § 3. En person, mod hvem tribunalet har indledt strafforfølgning,  

 kan ikke samtidig strafforfølges her i landet for den samme handling.
 § 4. Justitsministeren kan bestemme, at straf m.v., som er pålagt  

 af tribunalet, kan fuldbyrdes her i landet.
 Stk. 2.  Fuldbyrdelsen skal i videst muligt omfang ske efter  

 danske regler og må ikke medføre skærpelse af domfældtes strafferetlige  

 situation.
 Stk. 3. Justitsministeren fastsætter i forbindelse med de i stk. 1  

 nævnte afgørelser, i hvilket omfang bestemmelserne i lov om international  

 fuldbyrdelse af straf m.v., kapitlerne 2 og 4 eller 3 og 4 og de heri nævnte  

 konventioner, skal finde anvendelse.
Stk. 4. Justitsministerens afgørelse forelægges retten til  

 godkendelse.
Rettens afgørelse træffes ved dom.
 § 5. Justitsministeren kan bestemme, at loven med de fornødne  

 ændringer finder anvendelse på anden international strafforfølgning af  

 krigsforbrydelser.
 § 6. Loven træder i kraft den 1. januar 1995.
 § 7. Loven gælder ikke for Færøerne og Grønland, men kan ved  

 kongelig anordning helt eller delvis sættes i kraft for disse landsdele med  

 de afvigelser, som de særlige færøske og grønlandske forhold tilsiger.
Bilag 1 Statut for Det Internationale Tribunal Det Internationale Tribunal, der er oprettet af Sikkerhedsrådet i henhold  

 til kapitel VII i De Forenede Nationers Charter, vedrørende retsforfølgning  

 af personer, der er ansvarlige for alvorlige brud på international humanitær  

 ret begået inden for det tidligere Jugoslaviens territorium siden 1991  

 (herefter kaldet »Det Internationale Tribunal«), skal fungere i  

 overensstemmelse med denne statut.
Artikel 1 Det Internationale Tribunals kompetence Det Internationale Tribunal er i overensstemmelse med bestemmelserne i  

 denne statut bemyndiget til at retsforfølge personer, der er ansvarlige for  

 alvorlige brud på international humanitær ret begået inden for det tidligere  

 Jugoslaviens territorium siden 1991.
Artikel 2 Grove brud på Genevekonventionerne af 1949 Det Internationale Tribunal skal være bemyndiget til at retsforfølge  

 personer, der begår, eller som giver ordre til, at der begås grove brud på  

 Genevekonventionerne af 12. august 1949, det vil sige følgende handlinger mod  

 personer eller formuegoder, der nyder beskyttelse i henhold til  

 bestemmelserne i den pågældende Genevekonvention:
(a) overlagt drab, (b) tortur eller umenneskelig behandling, herunder biologiske forsøg, (c) overlagt frembringelse af stærke lidelser eller alvorlig skade på  

 legeme eller helbred, (d) omfattende ødelæggelse samt tilegnelse af formuegoder, der ikke er  

 begrundet i militære krav, og som er udført ulovligt og formålsløst, (e) tvang over for krigsfanger eller civile for at tvinge dem til at  

 udføre militærtjeneste i en fjendtlig magts styrker, (f) forsætlig berøvelse af krigsfangers eller civiles ret til fair og  

 lovlig rettergang, (g) ulovlig deportation, tvangsforflyttelse eller ulovlig frihedsberøvelse  

 af civile, (h) gidseltagning af civile.
Artikel 3 Brud på krigsret eller regler for krigsførelse Det Internationale Tribunal er bemyndiget til at retsforfølge personer,  

 der overtræder krigsretten eller reglerne for krigsførelse.
Disse brud  

 omfatter, men er ikke begrænset til:
(a) anvendelse af giftige våben eller andre våbentyper, der er beregnet  

 til at frembringe unødvendige lidelser, (b) umotiveret ødelæggelse af byer og landsbyer eller hærgen, der ikke er  

 begrundet i militære krav, (c) angreb eller bombardement, uanset på hvilken måde, af byer, landsbyer,  

 boliger eller bygninger, der er uden forsvar, (d) beslaglæggelse af, ødelæggelse af eller overlagt skade på religiøse  

 institutioner, velgørende institutioner, uddannelsesinstitutioner,  

 institutioner, der er helliget kunst og videnskab, historiske mindesmærker  

 samt kunstværker og videnskabelige arbejder, (e) plyndring af offentlige eller private formuegoder.
Artikel 4 Folkedrab 1. Det Internationale Tribunal er bemyndiget til at retsforfølge personer,  

 der begår folkedrab, som defineret i artikel 4, stk. 2, eller som udfører  

 andre af de i artikel 4, stk. 3, nævnte handlinger.
 2. Ved folkedrab forstås følgende handlinger, der udføres med forsæt om  

 helt eller delvis at ødelægge nationale grupper, etniske grupper,  

 minoritetsgrupper eller religiøse grupper som sådan:
(a) drab på medlemmer af gruppen, (b) frembringelse af alvorlig skade på legeme eller sjæl hos medlemmer af  

 den pågældende gruppe, (c) bevidst påtvingelse af livsvilkår for gruppen, der er beregnet på at  

 bevirke, at gruppen helt eller delvis nedbrydes fysisk, (d) indførelse af foranstaltninger, der har til hensigt at forhindre  

 børnefødsler inden for gruppen, (e) tvangsforflyttelse af børn fra gruppen til andre grupper.
 3. Følgende handlinger er strafbare:
(a) folkedrab, (b) sammensværgelse om at begå folkedrab, (c) direkte og offentlig tilskyndelse til at begå folkedrab, (d) forsøg på at begå folkedrab, (e) medvirken til folkedrab.
Artikel 5 Forbrydelser imod menneskeheden Det Internationale Tribunal er bemyndiget til at retsforfølge personer,  

 der er ansvarlige for følgende forbrydelser, uanset om de er af international  

 eller intern karakter, når de begås under væbnet konflikt og er rettet mod  

 civilbefolkningen:
(a) mord, (b) udryddelse, (c) undertvingelse, (d) udvisning af landet, (e) fængsling, (f) tortur, (g) voldtægt, (h) forfølgelse af politiske, racemæssige eller religiøse årsager, (i) andre umenneskelige handlinger.
Artikel 6 Kompetence i relation til personkreds Det Internationale Tribunal har kompetence i relation til fysiske personer  

 i henhold til bestemmelserne i denne statut.
Artikel 7 Personligt strafferetligt ansvar 1. En person, der har planlagt, tilskyndet til, beordret, begået eller på  

 anden måde medvirket ved planlægningen, forberedelsen eller udførelsen af en  

 forbrydelse som nævnt i artikel 2 - 5 i denne statut, er personlig ansvarlig  

 for forbrydelsen.
 2. Den officielle stilling, en sigtet person indtager, uanset om det er  

 som stats- eller regeringsoverhoved eller som ansvarlig embedsmand i  

 regeringen, skal ikke fritage den pågældende person for strafferetligt ansvar  

 eller være en formildende omstændighed i forbindelse med fastsættelsen af  

 straffen.
 3. Det forhold, at en af de i artikel 2-5 i denne statut nævnte handlinger  

 begås af en underordnet, fritager ikke den pågældendes overordnede for  

 strafferetligt ansvar, hvis denne vidste eller burde vide, at den  

 underordnede ville begå sådanne handlinger eller havde gjort det og den  

 overordnede havde undladt at træffe de nødvendige og rimelige  

 foranstaltninger til at undgå sådanne handlinger eller til at straffe  

 gerningsmændene.
 4. Det forhold, at en sigtet person handlede efter ordre fra en regering  

 eller overordnet, fritager ham ikke for strafferetligt ansvar, men kan være  

 en formildende omstændighed i forbindelse med fastsættelsen af straffen, hvis  

 Det Internationale Tribunal finder det påkrævet af retfærdighedshensyn.
Artikel 8 Territorial og tidsmæssig kompetence Det Internationale Tribunals territoriale kompetence strækker sig til den  

 tidligere Socialistiske Jugoslaviske Forbundsrepublik, herunder dens  

 landområde, luftrum og territoriale farvande.
Det Internationale Tribunals  

 tidsmæssige kompetence dækker perioden fra 1. januar 1991.
Artikel 9 Sideløbende kompetence 1. Det Internationale Tribunal og de nationale domstole har sideløbende  

 kompetence til at retsforfølge personer for alvorlige brud på international  

 humanitær ret begået inden for det tidligere Jugoslaviens territorium siden  

 1. januar 1991.
2. Det Internationale Tribunal har forrang over de nationale domstole.
Det  

 Internationale Tribunal kan på ethvert trin i processen formelt anmode de  

 nationale domstole om at underordne sig Det Internationale Tribunals  

 kompetence i henhold til denne statut samt Det Internationale Tribunals  

 procesregler og regler om bevisførelse.
Artikel 10 Non-bis-in-idem 1. Ingen person kan stilles for en national domstol for handlinger, som  

 efter denne statut udgør alvorlige brud på international humanitær ret, og  

 som den pågældende allerede har været retsforfulgt for ved Det Internationale  

 Tribunal.
2. En person, der har været retsforfulgt ved en national domstol for  

 handlinger, der udgør grove brud på international humanitær ret, kan  

 efterfølgende kun stilles for Det Internationale Tribunal, såfremt (a) den handling, som den pågældende har været retsforfulgt for, har haft  

 karakter af en almindelig forbrydelse eller (b) sagsbehandlingen ved den nationale domstol ikke har været upartisk  

 eller uafhængig eller har haft til formål at beskytte den sigtede mod  

 internationalt strafferetligt ansvar, eller hvis sagen ikke er behandlet på  

 rette måde.
 3. Det Internationale Tribunal skal ved overvejelsen af, hvilken sanktion  

 der skal pålægges en person, der er dømt for en forbrydelse i henhold til  

 denne statut, tage hensyn til, i hvilket omfang en eventuel sanktion, som en  

 person er idømt af en national domstol for den samme handling, allerede er  

 afsonet.
Artikel 11 Det Internationale Tribunals organisation Det Internationale Tribunal består af følgende organer:
(a) afdelingerne, der omfatter to domstolsafdelinger og en appelafdeling, (b) anklageren og (c) et justitskontor, der skal betjene såvel afdelingerne som anklageren.
Artikel 12 Sammensætningen af afdelingerne Afdelingerne udgøres af elleve uafhængige dommere, som ikke må omfatte to  

 statsborgere i samme stat, og som fungerer på følgende måde:
(a) tre af dommerne skal fungere i hver domstolsafdeling, (b) fem af dommerne skal fungere i appelafdelingen.
Artikel 13 Dommernes kvalifikationer og valg af dommere 1. Dommerne skal være personer, der er i besiddelse af høj moralsk  

 habitus, upartiskhed og hæderlighed, og som i deres hjemland opfylder  

 betingelserne for at indtage de højeste dommerembeder.
Ved den overordnede  

 sammensætning af afdelingerne skal der tages behørigt hensyn til, hvilken  

 erfaring de pågældende dommere har inden for strafferet, folkeret, herunder  

 international humanitær ret, samt menneskerettighedslovgivningen.
 2. Dommerne i Det Internationale Tribunal vælges af FN's Generalforsamling  

 ud fra en liste, som Sikkerhedsrådet fremsender, og på følgende måde:
(a) Generalsekretæren opfordrer FN's medlemsstater og ikke-medlemsstater  

 med permanente observatørmissioner ved FN's hovedkvarter til at foretage  

 indstillinger til dommerembederne ved Det Internationale Tribunal, (b) inden for 60 dage efter Generalsekretærens opfordring kan hver stat  

 indstille højst to kandidater, der opfylder de i stk. 1 nævnte betingelser,  

 idet der ikke må være tale om to af samme nationalitet, (c) Generalsekretæren fremsender de modtagne indstillinger til  

 Sikkerhedsrådet.
På grundlag af de modtagne indstillinger udfærdiger  

 Sikkerhedsrådet en liste på mindst 22 og højst 33 kandidater under behørig  

 hensyntagen til, at de vigtigste retssystemer i verden er repræsenteret på  

 listen, (d) Præsidenten for Sikkerhedsrådet videresender kandidatlisten til  

 Præsidenten for Generalforsamlingen.
Ud fra denne liste vælger  

 Generalforsamlingen de elleve dommere til Det Internationale Tribunal.
De  

 kandidater, der får absolut flertal blandt FN's medlemsstater og  

 ikke-medlemsstater med permanente observatørmissioner ved FN's hovedkvarter,  

 erklæres for valgt.
Hvis to kandidater af samme nationalitet opnår det  

 krævede flertal, anses den, som har fået det højeste antal stemmer, for  

 valgt.
 3. Hvis der bliver et embede ledigt i afdelingerne, skal  

 Generalsekretæren, efter samråd med præsidenterne for Sikkerhedsrådet og  

 Generalforsamlingen, udnævne en person, der opfylder de i stk. 1 anførte  

 betingelser, for den resterende del af den pågældende embedsperiode.
4. Dommerne vælges for en periode af fire år.
For embedet som dommer  

 gælder samme vilkår, som gælder for embedet som dommer ved Den Internationale  

 Domstol.
Dommerne kan genvælges.
Artikel 14 Afdelingernes medlemmer og personale 1. Dommerne ved Det Internationale Tribunal vælger en præsident.
 2. Præsidenten for Det Internationale Tribunal skal være medlem af  

 appelafdelingen og fungere som retsformand ved sager, der behandles af  

 appelafdelingen.
3. Præsidenten udnævner - efter høring af dommerne ved Det Internationale  

 Tribunal - dommerne til appelafdelingen og domstolsafdelingerne.
En dommer  

 kan kun fungere i den afdeling, som vedkommende er udnævnt til.
 4. Dommerne i hver domstolsafdeling vælger en retsformand, som er generelt  

 ansvarlig for sager, der behandles af domstolsafdelingen.
Artikel 15 Procesregler samt regler om bevisførelse Dommerne ved Det Internationale Tribunal fastsætter selv deres  

 procesregler samt regler om bevisførelse i forbindelse med indledende  

 retsmøder, domsforhandlinger og appelsager, godkendelse af bevismateriale,  

 beskyttelse af ofre og vidner samt øvrige relevante anliggender.
Artikel 16 Anklageren 1. Anklageren er ansvarlig for efterforskning og retsforfølgning af  

 personer, der er ansvarlige for alvorlige brud på international humanitær ret  

 begået inden for det tidligere Jugoslaviens territorium siden 1. januar 1991.
2. Anklageren fungerer uafhængigt som et særskilt organ ved Det  

 Internationale Tribunal.
Anklageren må hverken søge eller modtage  

 instruktioner fra nogen regering eller fra nogen anden kilde.
 3. Anklagerens kontor beklædes af en anklager og andet kvalificeret  

 personale efter behov.
4. Anklageren udnævnes af Sikkerhedsrådet efter indstilling fra  

 Generalsekretæren.
Anklageren skal have en høj moralsk habitus og være i  

 besiddelse af den højeste kompetence samt erfaring med at lede efterforskning  

 og retsforfølgning i straffesager.
Anklageren beklæder embedet for en periode  

 af fire år og kan genvælges.
For embedet som anklager gælder samme vilkår,  

 som gælder for embedet som vicegeneralsekretær ved FN.
 5. Personalet i anklagerens kontor udnævnes af Generalsekretæren efter  

 indstilling fra anklageren.
Artikel 17 Justitskontoret 1. Justitskontoret er ansvarlig for administration og betjening af Det  

 Internationale Tribunal.
 2. Justitskontoret består af en justitssekretær og andet personale efter  

 behov.
3. Justitssekretæren udnævnes af Generalsekretæren i samråd med  

 præsidenten for Det Internationale Tribunal.
Justitssekretæren beklæder  

 embedet for en periode af fire år og kan genvælges.
For embedet som  

 justitssekretær gælder samme vilkår, som gælder for en assisterende  

 generalsekretær ved FN.
 4. Det øvrige personale i justitskontoret udnævnes af Generalsekretæren  

 efter indstilling fra justitssekretæren.
Artikel 18 Efterforskning og udfærdigelse af anklageskrift 1. Anklageren skal iværksætte efterforskning ex officio eller på basis af  

 oplysninger indhentet fra anden kilde, især fra regeringer, FN-organer,  

 interguvernementale og ikkeguvernementale organisationer.
Anklageren vurderer  

 de modtagne eller indhentede oplysninger og afgør, om der er tilstrækkeligt  

 grundlag for at indlede retsforfølgning.
2. Anklageren er bemyndiget til at foretage afhøring af mistænkte, ofre og  

 vidner, til at indsamle bevismateriale og til at udføre  

 efterforskningsmæssige skridt på stedet.
Anklageren kan under udførelsen af  

 disse opgaver om fornødent søge bistand hos de pågældende statslige  

 myndigheder.
3. Hvis en mistænkt bliver afhørt, skal han have ret til bistand af en  

 forsvarer efter eget valg.
Den mistænkte skal ligeledes være berettiget til  

 at få beskikket juridisk bistand uden vederlag under enhver sag af en sådan  

 art, hvis han ikke har tilstrækkelige midler til selv at betale, samt til  

 fornøden oversættelse til og fra et sprog, som han taler og forstår.
4. Efter beslutning om, at der foreligger en prima facie-sag, udfærdiger  

 anklageren et anklageskrift med en kortfattet fremstilling af sagens fakta og  

 den forbrydelse eller de forbrydelser, som den anklagede er anklaget for i  

 henhold til denne statut.
Anklageskriftet fremsendes til en dommer ved  

 domstolsafdelingen.
Artikel 19 Prøvelse af anklageskriftet 1. Den dommer ved domstolsafdelingen, som anklageskriftet er fremsendt  

 til, foretager en prøvelse heraf.
Hvis denne finder det godtgjort, at  

 anklageren har godtgjort, at der foreligger en prima facie-sag, stadfæster  

 han anklageskriftet.
Hvis han ikke finder det godtgjort, skal anklageskriftet  

 afvises.
 2. Efter stadfæstelse af et anklageskrift, kan dommeren efter anmodning  

 fra anklageren afsige kendelser og ordrer om arrest, varetægtsfængsling,  

 udlevering eller overførsel af personer samt andre kendelser, der måtte være  

 påkrævet for at kunne føre sagen.
Artikel 20 Iværksættelse og førelse af domsforhandlinger 1. Domstolsafdelingerne skal sikre, at den retslige behandling er rimelig  

 og hurtig, og at sagen føres i overensstemmelse med procesreglerne og  

 reglerne om bevisførelse og med fuld respekt for den sigtedes rettigheder og  

 med skyldig hensyntagen til beskyttelse af ofre og vidner.
 2. En person, der er stadfæstet anklageskrift imod, skal i henhold til en  

 kendelse eller arrestordre udstedt af Det Internationale Tribunal  

 varetægtsfængsles, straks underrettes om de anklager, der er rejst mod ham,  

 samt overføres til Det Internationale Tribunal.
 3. Domstolsafdelingen skal behandle anklageskriftet, finde det godtgjort,  

 at den sigtedes rettigheder overholdes, bekræfte, at den sigtede forstår  

 anklageskriftet og instruere den sigtede i at fremkomme med et svarskrift.  

 Domstolsafdelingen berammer derefter en dato for domsforhandlingen.
 4. Retsmødet skal være offentligt, medmindre domstolsafdelingen bestemmer,  

 at retsmødet skal være lukket i overensstemmelse med dets procesregler og  

 regler om bevisførelse.
Artikel 21 Den sigtedes rettigheder 1. Alle personer er lige for Det Internationale Tribunal.
 2. Ved behandlingen af sigtelser mod den sigtede skal denne være  

 berettiget til en retfærdig og offentlig behandling af sagen i henhold til  

 artikel 22 i denne statut.
 3. Den sigtede anses for uskyldig, indtil han er kendt skyldig i  

 overensstemmelse med bestemmelserne i denne statut.
 4. Ved behandlingen af en sigtelse mod den sigtede i henhold til denne  

 statut skal den sigtede have ret til følgende mindstegarantier, med alle lige  

 rettigheder:
(a) ret til at blive underrettet omgående og i detaljer på et sprog, som  

 han forstår, om, hvilken art sigtelse der er rejst mod ham, og årsagen  

 dertil, (b) ret til at få tilstrækkelig tid til og mulighed for at forberede sit  

 forsvar og til at sætte sig i forbindelse med en forsvarsadvokat efter eget  

 valg, (c) ret til at komme for en domstol hurtigst muligt, (d) ret til at få sagen behandlet i egen nærværelse, til selv at føre sit  

 forsvar eller med juridisk bistand efter eget valg, til, såfremt han ikke har  

 juridisk bistand, at blive underrettet om denne ret, samt til at få beskikket  

 juridisk bistand i alle tilfælde, hvor det er påkrævet ud fra  

 retfærdighedshensyn, og uden at han skal betale herfor, i tilfælde af, at han  

 ikke har tilstrækkelige midler til selv at betale, (e) ret til at afhøre, eller få afhørt personer, der vidner imod ham, samt  

 til at opnå, at personer, der skal vidne for ham, er til stede og afhøres på  

 samme betingelser som de personer, der vidner imod ham.
(f) ret til at få vederlagsfri bistand af en tolk, såfremt han ikke kan  

 forstå eller tale det sprog, der anvendes ved Det Internationale Tribunal, (g) ret til ikke at blive tvunget til at vidne imod sig selv eller til at  

 tilstå at være skyldig.
Artikel 22 Beskyttelse af ofre og vidner Det Internationale Tribunal træffer i dets procesregler og regler om  

 bevisførelse bestemmelser om beskyttelse af ofre og vidner.
Sådanne  

 beskyttelsesforanstaltninger skal omfatte, men ikke være begrænset til, at  

 sagen føres bag lukkede døre, og at ofrets identitet beskyttes.
Artikel 23 Domme 1. Domstolsafdelingerne afsiger dom over og idømmer personer, der er  

 domfældt for alvorlige brud på international humanitær ret, straffe og  

 sanktioner.
 2. Dommene afgives af et flertal af dommerne ved den pågældende  

 domstolsafdeling og afsiges af domstolsafdelingen i et åbent retsmøde.  

 Domsafsigelsen skal ledsages af en skriftlig, begrundet udtalelse, til  

 hvilken der kan knyttes individuelle udtalelser eller dissens.
Artikel 24 Sanktioner 1. Sanktionen, som domstolsafdelingen idømmer, er begrænset til  

 fængselsstraf.
Ved udmåling af fængselsstraffen skal Det Internationale  

 Tribunal anvende den i det tidligere Jugoslavien almindeligt fulgte  

 retspraksis vedrørende fængselsstraffe.
 2. Ved idømmelsen af straffen bør domstolsafdelingerne tage hensyn til  

 forhold som for eksempel forbrydelsens grovhed samt den dømte persons  

 personlige forhold.
 3. Ud over fængsling kan domstolsafdelingerne afsige kendelse om, at  

 formuegoder og udbytte ved den kriminelle adfærd, herunder også ved  

 anvendelse af tvang, skal leveres tilbage til den retmæssige ejer.
Artikel 25 Appelsager 1. Appelafdelingen behandler appelsager fra personer, der er dømt af  

 domstolsafdelingerne, eller fra anklageren, på følgende grundlag:
(a) fejl vedrørende et juridisk spørgsmål, som gør afgørelsen ugyldig,  

 eller (b) faktuelle fejl, der har ført til justitsmord.
 2. Appelafdelingen kan stadfæste, omstøde eller ændre afgørelser, der er  

 truffet af domstolsafdelingerne.
Artikel 26 Fornyet prøvelse af sagen Hvis der kommer nye oplysninger frem, som ikke var kendt på det tidspunkt,  

 hvor sagen blev ført ved domstolsafdelingerne eller appelafdelingen, og som  

 kunne have været afgørende i forbindelse med afgørelsen, kan den domfældte  

 indgive en begæring til Det Internationale Tribunal om fornyet prøvelse af  

 sagen.
Artikel 27 Tvangsfuldbyrdelse af straffe Fængselsstraffe afsones i en stat, der udpeges af Det Internationale  

 Tribunal på grundlag af en liste over stater, som over for Sikkerhedsrådet  

 har tilkendegivet, at de er rede til at modtage domfældte personer.  

 Fængslingen sker i overensstemmelse med gældende ret i den pågældende stat,  

 dog under tilsyn af Det Internationale Tribunal.
Artikel 28 Benådning eller strafnedsættelse Hvis den domfældte person i henhold til gældende ret i den stat, som  

 vedkommende sidder fængslet i, kan få benådning eller opnå strafforvandling,  

 skal den pågældende stat underrette Det Internationale Tribunal herom.  

 Præsidenten for Det Internationale Tribunal skal i samråd med dommerne afgøre  

 sagen på grundlag af retfærdighedshensyn og almindelige retsprincipper.
Artikel 29 Samarbejde og retslig bistand 1. Staterne skal samarbejde med Det Internationale Tribunal i forbindelse  

 med efterforskning og retsforfølgning af personer, der er anklaget for at  

 have begået alvorlige brud på international humanitær ret.
 2. Staterne skal uden ugrundet ophold efterkomme anmodninger om bistand  

 eller kendelser, der er afsagt af en domstolsafdeling, herunder, men ikke  

 begrænset til, følgende spørgsmål:
(a) identifikation og lokalisering af personer, (b) optagelse af vidneudsagn og tilvejebringelse af beviser, (c) forkyndelse af dokumenter, (d) arrestation eller tilbageholdelse af personer, (e) overgivelse eller overførsel af den anklagede til Det Internationale  

 Tribunal.
Artikel 30 Det Internationale Tribunals status, privilegier og immunitet 1. Konventionen vedrørende De Forenede Nationers privilegier og immunitet  

 af 13. februar 1946 finder anvendelse på Det International Tribunal,  

 dommerne, anklageren og hans personale, samt justitssekretæren og hans  

 personale.
 2. Dommerne, anklageren og justitssekretæren skal være omfattet af de  

 samme privilegier og immunitet, som diplomatiske udsendinge nyder i henhold  

 til folkeretten.
 3. Anklagerens og justitssekretærens personale er omfattet af de samme  

 privilegier og immunitet, der gives til ansatte i De Forenede Nationer i  

 henhold til artikel V og artikel VII i den i denne artikels stk. 1 omhandlede  

 konvention.
 4. Andre personer, herunder anklagede, der kræves fremstillet for Det  

 Internationale Tribunal, skal gives den behandling, der er påkrævet for, at  

 Det Internationale Tribunal kan fungere hensigtsmæssigt.
Artikel 31 Det Internationale Tribunals hjemsted Det Internationale Tribunal skal have sæde i Haag.
Artikel 32 Det Internationale Tribunals udgifter Det Internationale Tribunals udgifter afholdes over De Forenede Nationers  

 almindelige budget i overensstemmelse med artikel 17 i De Forenede Nationers  

 Charter.
Artikel 33 Arbejdssprog Det Internationale Tribunals arbejdssprog er engelsk og fransk.
Artikel 34 Årlig beretning Præsidenten for Det Internationale Tribunal aflægger en årlig beretning  

 for Det Internationale Tribunal til Sikkerhedsrådet og Generalforsamlingen.
Bilag 2 DE FORENEDE NATIONER Det Internationale Tribunal vedrørende retsforfølgning af personer, der er ansvarlige for alvorlige brud på IT/32 international humanitær ret begået inden for det tidligere Jugoslaviens territorium siden 1991 14. marts 1994 Original:  

 engelsk og fransk Anden samling Haag Holland 17. januar - 11. februar 1994 PROCESREGLER SAMT REGLER OM BEVISFØRELSE (VEDTAGET DEN 11. FEBRUAR 1994) INDHOLDSFORTEGNELSE AFSNIT 1 ALMINDELIGE BESTEMMELSER Regel 1 Ikrafttræden Regel 2 Definitioner Regel 3 Arbejdssprog Regel 4 Retsmøder uden for Tribunalets hjemsted Regel 5 Manglende overholdelse af reglerne Regel 6 Ændring af regler Regel 7 Autentiske tekster 2 INDBYRDES FORRANG I TRIBUNALET Regel 8 Anmodning om oplysninger Regel 9 Anklagers anmodning om henvisning Regel 10 Formel anmodning om henvisning Regel 11 Tilfælde hvor en anmodning om henvisning ikke efterkommes Regel 12 Nationale domstoles afgørelser Regel 13 Non-bis-in-idem 3 TRIBUNALETS ORGANISATION Del 1 Dommere Regel 14 Højtidelig erklæring Regel 15 Inhabilitet hos dommerne Regel 16 Fratrædelse Regel 17 Indbyrdes forrang Del 2 Præsidentskab Regel 18 Valg af præsident Regel 19 Præsidentens funktioner Regel 20 Vicepræsidenten Regel 21 Vicepræsidentens funktioner Regel 22 Substituering Del 3 Tribunalets interne funktion Regel 23 Bureauet Regel 24 Tribunalets plenarmøder Regel 25 Tidspunkter for plenarmøder Regel 26 Afstemning Del 4 Afdelingerne Regel 27 Turnus Regel 28 Prøvelse af anklageskrift Regel 29 Votering Del 5 Justitskontoret Regel 30 Udnævnelse af justitssekretær Regel 31 Udnævnelse af vicejustitssekretær samt personale til  

 justitskontoret Regel 32 Højtidelig erklæring Regel 33 Justitssekretærens funktioner Regel 34 Ofre og vidner Regel 35 Protokol Regel 36 Retsprotokol Del 6 Anklageren Regel 37 Funktioner Regel 38 Viceanklager 4 EFTERFORSKNING OG MISTÆNKTES RETTIGHEDER Del 1 Efterforskning Regel 39 Ledelse af efterforskning Regel 40 Midlertidige foranstaltninger Regel 41 Opbevaring af informationer Regel 42 Mistænktes rettigheder under efterforskningen Regel 43 Optagelse af afhøring af mistænkte Del 2 Forsvarere Regel 44 Udpegning af forsvarere og forsvareres kvalifikationer Regel 45 Beskikkelse af forsvarer Regel 46 Misligholdelse af forpligtelser fra forsvarers side 5 FØR RETSSAGEN Del 1 Anklageskrifter Regel 47 Indgivelse af anklageskrift fra anklageren Regel 48 Kumulation af flere sigtede Regel 49 Kumulation af flere forbrydelser Regel 50 Ændring af anklageskrift Regel 51 Frafald af anklageskrift Regel 52 Offentligt anklageskrift Regel 53 Hemmeligholdelse af anklageskrift Del 2 Kendelser og ordrer Regel 54 Almindelige regler Regel 55 Anholdelsesordrer Regel 56 Samarbejde mellem staterne Regel 57 Procedure efter anholdelsen Regel 58 Nationale udleveringsbestemmelser Regel 59 Manglende iværksættelse af en ordre Regel 60 Bekendtgørelse af anklageskriftet Regel 61 Procedure ved undladelse af iværksættelse af en ordre Regel 62 Første fremstilling af sigtede Regel 63 Afhøring af sigtede Regel 64 Varetægt Regel 65 Foreløbig løsladelse Del 3 Bevisførelse Regel 66 Anklagers oplysningspligt Regel 67 Gensidig oplysningspligt Regel 68 Oplysning om diskulperende beviser Regel 69 Beskyttelse af ofre og vidner Regel 70 Forhold, der ikke er omfattet af oplysningspligten Del 4 Vidneudsagn Regel 71 Vidneudsagn Del 5 Kendelser forud for sagens behandling Regel 72 Almindelige bestemmelser Regel 73 Sigtedes anmodninger om en kendelse 6 SAGENS FØRELSE I DOMSTOLSAFDELINGERNE Del 1 Almindelige bestemmelser Regel 74 Amicus Curiae Regel 75 Beskyttelse af ofre og vidner Regel 76 Tolkes og oversætteres edsaflæggelse Regel 77 Foragt for retten Regel 78 Åbne retsmøder Regel 79 Lukkede retsmøder Regel 80 Kontrol med sagens førelse Regel 81 Protokollering af sagens forløb og beviser Del 2 Sagens forelæggelse Regel 82 Kumulerede og separate retssager Regel 83 Tvangsmidler Regel 84 Indledende indlæg Regel 85 Fremlæggelse af beviser Regel 86 Afsluttende indlæg Regel 87 Votering Regel 88 Dommen Del 3 Bevisregler Regel 89 Almindelige bestemmelser Regel 90 Vidneførelse Regel 91 Falsk vidneforsklaring under ed Regel 92 Tilståelse Regel 93 Bevis for tidligere lignende forhold Regel 94 Fakta, som der ikke skal føres bevis for Regel 95 Beviser, der er opnået i modstrid med internationalt beskyttede  

 menneskerettigheder Regel 96 Bevis i sager vedrørende seksuelle overgreb Regel 97 Forholdet mellem advokat og klient Regel 98 Afdelingernes beføjelse til at kræve fremlæggelse af yderligere  

 beviser Del 4 Procedure i forbindelse med strafudmålingen Regel 99 Frifundnes retsstilling Regel 100 Procedure før strafudmålingen Regel 101 Sanktioner Regel 102 Domfældtes retsstilling Regel 103 Fængsling Regel 104 Tilsyn med fængslingen Regel 105 Tilbagelevering af formuegoder Regel 106 Erstatning til ofre 7 APPELSAGER Regel 107 Almindelige bestemmelser Regel 108 Ankestævning Regel 109 Ekstrakt Regel 110 Kopier af ekstrakten Regel 111 Appellantens indlæg Regel 112 Indstævntes indlæg Regel 113 Appellantens andet indlæg Regel 114 Dato for retsmøde Regel 115 Yderligere beviser Regel 116 Forlængelse af tidsfrister Regel 117 Dom Regel 118 Sigtedes retsstilling efter en appelsag 8 FORNYET PRØVELSE AF SAGEN Regel 119 Begæring om fornyet prøvelse af sagen Regel 120 Forundersøgelse Regel 121 Appelsager Regel 122 Hjemvisning af sagen til en domstolsafdeling 9 BENÅDNING OG STRAFNEDSÆTTELSE Regel 123 Underretning fra staterne Regel 124 Afgørelse fra præsidenten Regel 125 Almindelige normer i forbindelse med benådning eller strafnedsættelse Afsnit 1 Almindelige bestemmelser Regel 1 Ikrafttræden Nærværende procesregler samt regler om bevisførelse, som er vedtaget i  

 medfør af artikel 15 i Statutten for Tribunalet, skal træde i kraft den 14.  

 marts 1994.
Regel 2 Definitioner (A) I reglerne skal nedenstående udtryk have følgende mening, medmindre  

 andet fremgår af konteksten:
 Regler: De regler, der henvises til under regel 1.
 Statut: Statutten for Tribunalet, der er vedtaget af  

 Sikkerhedsrådets i henhold til resolution nr. 827 af 25. maj 1993.
 Tribunal: Det Internationale Tribunal vedrørende retsforfølgning  

 af personer, der er ansvarlige for alvorlige brud på international humanitær  

 ret begået inden for det tidligere Jugoslaviens territorium siden 1991,  

 oprettet af Sikkerhedsrådet i henhold til resolution nr. 827 af 25. maj 1993.
 Sigtede: En person, der er indgivet anklageskrift imod i  

 overensstemmelse med regel 47.
 Anholdelse: Det forhold, at en national myndighed tager en  

 mistænkt eller sigtet i varetægtsarrest.
 Bureau: Et organ, der udgøres af præsidenten, vicepræsidenten og  

 retsformændene i domstolsafdelingerne.
 Efterforskning: Alle aktiviteter, som anklageren påtager sig i  

 henhold til statutten og reglerne med henblik på indsamling af oplysninger og  

 beviser.
 Part: Anklager eller sigtede.
 Præsident: Præsidenten for Tribunalet.
 Anklager: Den anklager, der er udnævnt i medfør af artikel 16 i  

 statutten.
 Mistænkt: En person, som anklageren har oplysninger om, som  

 bidrager til at vise, at den pågældende kan have begået en forbrydelse, som  

 er under Tribunalets kompetenceområde.
 Offer: En person, som det påstås, at der er begået en forbrydelse,  

 som er under Tribunalets kompetenceområde, imod.
 (B) I reglerne skal hankønsformer også omfatte hunkønsformer og  

 entalsformer også omfatte flertalsformer, og omvendt.
Regel 3 Arbejdssprog (A) Tribunalets arbejdssprog er engelsk og fransk.
 (B) Sigtede skal have ret til at anvende sit eget sprog.
 (C) Enhver anden person, der giver møde i Tribunalet, kan med forbehold af  

 stk. (D) anvende sit eget sprog, såfremt han ikke har tilstrækkeligt kendskab  

 til et af de to arbejdssprog.
(D) Sigtedes forsvarer kan anmode retsformanden i den pågældende afdeling  

 om tilladelse til at anvende et andet sprog end de to arbejdssprog eller  

 sigtedes eget sprog.
Hvis en sådan tilladelse gives, afholdes udgifterne til  

 tolkning og oversættelse af Tribunalet i det omfang, præsidenten måtte træffe  

 bestemmelse herom, under hensyntagen til forsvarets førelse og en retfærdig  

 rettergang.
 (E) Justitssekretæren træffer de fornødne foranstaltninger i forbindelse  

 med tolkning og oversættelse til og fra arbejdssprogene.
Regel 4 Retsmøder uden for Tribunalets hjemsted Afdelingerne kan udøve deres funktioner andre steder end der, hvor  

 Tribunalet har sæde, såfremt dette godkendes af præsidenten af hensyn til en  

 retfærdig rettergang.
Regel 5 Manglende overholdelse af reglerne Indsigelse fra en af parterne med begrundelse i manglende overholdelse af  

 reglerne mod handlinger begået af en anden part skal gøres gældende ved først  

 givne lejlighed.
Indsigelser tages alene til følge, og handlinger erklæres  

 alene for ugyldige, såfremt den pågældende handling er uforenelig med de  

 grundlæggende retfærdighedsprincipper og har ført til justitsmord.
Regel 6 Ændring af regler (A) Forslag til ændring af regler kan fremlægges af en dommer, af  

 anklageren eller af justitssekretæren.
Et forslag skal vedtages, såfremt det  

 tiltrædes af mindst syv dommere på et plenarmøde i Tribunalet, som skal være  

 indkaldt med underretning til samtlige dommere om forslaget.
 (B) Ændringer af regler kan i øvrigt vedtages på betingelse af, at de  

 enstemmigt godkendes af dommerne.
 (C) Ændringer træder i kraft øjeblikkeligt, men skal ikke forringe  

 sigtedes rettigheder under en verserende retssag.
Regel 7 Autentiske tekster Den engelske og den franske version af reglerne skal have samme gyldighed.  

 I tilfælde af uoverensstemmelse mellem teksterne skal den version, der er  

 bedst i overensstemmelse med statuttens og reglernes ånd, være gældende.
Afsnit 2 Indbyrdes forrang i tribunalet Regel 8 Anmodning om oplysninger Såfremt anklageren finder, at en forbrydelse inden for Tribunalets  

 kompetenceområde er eller har været genstand for efterforskning eller  

 strafferetlig forfølgning ved de nationale domstole i en stat, kan anklageren  

 anmode den pågældende stat om at fremsende alle relevante oplysninger derom  

 til ham.
I henhold til artikel 29, stk. 1, i statutten skal den pågældende  

 stat fremsende disse oplysninger til anklageren omgående.
Regel 9 Anklagers anmodning om henvisning Såfremt anklageren i forbindelse med en efterforskning eller  

 retsforfølgning ved de nationale domstole i en stat finder, (i) at den handling, der er iværksat efterforskning i, eller som er  

 genstand for retsforfølgning, har karakter af en almindelig forbrydelse,  

 eller (ii) at der ikke er udvist upartiskhed eller uafhængighed, eller at  

 efterforskningen eller retsforfølgningen har haft til formål at beskytte den  

 sigtede mod internationalt strafferetligt ansvar, eller at sagen ikke er  

 behandlet på rette måde, eller (iii) at sagen er tæt forbundet med eller på anden måde involverer  

 faktiske eller juridiske spørgsmål af betydning, som kan få følgevirkninger  

 for efterforskning eller retsforfølgning ved Tribunalet, kan han foreslå den af præsidenten udpegede domstolsafdeling, at der skal  

 fremsættes en formel anmodning om, at den nationale domstol skal underordne  

 sig Tribunalets kompetence.
Regel 10 Formel anmodning om henvisning (A) Såfremt den domstolsafdeling, som har fået forelagt et forslag om  

 henvisning med en af de under regel 9 nærmere angivne begrundelser, finder en  

 sådan henvisning hensigtsmæssig, kan domstolsafdelingen fremsætte en formel  

 anmodning til den pågældende stat om, at dens nationale domstol skal  

 underordne sig Tribunalets kompetence.
 (B) Denne anmodning skal indeholde en begæring om, at resultaterne af de  

 efterforskningsmæssige skridt tillige med en udskrift af retsprotokollen og  

 af dommen, hvis denne allerede er afsagt, fremsendes til Tribunalet.
 (C) Såfremt anmodningen til Tribunalet er fremsat af en af  

 domstolsafdelingerne, skal de efterfølgende retsmøder foregå i den anden af  

 Tribunalets domstolsafdelinger.
Regel 11 Tilfælde, hvor en anmodning om henvisning ikke efterkommes Hvis der ikke inden 60 dage efter, at justitssekretæren har underrettet en  

 stat, inden for hvis kompetenceområde efterforskningen eller  

 retsforfølgningen er iværksat, om anmodningen om henvisning, fra denne stat  

 fremsendes et svar, som godtgør over for domstolsafdelingen, at den  

 pågældende stat har taget - eller er i færd med at tage - passende skridt til  

 at efterkomme kendelsen, kan domstolsafdelingen anmode præsidenten om at  

 indberette sagen for Sikkerhedsrådet.
Regel 12 Nationale domstoles afgørelser Med forbehold af artikel 10, stk. 2, i statutten skal de nationale  

 domstoles afgørelser ikke binde Tribunalet.
Regel 13 Non-bis-in-idem Når præsidenten modtager pålidelige oplysninger om, at der er indledt  

 retsforfølgning mod en person ved en national domstol for en forbrydelse, som  

 den pågældende allerede har været retsforfulgt for ved Tribunalet, skal en  

 domstolsafdeling i henhold, mutatis mutandis , til den procedure, der  

 er fastsat under regel 10, udstede en begrundet kendelse med anmodning om, at  

 den nationale domstol permanent afbryder retsforfølgningen.
Såfremt den  

 nationale stat undlader at gøre dette, kan præsidenten indbringe sagen for  

 Sikkerhedsrådet.
Afsnit 3 Tribunalets organisation Del 1 Dommere Regel 14 Højtidelig erklæring (A) Før dommerne tiltræder deres embede skal hver enkelt dommer aflægge  

 følgende højtidelige erklæring:
 »Jeg erklærer herved højtideligt, at jeg vil opfylde mine pligter og  

 udøve mine beføjelser som dommer ved Det Internationale Tribunal vedrørende  

 retsforfølgning af personer, der er ansvarlige for alvorlige brud på  

 international humanitær ret begået inden for det tidligere Jugoslaviens  

 territorium siden 1991, på en hæderlig, korrekt, upartisk og  

 samvittighedsfuld måde«.
 (B) Erklæringen skal opbevares i Tribunalets arkiv, underskrevet af den  

 pågældende dommer i overværelse af Generalsekretæren for FN eller en  

 repræsentant for denne.
Regel 15 Inhabilitet hos dommerne (A) Ingen dommer kan fungere som dommer ved retsmøder i sager eller  

 appelsager, hvori han selv har en interesse, eller hvortil han har eller har  

 haft en tilknytning, som vil kunne påvirke hans upartiskhed.
I sådanne sager  

 skal dommeren vige sit sæde og præsidenten udnævne en anden dommer til at  

 fungere i hans sted.
(B) Enhver part kan anmode retsformanden i en afdeling om, at en dommer  

 skal erklæres for inhabil og træde ud af sagen med ovennævnte begrundelse.  

 Retsformanden skal rådføre sig med den pågældende dommer, og Bureauet skal om  

 fornødent afgøre sagen.
Hvis Bureauet tager anmodningen til følge, skal  

 præsidenten udnævne en anden dommer til at fungere i stedet for den dommer,  

 der er erklæret inhabil.
 (C) Dommeren ved den domstolsafdeling, der foretager en prøvelse af et  

 anklageskrift mod en sigtet i henhold til artikel 19 i statutten og i henhold  

 til regel 47, skal ikke fungere som medlem af domstolsafdelingen i retssagen  

 mod den pågældende sigtede person.
 (D) Ingen medlemmer af appelafdelingen kan deltage i en appelsag  

 vedrørende en sag, hvor de har fungeret som medlem af domstolsafdelingen.
 (E) I tilfælde af at en dommer af en eller anden grund er ude af stand til  

 fortsat at fungere som dommer i en verserende retssag, kan retsformanden  

 udsætte sagen, hvis det er sandsynligt, at dette vil være korterevarende.  

 Såfremt det ikke er tilfældet, skal dommeren give meddelelse herom til  

 præsidenten, som kan udnævne en anden dommer til sagen og afgive kendelse om  

 enten, at der skal foretages en fornyet prøvelse af sagen, eller at sagens  

 førelse skal fortsætte fra det pågældende stadium med sigtedes samtykke.
Regel 16 Fratrædelse En dommer, der træffer bestemmelse om at træde tilbage fra sit embede,  

 skal meddele dette skriftligt til præsidenten, som skal videresende  

 meddelelsen til Generalsekretæren for FN.
Regel 17 Indbyrdes forrang (A) Alle dommere er lige i udøvelsen af dommerhvervet uden hensyntagen til  

 tidspunktet for valget eller udnævnelsen eller til alder eller embedsperiode.
 (B) Retsformændene i domstolsafdelingerne skal have indbyrdes forrang i  

 henhold til alder, efter præsidenten og vicepræsidenten.
(C) Dommere, der er valgt eller udnævnt på forskellige tidspunkter, skal  

 have indbyrdes forrang i henhold til tidspunktet for valget eller  

 udnævnelsen.
Dommere, der er valgt eller udnævnt på samme tidspunkt, skal  

 have indbyrdes forrang i henhold til alder.
 (D) I tilfælde af genvalg skal der tages hensyn til den samlede  

 embedsperiode som dommer ved Tribunalet.
Del 2 Præsidentskabet Regel 18 Valg af præsident (A) Præsidenten vælges for en periode af to år eller en kortere periode,  

 som falder sammen med længden af hans embedsperiode som dommer.
Præsidenten  

 kan genvælges en gang.
 (B) Hvis præsidenten ophører med at være medlem af Tribunalet eller  

 trækker sig tilbage fra sit embede før udløbet af embedsperioden, vælger  

 dommerne af deres egen midte en efterfølger for den resterende del af  

 perioden.
(C) Præsidenten vælges med stemmeflertal blandt de dommere, der beklæder  

 Tribunalet.
Hvis ingen af dommerne opnår et sådant stemmeflertal, begrænses  

 anden afstemning til at omfatte de to dommere, der har opnået det højeste  

 antal stemmer ved første afstemning.
I tilfælde af stemmelighed ved anden  

 afstemning erklæres den dommer, der har forrang i henhold til regel 17, for  

 valgt.
Regel 19 Præsidentens funktioner Præsidenten skal fungere som retsformand ved alle Tribunalets plenarmøder.  

 Præsidenten skal koordinere afdelingernes arbejde, føre tilsyn med  

 Justitskontorets aktiviteter og udøve alle de øvrige funktioner, som han har  

 fået tildelt i medfør af statutten og reglerne.
Regel 20 Vicepræsidenten (A) Vicepræsidenten vælges for en periode af to år eller for en kortere  

 periode, som falder sammen med længden af hans embedsperiode som dommer.  

 Vicepræsidenten kan genvælges en gang.
 (B) Vicepræsidenten kan fungere som medlem af en domstolsafdeling eller af  

 appelafdelingen.
 (C) Regel 18 (B) og (C) finder anvendelse på vicepræsidenten mutatis  

 mutandis .
Regel 21 Vicepræsidentens funktioner Med forbehold af regel 22 (B) skal vicepræsidenten udøve præsidentens  

 funktioner i tilfælde af dennes fravær, eller hvis denne er ude af stand til  

 at fungere i embedet.
Regel 22 Substituering (A) Såfremt hverken præsidenten eller vicepræsidenten kan udføre  

 præsidentens funktioner, skal disse varetages af den øverste dommer, som  

 fastlagt i henhold til regel 17.
 (B) Såfremt præsidenten er ude af stand til at udøve sine funktioner som  

 retsformand for appelafdelingen, skal denne afdeling vælge en retsformand af  

 sin egen midte.
Del 3 Tribunalets interne funktion Regel 23 Bureauet (A) Bureauet udgøres af præsidenten, vicepræsidenten og  

 domstolsafdelingernes retsformænd.
 (B) Præsidenten skal høre de øvrige medlemmer af Bureauet i forbindelse  

 med alle væsentlige spørgsmål vedrørende den måde, Tribunalet fungerer på.
 (C) En dommer kan gøre ethvert medlem af Bureauet opmærksom på spørgsmål,  

 som efter dennes mening burde drøftes af Bureauet eller forelægges på et  

 plenarmøde i Tribunalet.
Regel 24 Tribunalets plenarmøder Dommerne skal afholde plenarmøder med det formål:
(i) at vælge præsident eller vicepræsident, (ii) at godkende og ændre regler, (iii) at godkende den årlige beretning, der aflægges i henhold til artikel  

 34 i statutten, (iv) at træffe afgørelse i anliggender vedrørende afdelingernes og  

 Tribunalets interne funktionsmåde, (e) at fastlægge eller føre tilsyn med de vilkår, som varetægtsfængslingen  

 foregår under, (f) at udøve andre funktioner i henhold til statutten eller reglerne.
Regel 25 Tidspunkter for plenarmøder (A) Datoerne for Tribunalets plenarmøder vedtages normalt hvert år i juli  

 måned for det efterfølgende kalenderår.
(B) Præsidenten skal udsende indkaldelse til andre plenarmøder, hvis  

 mindst seks af dommerne kræver dette.
Der kan indkaldes til plenarmøder på et  

 hvilket som helst tidspunkt, hvor udøvelsen af præsidentens funktioner i  

 henhold til statutten eller reglerne gør det påkrævet.
Regel 26 Afstemning (A) De enkelte plenarmøder i Tribunalet er beslutningsdygtige, når syv  

 dommere er til stede.
(B) Med forbehold af regel 6 (A) og (B) og regel 18 (C) træffes  

 beslutningerne på Tribunalets plenarmøder ved stemmeflertal blandt de  

 dommere, der er til stede.
I tilfælde af stemmelighed har præsidenten eller  

 den dommer, der fungerer i dennes sted, den afgørende stemme.
Del 4 Afdelingerne Regel 27 Turnus (A) Dommerne roterer regelmæssigt mellem domstolsafdelingerne og  

 appelafdelingen.
Denne turnus skal tage hensyn til en effektiv afvikling af  

 sagerne.
 (B) Dommerne skal indtage deres sæde i den nye afdeling, så snart  

 præsidenten finder det hensigtsmæssigt under hensyntagen til afviklingen af  

 verserende sager.
 (C) Præsidenten kan til enhver tid midlertidigt overflytte et medlem af en  

 domstolsafdeling eller af appelafdelingen til en anden afdeling.
Regel 28 Prøvelse af anklageskrift Præsidenten skal hvert år i juli måned - og efter høring af dommerne -  

 udnævne en dommer ved en domstolsafdeling for hver enkelt måned af det  

 følgende kalenderår, som skal have tilsendt anklageskrifterne for at foretage  

 en prøvelse heraf i henhold til regel 47. Listen med disse udnævnelser skal  

 offentliggøres.
Regel 29 Votering Voteringerne i afdelingerne sker for lukkede døre og skal være hemmelige.
Del 5 Justitskontoret Regel 30 Udnævnelse af justitssekretær I henhold til artikel 17, stk. 3, i statutten skal præsidenten bede om  

 dommernes vurdering af kandidaterne til posten som justitssekretær før høring  

 af Generalsekretæren for FN i medfør af artikel 17, stk. 3, i statutten.
Regel 31 Udnævnelse af vicejustitssekretær samt personale til justitskontoret Justitssekretæren skal efter høring af Bureauet fremlægge sine forslag for  

 Generalsekretæren for FN vedrørende udnævnelse af vicejustitssekretær og  

 øvrigt personale til justitskontoret.
Regel 32 Højtidelig erklæring (A) Justitssekretæren skal før tiltrædelse af embedet aflægge følgende  

 erklæring over for præsidenten:
 »Jeg erklærer herved højtideligt, at jeg vil opfylde de pligter, der  

 påhviler mig som justitssekretær for Det Internationale Tribunal vedrørende  

 retsforfølgning af personer, der er ansvarlige for alvorlige brud på  

 international humanitær ret begået inden for det tidligere Jugoslaviens  

 territorium siden 1991, med skøn og retfærdighed og god samvittighed, og at  

 jeg korrekt vil overholde alle bestemmelserne i Tribunalets statut og  

 procesregler samt regler om bevisførelse«.
 (B) Vicejustitssekretæren skal før tiltrædelse af embedet aflægge en  

 tilsvarende erklæring over for præsidenten.
 (C) Hele personalet ved justitskontoret skal aflægge en tilsvarende  

 erklæring over for justitssekretæren.
Regel 33 Justitssekretærens funktioner Justitssekretæren skal bistå afdelingerne, Tribunalets plenarmøder,  

 dommerne samt anklageren i udførelsen af deres funktioner.
Justitssekretæren  

 skal rapportere til præsidenten og som sådan være ansvarlig for  

 administration og betjening af Tribunalet og fungere som Tribunalets  

 kommunikationskanal.
Regel 34 Ofre og vidner (A) Der oprettes en afdeling for ofre og vidner, som skal rapportere til  

 justitssekretæren, bestående af kvalificeret personale og med det formål:
(a) at foreslå beskyttelsesforanstaltninger for ofre og vidner i henhold  

 til artikel 22 i statutten, og (b) at yde vejledning og støtte til disse, særligt i sager vedrørende  

 voldtægt og seksuelt overgreb.
 (B) Ved udnævnelsen af dette personale skal der tages behørigt hensyn til,  

 at der ansættes kompetent kvindeligt personale.
Regel 35 Protokol Med undtagelse af de tilfælde, hvor der i henhold til regel 81 føres en  

 fuldstændig retsprotokol, skal justitssekretæren - eller personale i  

 justitskontoret udpeget af justitssekretæren - føre protokol over Tribunalets  

 plenarmøder samt de møder, der holdes i afdelingerne, bortset fra voteringer,  

 der foretages for lukkede døre.
Regel 36 Retsprotokol Justitssekretæren skal føre en retsprotokol, der skal indeholde en  

 fortegnelse over alle de nærmere omstændigheder ved hver enkelt sag, der  

 indbringes for Tribunalet.
Retsprotokollen skal være offentligt tilgængelig.
Del 6 Anklageren Regel 37 Funktioner (A) Anklageren skal udøve alle de funktioner, der er fastsat i statutten i  

 overensstemmelse med reglerne og sådanne bestemmelser, som han måtte udforme.
 (B) Anklagerens beføjelser i henhold til del 4 - 8 i reglerne kan udøves  

 af personale i anklagerens kontor, som han har godkendt, eller af personer,  

 der handler efter hans anvisning.
Regel 38 Viceanklager (A) Anklageren skal indsende forslag til Generalsekretæren for FN  

 vedrørende udnævnelsen af en viceanklager.
 (B) Viceanklageren udøver anklagerens funktioner i dennes fravær eller i  

 tilfælde af, at denne er ude af stand til at fungere i embedet, eller efter  

 instrukser fra anklageren.
Afsnit 4 Efterforskning og mistænktes rettigheder Del 1 Efterforskning Regel 39 Ledelse af efterforskning Anklageren kan under ledelsen af en efterforskning:
(a) indstævne og afhøre mistænkte personer, ofre og vidner samt nedskrive  

 disses forklaringer, indsamle bevismateriale og udføre efterforskning på  

 stedet, (b) påtage sig sådanne øvrige forhold, som han måtte finde nødvendige for  

 at afslutte efterforskningen samt forberedelsen og førelsen af  

 retsforfølgningen under retssagen, (c) til det formål bede om bistand fra de pågældende statslige  

 myndigheder, såvel som fra relevante internationale organer, herunder  

 INTERPOL, og (d) begære sådanne kendelser, som måtte være nødvendige, fra en  

 domstolsafdeling eller en dommer.
Regel 40 Midlertidige foranstaltninger I tilfælde af hastesager kan anklageren anmode en stat om:
(a) midlertidigt at anholde en mistænkt, (b) at beslaglægge fysisk bevismateriale, (c) at træffe alle nødvendige foranstaltninger for at undgå, at en  

 mistænkt eller sigtet undviger, at der sker forurettelse af eller fremsættes  

 trusler over for et offer eller et vidne, eller at bevismateriale destrueres.
Regel 41 Opbevaring af informationer Anklageren er ansvarlig for opbevaring, lagring og sikkerhed i forbindelse  

 med informationer og fysisk bevismateriale, der modtages under anklagerens  

 efterforskning.
Regel 42 Mistænktes rettigheder under efterforskningen (A) En mistænkt, der skal afhøres af anklageren, har følgende rettigheder,  

 som anklageren skal underrette den pågældende om inden afhøringen på et  

 sprog, som den pågældende taler og forstår:
(a) ret til at få bistand af en forsvarer efter eget valg eller til at få  

 beskikket vederlagsfri juridisk bistand, såfremt han ikke har tilstrækkelige  

 midler til selv at betale herfor, og (b) ret til vederlagsfri bistand af en tolk, såfremt han ikke forstår  

 eller taler det sprog, der anvendes under afhøringen.
(B) Afhøring af en mistænkt skal ikke finde sted, uden at forsvareren er  

 til stede, medmindre den mistænkte frivilligt har givet afkald på retten til  

 at få en forsvarer.
Hvis den mistænkte efterfølgende udtrykker ønske om at få  

 en forsvarer - efter først at have givet afkald derpå - skal afhøringen  

 indstilles og først genoptages, når den mistænkte har skaffet sig eller fået  

 beskikket en forsvarer.
Regel 43 Optagelse af afhøring af mistænkte Når anklageren afhører en mistænkt, skal afhøringen optages på lydbånd  

 eller på videobånd i overensstemmelse med følgende procedure:
(i) den mistænkte skal underrettes på et sprog, som han taler og forstår,  

 om at afhøringen optages på lyd- eller videobånd, (ii) såfremt der sker afbrydelser under afhøringen, skal dette skrives ned  

 sammen med tidspunktet for afbrydelsen, inden bånd- eller videooptagelsen  

 afsluttes.
Tidspunktet for genoptagelsen af afhøringen skal ligeledes skrives  

 ned, (iii) ved afhøringens afslutning skal der gives den mistænkte mulighed for  

 at komme med eventuelle tilføjelser og for at præcisere det, han har sagt.  

 Tidspunktet for afhøringens afslutning skal skrives ned, (iv) båndet renskrives derefter, og den mistænkte skal have udleveret en  

 kopi af udskriften samt en kopi af det bånd, der er blevet optaget, eller,  

 hvis der er anvendt et anlæg til flere optagelser, da et af originalbåndene,  

 og (v) efter at der af hensyn til udskrivningen måtte være lavet en kopi af  

 det bånd, der er optaget, forsegles originalbåndet - eller det ene af  

 originalbåndene - i den mistænktes overværelse og forsynes med anklagerens og  

 mistænktes underskrift.
Del 2 Forsvarere Regel 44 Udpegning af forsvarere og forsvareres kvalifikationer Den af mistænkte eller sigtede engagerede forsvarer skal indsende sin  

 fuldmagt til justitssekretæren ved først givne lejlighed.
En forsvarer skal  

 anses for at være kompetent til at repræsentere en mistænkt eller sigtet,  

 hvis han godtgør over for justitssekretæren, at han har advokatbestalling i  

 en bestemt stat eller er professor i jura ved et universitet.
Regel 45 Beskikkelse af forsvarer (A) Justitssekretæren skal føre en fortegnelse over forsvarere, der taler  

 et - eller begge - af Tribunalets arbejdssprog, og som opfylder kravene i  

 regel 44 og har tilkendegivet, at de er villige til at lade sig beskikke af  

 Tribunalet for ubemidlede, mistænkte eller sigtede personer.
 (B) Kriterierne for afgørelsen af, om en person er ubemidlet, skal  

 fastlægges af justitssekretæren og godkendes af dommerne.
 (C) Ved beskikkelse af forsvarer for en ubemidlet, mistænkt eller sigtet  

 person skal følgende procedure følges:
(i) en begæring om beskikkelse af forsvarer fremsendes til  

 justitssekretæren, (ii) justitssekretæren undersøger, om mistænkte eller anklagede er i  

 besiddelse af nogen midler, og afgør, om kriterierne for at være ubemidlet er  

 opfyldt, (iii) hvis justitssekretæren bestemmer, at kriterierne er opfyldt,  

 beskikker han en forsvarer ud fra listen.
Hvis han bestemmer det modsatte,  

 skal han underrette mistænkte eller sigtede om, at anmodningen er afvist.
 (D) Hvis en begæring afvises, kan der indsendes en ny begæring fra en  

 mistænkt eller sigtet til justitssekretæren, hvis det er godtgjort, at der er  

 sket en ændring i forholdene.
 (E) Justitssekretæren skal beskikke en forsvarer til en mistænkt eller  

 sigtet, som ikke selv skaffer sig en forsvarer eller anmoder om at få  

 beskikket en forsvarer, medmindre den mistænkte eller sigtede skriftligt  

 vælger at føre sit eget forsvar.
 (F) Justitssekretæren skal efter høring af dommerne fastlægge kriterierne  

 for betaling af honorar til den beskikkede forsvarer.
Regel 46 Misligholdelse af forpligtelser fra forsvarers side (A) En afdeling kan efter at have givet en advarsel afvise at lade en  

 forsvarer give møde, hvis dennes adfærd efter afdelingens opfattelse er  

 stødende eller af grov karakter eller på anden måde hindrer sagens behørige  

 fremme.
 (B) En dommer eller en afdeling kan ligeledes - med præsidentens samtykke  

 - indberette en misligholdelse fra forsvarers side til det faglige organ, der  

 regulerer forsvarernes adfærd i den stat, hvor han har fået bestalling, eller  

 - hvis der er tale om en professor, som ikke på anden måde har bestalling -  

 da til styrelsesrådet ved den pågældendes universitet.
Afsnit 5 Før retssagen Del 1 Anklageskrifter Regel 47 Indgivelse af anklageskrift fra anklageren (A) Hvis anklageren under en efterforskning finder det godtgjort, at der  

 er tilstrækkeligt bevismateriale til, at der er rimelig grund til at formode,  

 at en mistænkt har begået en forbrydelse inden for Tribunalets  

 kompetenceområde, skal anklageren forberede og fremsende til  

 justitssekretæren et anklageskrift, som skal godkendes af en dommer, sammen  

 med materiale til støtte derfor.
 (B) Anklageskriftet skal indeholde den mistænktes navn og særlige forhold  

 samt en kortfattet fremstilling af sagens fakta og den forbrydelse, som  

 mistænkte er tiltalt for.
 (C) Justitssekretæren fremsender anklageskriftet og det ledsagende  

 materiale til den dommer, der er udpeget på det pågældende tidspunkt i  

 henhold til regel 28, og som skal underrette anklageren om, hvilken dato der  

 er berammet for en prøvelse af anklageskriftet.
(D) Ved prøvelsen af anklageskriftet skal dommeren høre anklageren, som  

 kan fremlægge yderligere materiale til støtte for et anklagepunkt.
Dommeren  

 kan derefter stadfæste eller afvise hvert enkelt punkt i anklageskriftet  

 eller udsætte prøvelsen af anklageskriftet.
 (E) Afvisning af et punkt i anklagen udelukker ikke anklageren fra  

 efterfølgende at fremsætte et nyt anklageskrift baseret på de for det  

 pågældende punkt tilgrundliggende handlinger, såfremt der er yderligere  

 bevismateriale til støtte herfor.
Regel 48 Kumulation af flere sigtede Personer, der er anklaget for samme forbrydelse eller for forskellige  

 forbrydelser begået under samme handlingsforløb, kan sigtes og retsforfølges  

 in solidum.
Regel 49 Kumulation af flere forbrydelser To eller flere forbrydelser kan sammenfattes i et anklageskrift, hvis de  

 handlinger, der er begået, sammen udgør det samme handlingsforløb og de  

 pågældende forbrydelser er begået af den samme sigtede person.
Regel 50 Ændring af anklageskrift Anklageren kan ændre et anklageskrift uden tilladelse på et hvilket som  

 helst tidspunkt inden godkendelsen deraf.
Derefter kan det kun ændres med  

 tilladelse fra den dommer, der har godkendt anklageskriftet, eller med  

 domstolsafdelingens tilladelse, hvis det sker under retssagen.
Hvis en sådan  

 tilladelse gives, fremsendes det ændrede anklageskrift til sigtede og dennes  

 forsvarer, og om fornødent udskydes datoen for domsforhandlingen for at sikre  

 tilstrækkelig tid til forberedelsen af forsvaret.
Regel 51 Frafald af anklageskrift (A) Anklageren kan frafalde et anklageskrift uden tilladelse på et hvilket  

 som helst tidspunkt inden godkendelsen deraf.
Derefter kan det kun frafaldes  

 med tilladelse fra den dommer, som har godkendt det, eller med  

 domstolsafdelingens tilladelse, hvis det sker under retssagen.
 (B) Hvis et anklageskrift frafaldes, skal den mistænkte eller sigtede og  

 dennes forsvarer omgående underrettes derom.
Regel 52 Offentligt anklageskrift Med forbehold af regel 53 skal anklageskriftet offentligliggøres, efter at  

 en dommer eller en domstolsafdeling har godkendt dette.
Regel 53 Hemmeligholdelse af anklageskrift (A) Ved godkendelsen af et anklageskrift kan dommeren efter høring af  

 anklageren afgive kendelse om, at anklageskriftet ikke skal offentliggøres,  

 før det er forkyndt for sigtede eller, hvis der er flere sigtede, da alle  

 sigtede personer.
 (B) En dommer eller en domstolsafdeling kan efter høring af anklageren  

 ligeledes afgive kendelse om, at et anklageskrift eller en del deraf eller et  

 specielt dokument eller specielle oplysninger ikke skal offentliggøres, hvis  

 den pågældende dommer eller afdeling sikrer sig, at afsigelsen af en sådan  

 kendelse sker af hensyn til forsvarlig retspleje.
Del 2 Kendelser og ordrer Regel 54 Almindelige regler En dommer eller en domstolsafdeling kan efter anmodning fra en af  

 parterne, eller proprio motu , afsige kendelser, stævninger og ordrer,  

 der måtte være nødvendige for efterforskning eller for forberedelse eller  

 førelse af retssagen.
Regel 55 Anholdelsesordrer (A) En anholdelsesordre skal underskrives af en dommer og være forsynet  

 med Tribunalets segl.
Den skal ledsages af en kopi af anklageskriftet samt en  

 erklæring om sigtedes rettigheder.
Disse rettigheder omfatter de rettigheder,  

 der er fastsat i artikel 21 i statutten og i regel 42 og regel 43 mutatis  

 mutandis, sammen med sigtedes ret til ikke at udtale sig og til at blive  

 gjort opmærksom på, at enhver forklaring, som han afgiver, skrives ned og kan  

 blive brugt i bevisførelsen.
 (B) Ordrer om anholdelse og overgivelse af sigtede til Tribunalet skal  

 fremsendes af justitssekretæren til de nationale myndigheder i den stat,  

 inden for hvis territorium eller under hvis kompetenceområde eller kontrol  

 sigtede er bosat, eller hvor hans sidst kendte opholdssted var, sammen med en  

 vejledning om, at sigtede på tidspunktet for anholdelsen skal have oplæst  

 anklageskriftet samt erklæringen om sigtedes rettigheder på et sprog, som han  

 forstår, og at han skal gøres opmærksom derpå på det pågældende sprog.
 (C) Når en anholdelsesordre afsagt af Tribunalet iværksættes, kan der  

 gives mulighed for, at en medarbejder fra anklagerens kontor er til stede fra  

 anholdelsestidspunktet.
Regel 56 Samarbejde mellem staterne Den stat, som en anholdelsesordre fremsendes til, skal omgående foretage  

 handling, med al behørig omhu, for at sikre en hensigtsmæssig og effektiv  

 udførelse af ordren i overensstemmelse med artikel 29 i statutten.
Regel 57 Procedure efter anholdelsen Efter sigtedes anholdelse skal den pågældende stat tilbageholde sigtede og  

 omgående underrette justitssekretæren.
Det praktiske arrangement i  

 forbindelse med overførsel af sigtede til Tribunalets sæde aftales mellem de  

 pågældende myndigheder i staten og justitssekretæren.
Regel 58 Nationale udleveringsbestemmelser Uanset at der måtte eksistere eventuelle juridiske hindringer for  

 overgivelse eller overførsel af sigtede til Tribunalet i henhold til den  

 pågældende stats nationale lovgivning eller udleveringaftaler, skal de i  

 artikel 29 i statutten fastlagte forpligtelser være gældende.
Regel 59 Manglende iværksættelse af en ordre (A) Såfremt den stat, hvortil en anholdelsesordre er fremsendt, har været  

 ude af stand til at gennemføre ordren, skal staten omgående underrette  

 justitssekretæren om dens manglende evne og angive begrundelserne derfor.
 (B) Hvis der ikke inden for et rimeligt tidsrum, efter at  

 anholdelsesordren er fremsendt til staten, er givet meddelelse om, at der er  

 taget handling, skal anholdelsesordren anses for at være undladt at være  

 iværksat, og Tribunalet kan via præsidenten underrette Sikkerhedsrådet i  

 overensstemmelse hermed.
Regel 60 Bekendtgørelse af anklageskriftet Efter anmodning fra anklageren skal der fremsendes en  

 bekendtgørelsesformular fra justitssekretæren til de nationale myndigheder i  

 en stat eller flere stater, inden for hvis territorium anklageren har  

 begrundet formodning om, at sigtede kan findes, med henblik på at få denne  

 offentliggjort i aviser, der har et stort oplag inden for det pågældende  

 territorium, med tilkendegivelse over for sigtede af, at anklageren søger at  

 forkynde et anklageskrift mod sigtede.
Regel 61 Procedure ved undladelse af iværksættelse af en ordre (A) Såfremt en anholdelsesordre ikke er blevet iværksat og anklageskriftet  

 som følge heraf ikke er blevet personligt forkyndt og anklageren godtgør over  

 for en dommer ved en domstolsafdeling:
(i) at han har truffet alle rimelige foranstaltninger til gennemførelse af  

 en personlig forkyndelse, herunder anmodning om bistand fra vedkommende  

 myndigheder i den stat, inden for hvis territorium eller under hvis  

 kompetenceområde og kontrol den person, for hvem der skal ske forkyndelse, er  

 bosat, eller hvor denne - anklageren bekendt - sidst var bosat, og (ii) at han i øvrigt har forsøgt at underrette sigtede om eksistensen af  

 anklageskriftet ved at søge at offentliggøre bekendtgørelser i aviser i  

 henhold til regel 60, skal dommeren afgive kendelse om, at anklageskriftet af anklageren skal  

 fremsendes til domstolsafdelingen.
 (B) Efter at have opnået en sådan kendelse skal anklageren fremsende  

 anklageskriftet til domstolsafdelingen tillige med alt det bevismateriale,  

 der var til rådighed for den dommer, som oprindeligt godkendte  

 anklageskriftet.
(C) Hvis domstolsafdelingen på grundlag af dette bevismateriale - tillige  

 med yderligere bevismateriale, som anklageren måtte fremføre - finder det  

 godtgjort, at der er rimelig grund til at formode, at sigtede har begået alle  

 eller en hvilken som helst af de forbrydelser, han er sigtet for i  

 anklageskriftet, skal afdelingen fastlægge dette.
Domstolsafdelingen skal  

 foranledige de relevante dele af anklageskriftet oplæst af anklageren tillige  

 med en redegørelse for indsatsen for at få gennemført den i stk. (A) ovenfor  

 nævnte forkyndelse.
 (D) Domstolsafdelingen skal ligeledes udstede en international  

 anholdelsesordre vedrørende sigtede, som skal fremsendes til alle stater.
 (E) Hvis anklager godtgør over for domstolsafdelingen, at undladelsen af  

 at gennemføre en personlig forkyndelse helt eller delvis skyldtes, at en stat  

 har undladt eller afvist at samarbejde med Tribunalet i henhold til artikel  

 29 i statutten, skal Tribunalet bekræfte dette, i hvilket tilfælde  

 præsidenten skal underrette Sikkerhedsrådet.
Regel 62 Første fremstilling af sigtede Sigtede skal efter overførsel til Tribunalets sæde uden ugrundet ophold  

 stilles for retten og formelt sigtes.
Den pågældende domstolsafdeling skal:
(i) sikre sig, at sigtedes ret til en forsvarer respekteres, (ii) oplæse anklageskriftet eller foranledige det oplæst for sigtede på et  

 sprog, som han taler og forstår, og sikre sig, at sigtede forstår  

 anklageskriftet, (iii) anmode sigtede om at erklære sig skyldig eller ikke skyldig og,  

 såfremt sigtede undlader dette, nedlægge påstand om frifindelse på hans  

 vegne, (iv) anmode justitssekretæren om at beramme en dato for domsforhandlingen.
Regel 63 Afhøring af sigtede Efter første fremstilling af sigtede må anklageren kun afhøre ham, såfremt  

 hans forsvarer er til stede og afhøringen optages på bånd eller på video i  

 overensstemmelse med den procedure, der er fastlagt i regel 43. Anklager skal  

 ved afhøringens begyndelse oplyse sigtede om, at han ikke har pligt til at  

 udtale sig, medmindre han selv ønsker det, men at alt, hvad han siger, kan  

 blive brugt i bevisførelsen.
Regel 64 Varetægt Efter overførsel til Tribunalets sæde tages sigtede i varetægt på et  

 opholdssted, der er stillet til rådighed af værtslandet eller af et andet  

 land.
Præsidenten kan efter anmodning fra en af parterne anmode om en ændring  

 af de vilkår, som varetægtsfængslingen af sigtede foregår under.
Regel 65 Foreløbig løsladelse (A) Når sigtede er taget i forvaring, kan han kun løslades ved en kendelse  

 afsagt af en domstolsafdeling.
 (B) Domstolsafdelingen kan kun afsige kendelse om løsladelse i ganske  

 særlige tilfælde og kun, hvis den er overbevist om, at sigtede vil møde op  

 til retssagen, såfremt han løslades, og ikke vil udgøre nogen fare for  

 eventuelle ofre, vidner eller andre personer.
 (C) Domstolsafdelingen kan fastsætte de vilkår for sigtedes løsladelse,  

 som den måtte finde hensigtsmæssige, herunder om kaution og opfyldelse af de  

 vilkår, der skønnes nødvendige for at sikre hans tilstedeværelse under  

 retssagen og beskyttelse af andre.
 (D) Om fornødent kan domstolsafdelingen afsige en anholdelsesordre for at  

 sikre tilstedeværelsen af en sigtet, der har været løsladt eller af anden  

 grund er på fri fod.
Del 3 Bevisførelse Regel 66 Anklagers oplysningspligt (A) Anklageren skal så hurtigt, som det er praktisk muligt efter første  

 fremstilling af sigtede, stille kopier af det materiale, som ledsagede  

 anklageskriftet, da det blev fremlagt til godkendelse, til rådighed for  

 forsvareren.
 (B) Anklageren skal efter anmodning give forsvareren adgang til at gøre  

 sig bekendt med bøger, dokumenter, fotografier og andre effekter, som er i  

 hans forvaring, eller som han har rådighed over, og som er af betydning for  

 forberedelsen af forsvaret, eller som anklageren har til hensigt at fremlægge  

 som bevis under retssagen, eller som er taget fra eller tilhørte sigtede.
Regel 67 Gensidig oplysningspligt (A) Så hurtigt, som det er rimeligt muligt, og under alle omstændigheder  

 før retssagen indledes:
(i) skal anklageren underrette forsvareren om navnene på de vidner, som  

 han har til hensigt at føre som bevis for sigtedes skyld og som modbevis for  

 enhver forsvarspåstand, som anklageren har modtaget underretning om i  

 overensstemmelse med stk. (ii) nedenfor, (ii) skal forsvareren underrette anklageren om, at han har til hensigt (a) at føre bevis for alibi.
I dette tilfælde skal underretningen angive  

 det sted eller de steder, hvor sigtede påstår at have været til stede på  

 tidspunktet for den påståede forbrydelse, navn og adresse på vidner samt  

 andet bevismateriale, som sigtede har til hensigt at påberåbe sig for at føre  

 bevis for sit alibi, (b) særlige indsigelsesgrunde, herunder om bortfald eller lempelse af  

 strafansvar som følge af manglende evne til at handle fornuftsmæssigt, i  

 hvilket tilfælde underretningen skal anføre navn og adresse på vidner og  

 andet bevismateriale, som sigtede har til hensigt at påberåbe sig for at  

 godtgøre den særlige indsigelsesgrund.
 (B) Forsvarerens undladelse af at give underretning i henhold til denne  

 regel medfører ikke nogen begrænsning i sigtedes ret til at aflægge  

 vidnesbyrd om ovennævnte indsigelser.
 (C) Såfremt forsvareren fremsætter en anmodning i medfør af regel 66 (B),  

 har anklageren ret til at gøre sig bekendt med bøger, dokumenter, fotografier  

 og andre effekter, som er i forsvarerens forvaring, eller som han har  

 rådighed over, og som han har til hensigt at fremlægge som bevis under  

 retssagen.
 (D) Såfremt en af parterne får kendskab til yderligere beviser eller  

 materiale, som skulle have været fremlagt tidligere i henhold til disse  

 regler, skal vedkommende straks underrette den anden part og  

 domstolsafdelingen om eksistensen af sådanne yderligere beviser eller  

 materiale.
Regel 68 Oplysning om diskulperende beviser Anklageren skal, så hurtigt som det er praktisk muligt, over for  

 forsvareren oplyse om eksistensen af beviser, som anklageren har kendskab  

 til, og som på nogen måde kan tjene til bevis for sigtedes uskyld eller til  

 lempelse af sigtedes skyld for en forbrydelse, som der er rejst tiltale for i  

 anklageskriftet.
Regel 69 Beskyttelse af ofre og vidner (A) Under særlige omstændigheder kan anklageren anmode domstolsafdelingen  

 om at afsige kendelse om hemmeligholdelse af et offers eller vidnes  

 identitet, såfremt vedkommende måtte være i fare eller udsat for risiko,  

 indtil vedkommende kan bringes under Tribunalets beskyttelse.
 (B) Med forbehold af regel 75 skal identiteten af ofret eller vidnet  

 afsløres i tilstrækkelig god tid før retssagens indledning for at give  

 tilstrækkelig tid til forberedelsen af forsvaret.
Regel 70 Forhold, der ikke er omfattet af oplysningspligten Uanset bestemmelserne i regel 66 og regel 67 er rapporter, notater og  

 andre interne dokumenter, der udarbejdes af en part, vedkommendes medhjælpere  

 eller repræsentanter i forbindelse med efterforskning eller forberedelse af  

 en sag, ikke omfattet af oplysningspligten eller pligten til at give  

 underretning i henhold til disse regler.
Del 4 Vidneudsagn Regel 71 Vidneudsagn (A) Domstolsafdelingen kan efter anmodning fra en af parterne under ganske  

 særlige omstændigheder og af hensyn til en forsvarlig retspleje afsige  

 kendelse om, at der skal optages skriftlige vidneudsagn til brug for  

 retssagen, og skal i denne forbindelse udpege en retsmedarbejder som  

 ansvarlig herfor.
 (B) Anmodning om aflæggelse af vidneudsagn skal være skriftlig og skal  

 indeholde navn og opholdssted for den person, der aflægger vidneudsagnet, tid  

 og sted for aflæggelsen, en erklæring om de forhold, som vedkommende afhøres  

 om, og skal anføre de særlige omstændigheder, der retfærdiggør aflæggelse af  

 skriftligt vidneudsagn.
 (C) Såfremt anmodningen efterkommes, skal den part, der ønskede  

 vidneudsagnet aflagt, give den anden part en rimelig frist, og vedkommende  

 skal have ret til at overvære aflæggelsen af vidneudsagnet og til at  

 modafhøre den person, hvis vidneudsagn optages.
 (D) Optagelse af vidneudsagn kan også ske i form af en videooptagelse.
(E) Den ansvarlige retsmedarbejder skal sikre, at optagelsen af  

 vidneudsagnet sker i overensstemmelse med disse regler, og at det indføres i  

 retsbogen, herunder også modafhøring og eventuelle indsigelser fra den anden  

 parts side, som skal afgøres af domstolsafdelingen.
Han fremlægger retsbogen  

 for domstolsafdelingen.
Del 5 Kendelser forud for sagens behandling Regel 72 Almindelige bestemmelser (A) Efter den første fremstilling af sigtede kan hver af parterne anmode  

 domstolsafdelingen om afsigelse af en kendelse eller iværksættelse af et  

 retsmiddel.
Sådanne anmodninger kan være skriftlige eller mundtlige efter  

 domstolsafdelingens skøn.
 (B) Domstolsafdelingen skal træffe afgørelse om sådanne anmodninger in  

 limine litis .
Regel 73 Sigtedes anmodninger om en kendelse (A) Anmodninger om kendelser fra sigtedes side omfatter:
(i) indsigelser vedrørende manglende kompetence, (ii) indsigelser vedrørende mangler eller fejl i udformningen af  

 anklageskriftet, (iii) begæring om udelukkelse af beviser, der er frataget sigtede, eller  

 som har tilhørt ham, (iv) begæringer om udskillelse af forbrydelser, der er sammenfattet i et  

 enkelt anklageskrift i henhold til regel 49 eller om separat behandling i  

 henhold til regel 82 (B), (v) indsigelser begrundet i manglende efterkommelse af en anmodning om  

 advokatbistand.
 (B) Enhver anmodning fra sigtedes side af den art, der er omhandlet i stk.  

 (A) ovenfor, skal fremsættes inden 60 dage efter den første fremstilling i  

 retten og under alle omstændigheder, før selve behandlingen af retssagen  

 indledes.
(C) Undladelse af at fremsætte en anmodning inden for den fastsatte frist  

 skal anses for frafald af retten hertil.
Såfremt der foreligger en gyldig  

 grund hertil, kan domstolsafdelingen ophæve et sådant frafald.
Afsnit 6 Sagens førelse i domstolsafdelingerne Del 1 Almindelige bestemmelser Regel 74 Amicus Curiae En afdeling kan, hvis den finder det ønskeligt for sagens rette afgørelse,  

 indkalde eller tillade en stat, organisation eller person til at give møde og  

 afgive indlæg vedrørende ethvert spørgsmål, som afdelingen fastsætter.
Regel 75 Beskyttelse af ofre og vidner (A) En dommer eller en domstolsafdeling kan proprio motu eller  

 efter anmodning fra den anden part eller fra det pågældende offer eller vidne  

 afsige kendelse om passende foranstaltninger med henblik på at sikre ofres og  

 vidners privatliv og for at beskytte dem, såfremt disse foranstaltninger ikke  

 er i strid med sigtedes rettigheder.
 (B) En afdeling kan afholde ex parte (ikke-kontradiktoriske)  

 retsmøder med henblik på at afgøre, om den skal afsige kendelse om:
 (i) foranstaltninger med henblik på at forhindre offentliggørelse i  

 offentligheden eller i medierne af et offers eller vidnes identitet og  

 opholdssted eller identitet og opholdssted for personer, der er relateret  

 eller knyttet til vedkommende, i form af:
(a) slettelse af navn og andre identificerende oplysninger fra afdelingens  

 offentlige optegnelser, (b) hemmeligholdelse for offentligheden af retsprotokoller, der  

 identificerer ofret, (c) aflæggelse af vidneudsagn ved hjælp af billed- eller stemmefordrejende  

 udstyr eller ikke offentlig fjernsynsoptagelse, (d) anvendelse af pseudonym.
(ii) lukkede retsmøder, i overensstemmelse med regel 79, (iii) passende foranstaltninger med henblik på at lette aflæggelse af  

 vidneudsagn for sårbare ofre og vidner som f.eks. anvendelse af ikke  

 offentlig fjernsynsoptagelse.
 (C) En afdeling skal, når det er nødvendigt, udøve kontrol med den måde,  

 hvorpå afhøring finder sted, for at undgå chikane og intimidering.
Regel 76 Tolkes og oversætteres edsaflæggelse Før udførelsen af deres opgaver skal tolke og oversættere aflægge ed på at  

 udføre dem korrekt, uafhængigt, upartisk og med fuld respekt af deres  

 tavshedspligt.
Regel 77 Foragt for retten (A) Med forbehold af bestemmelserne i stk. 90 (D) kan et vidne, der nægter  

 eller stædigt undlader at svare på et spørgsmål, der er af betydning for den  

 sag, domstolsafdelingen behandler, anses for at udvise foragt for Tribunalet.  

 Domstolsafdelingen kan idømme ham en bøde på ikke over 10.000 US eller  

 fængsel i op til 6 måneder.
 (B) Domstolsafdelingen kan dog fritage et vidne fra pligten til at svare  

 af årsager, som den finder begrundede.
 (C) Betaling af bøde sker til justitssekretæren og skal regnskabsføres  

 separat.
Regel 78 Åbne retsmøder Alle retsmøder i en domstolsafdeling, bortset fra dommernes votering, skal  

 være offentlige, medmindre andet fastsættes.
Regel 79 Lukkede retsmøder (A) Domstolsafdelingen kan afsige kendelse om, at pressen og  

 offentligheden skal udelukkes fra alle eller en del af retsmøderne med  

 følgende begrundelser:
(i) hensynet til den offentlige sikkerhed eller moral, (ii) et offers eller vidnes sikkerhed eller hemmeligholdelse af  

 vedkommendes identitet i henhold til regel 75 eller (iii) beskyttelse af hensynet til en forsvarlig retspleje.
 (B) Domstolsafdelingen skal offentliggøre begrundelsen for sin kendelse.
Regel 80 Kontrol med sagens førelse (A) Domstolsafdelingen kan udelukke en person fra retssalen med henblik på  

 at beskytte sigtedes ret til en retfærdig og offentlig rettergang eller for  

 at bevare rettergangens værdighed og dekorum.
 (B) Domstolsafdelingen kan afsige kendelse om, at sigtede fjernes fra  

 retssalen og fortsætte sagen i hans fravær, såfremt han har fremturet med at  

 udvise forstyrrende adfærd efter at have fået en advarsel om, at han vil  

 blive fjernet.
Regel 81 Protokollering af sagens forløb og beviser (A) Justitssekretæren skal drage omsorg for og opbevare fuldstændige og  

 nøjagtige protokoller over alle retsmøder, herunder lydoptagelser, udskrifter  

 og, når domstolsafdelingen finder det påkrævet, videooptagelser.
 (B) Domstolsafdelingen kan afsige kendelse om offentliggørelse af hele  

 eller dele af retsprotokollen over lukkede retsmøder, såfremt grundene til,  

 at den ikke skulle offentliggøres, ikke længere eksisterer.
 (C) Justitssekretæren skal sikre sig og opbevare alle fysiske beviser, der  

 fremlægges under sagen.
 (D) Fotografiske, video- eller lydoptagelser af retssagen, bortset fra  

 rettens egne, kan tillades efter domstolsafdelingens skøn.
Del 2 Sagens forelæggelse Regel 82 Kumulerede og separate retssager (A) I tilfælde af kumulation skal sigtede gives samme rettigheder, som  

 hvis sagerne blev behandlet separat.
 (B) Domstolsafdelingen kan afsige kendelse om, at personer, der sigtes in  

 solidum i henhold til regel 48, skal retsforfølges separat, såfremt den  

 finder det nødvendigt for at undgå en interessekonflikt, der kunne være til  

 alvorlig skade for en af de sigtede, eller for at beskytte hensynet til en  

 forsvarlig retspleje.
Regel 83 Tvangsmidler Tvangsmidler som f.eks. håndjern må ikke anvendes, bortset fra som  

 sikkerhedsforanstaltning mod flugt under transport eller af sikkerhedsgrunde,  

 og skal fjernes, når sigtede fremstilles i en afdeling.
Regel 84 Indledende indlæg Før anklageren fremlægger sine beviser, fremsætter hver part et indledende  

 indlæg.
Forsvareren kan imidlertid vælge at fremsætte sit indlæg, efter at  

 anklageren har afsluttet sin fremlæggelse af beviser og før fremlæggelsen af  

 forsvarets beviser.
Regel 85 Fremlæggelse af beviser (A) Hver af parterne har ret til at indkalde vidner og fremlægge beviser.  

 Medmindre andet bestemmes af domsafdelingen af hensyn til en forsvarlig  

 retspleje, skal beviser under retssagen fremlægges i følgende rækkefølge:
(i) anklagers beviser, (ii) forsvarers beviser, (iii) anklagers modbeviser, (iv) forsvarers modbeviser, (v) beviser, som domstolsafdelingen afsiger kendelse om i henhold til  

 regel 98.
 (B) Hovedafhøring, modafhøring og genafhøring skal tillades i enhver sag.  

 Det er op til den part, der indkalder et vidne, at foretage hovedafhøring af  

 ham, men en dommer kan på ethvert stadium stille spørgsmål til vidnet.
 (C) Sigtede kan, såfremt han ønsker det, vidne til sit eget forsvar.
Regel 86 Afsluttende indlæg Efter forelæggelsen af alle beviser kan anklageren fremføre sin indledende  

 procedure, som forsvareren kan afgive replik til.
Anklageren kan, såfremt han  

 ønsker det, svare på denne replik, og forsvareren kan svare på anklagerens  

 svar på replikken.
Regel 87 Votering (A) Når begge parter har afsluttet deres procedure, erklærer retsformanden  

 retsmødet for afsluttet, og dommernes votering sker for lukkede døre.
Sigtede  

 kan kun kendes skyldig, såfremt et flertal af dommerne finder, at sigtedes  

 skyld er bevist ud over rimelig tvivl.
 (B) Dommerne voterer separat om hver enkelt sigtelse i anklageskriftet.  

 Såfremt to eller flere sigtede retsforfølges under samme sag i henhold til  

 regel 48, skal der træffes afgørelse for hver enkelt af de sigtede.
Regel 88 Dommen (A) Dommen skal afsiges i et offentligt retsmøde og i sigtedes nærværelse  

 på en dato, som parterne og forsvarer har fået underretning om.
 (B) Såfremt domstolsafdelingen finder sigtede skyldig i en forbrydelse og  

 på grund af beviserne når frem til, at denne indebar, at sigtede ulovligt  

 tilegnede sig formuegoder, skal den træffe særskilt afgørelse herom i dommen.  

 Domstolen kan afsige kendelse om tilbagelevering som fastsat i regel 105.
 (C) En dommer i domstolsafdeling kan afgive dissens eller knytte særskilte  

 kommentarer til dommen.
Del 3 Bevisregler Regel 89 Almindelige bestemmelser (A) De bevisregler, der fastsættes i denne del, gælder for retssagers  

 førelse i afdelingerne.
Afdelingerne er ikke bundet af nationale bevisregler.
 (B) I sager, hvor der ikke i medfør af denne del gælder andre regler, skal  

 en afdeling anvende de bevisregler, der bedst fremmer en retfærdig afgørelse  

 af den verserende sag, og som er i overensstemmelse med lovens ånd og  

 almindelige retsgrundsætninger.
 (C) En afdeling kan tillade alle relevante beviser, som den finder har  

 bevismæssig værdi.
 (D) En afdeling kan udelukke beviser, såfremt hensynet til at sikre en  

 retfærdig rettergang vejer tungere end disses bevismæssige værdi.
 (E) En afdeling kan kræve verificering af ægtheden af beviser, der er  

 fremkommet uden for retten.
Regel 90 Vidneførelse (A) Vidner skal, i princippet, afhøres direkte af afdelingerne.
I tilfælde  

 af, at det ikke er muligt at sikre et vidnes tilstedeværelse, kan en afdeling  

 afsige kendelse om, at et vidne skal afhøres i form af afgivelse af et  

 skriftligt vidneudsagn som fastsat i regel 71.
 (B) Vidner skal, før de afgiver forklaring, aflægge ed: »Jeg sværger  

 højtideligt, at jeg vil tale sandhed, hele sandheden og ikke andet end  

 sandheden«.
(C) Vidner, bortset fra sagkyndige vidner, som endnu ikke har afgivet  

 forklaring, må ikke være til stede, når andre vidner afgiver forklaring.
Et  

 vidne, der har hørt et andet vidnes forklaring, skal ikke af den grund alene  

 udelukkes fra at afgive forklaring.
 (D) Et vidne kan nægte at fremkomme med udtalelser, der kan være  

 belastende for ham selv.
Regel 91 Falsk vidneforklaring under ed (A) En afdeling kan på eget initiativ eller efter anmodning fra en af  

 parterne indskærpe et vidne pligten til at tale sandhed og konsekvenserne af  

 at undlade at gøre det.
 (B) Såfremt en afdeling har tungtvejende grunde til at antage, at et vidne  

 bevidst og med overlæg har afgivet falsk vidneforklaring, kan den anmode  

 anklageren om at efterforske sagen med henblik på udarbejdelse og  

 fremlæggelse af anklageskrift med sigtelse for falsk vidneforklaring.
 (C) Procedure- og bevisreglerne i afsnit 4-8 finder anvendelse mutatis  

 mutandis i forbindelse med sager i henhold til denne regel.
 (D) En dommer, der har medvirket ved behandlingen af den sag, hvor vidnet  

 afgav forklaring, må ikke medvirke ved behandlingen af en sag mod vidnet for  

 falsk forklaring.
 (E) Den strengeste straf for afgivelse af falsk forklaring under ed er en  

 bøde på højst 10.000 US eller fængsel i op til 12 måneder eller begge dele.  

 Betaling af en idømt bøde skal ske til justitssekretæren og skal bogføres på  

 den konto, der er nævnt i regel 77 (C).
Regel 92 Tilståelse En tilståelse, som en sigtet fremkommer med under anklagerens afhøring,  

 skal, såfremt kravene i regel 63 nøje er overholdt, formodes at være afgivet  

 frit og frivilligt, medmindre andet godtgøres.
Regel 93 Bevis for tidligere lignende forhold Bevis for tidligere lignende forhold kan tillades, såfremt det findes  

 påkrævet af hensyn til en forsvarlig retspleje.
Regel 94 Fakta, som der ikke skal føres bevis for En domstolsafdeling skal ikke kræve bevisførelse for kendsgerninger, der  

 er alment kendte, men skal tage sådanne til efterretning.
Regel 95 Beviser, der er opnået i modstrid med internationalt beskyttede menneskerettigheder Beviser, der er opnået direkte eller indirekte ved midler, der udgør en  

 alvorlig krænkelse af internationalt beskyttede menneskerettigheder, skal  

 afvises.
Regel 96 Bevis i sager vedrørende seksuelle overgreb I sager vedrørende seksuelle overgreb:
(i) skal der ikke kræves verificering af ofrets vidneudsagn, (ii) kan samtykke ikke anføres som indsigelsesgrund, såfremt ofret (a) er blevet udsat for eller truet med eller har haft grund til at  

 befrygte vold, tvang, tilbageholdelse eller psykisk undertrykkelse eller (b) har haft grund til at tro, at såfremt hun ikke gav efter, ville en  

 anden blive udsat herfor eller blive truet eller bragt i fare, (iii) må ofrets tidligere seksuelle adfærd ikke godtages som bevis.
Regel 97 Forholdet mellem advokat og klient Enhver form for kommunikation mellem en advokat og hans klient skal anses  

 for fortrolig og skal som følge heraf ikke være omfattet af oplysningspligt i  

 forbindelse med sagens behandling, medmindre:
(i) klienten giver samtykke til offentliggørelse heraf, eller (ii) såfremt klienten frivilligt har offentliggjort kommunikationen over  

 for tredjemand og denne aflægger vidnesbyrd herom.
Regel 98 Afdelingernes beføjelse til at kræve fremlæggelse af yderligere beviser En domstolsafdeling kan kræve, at en af parterne fremlægger yderligere  

 beviser.
Den kan selv indkalde vidner og afsige kendelse om fremstilling af  

 dem.
Del 4 Procedure i forbindelse med strafudmålingen Regel 99 Frifundnes retsstilling (A) I tilfælde af frifindelse skal sigtede omgående løslades.
 (B) Hvis anklageren på det tidspunkt, hvor dommen afsiges, i et offentligt  

 retsmøde underretter domstolsafdelingen om sin hensigt om at indgive  

 ankestævning i medfør af regel 108, kan domstolsafdelingen efter anmodning  

 fra anklageren udstede en anholdelsesordre mod sigtede, som skal træde i  

 kraft omgående.
Regel 100 Procedure før strafudmålingen Såfremt en domstolsafdeling finder sigtede skyldig i en forbrydelse, kan  

 anklageren og forsvaret fremsende alt relevant materiale, der kan være til  

 hjælp for domstolsafdelingen ved afgørelsen af en passende straf.
Regel 101 Sanktioner (A) En dømt person kan idømmes fængselsstraf op til - og på - livstid.
 (B) Ved fastlæggelsen af straffen skal domstolsafdelingen tage hensyn til  

 de faktorer, der er nævnt i artikel 24, stk. 2, i statutten, samt til  

 faktorer som f.eks.:
(i) skærpende omstændigheder, (ii) formildende omstændigheder, herunder væsentligt samarbejde fra  

 domfældte med anklageren før eller efter domfældelsen, (iii) almindelig praksis vedrørende fængselsstraffe ved domstolene i det  

 tidligere Jugoslavien, (iv) den periode, i hvilken den idømte måtte være holdt i varetægt, indtil  

 han overgives til Tribunalet, eller mens sagen verserede, (v) i hvilket omfang en sanktion, som en national domstol måtte have idømt  

 domfældte for den samme handling, allerede er afsonet, som omtalt i artikel  

 10, stk. 3, i statutten.
 (C) Domstolsafdelingen skal anføre, om flere straffe skal afsones i  

 forlængelse af hinanden eller som fællesstraf.
 (D) Straffen skal afsiges for åbne døre og i domfældtes nærværelse, med  

 forbehold af stk. 102 (B).
Regel 102 Domfældtes retsstilling (A) Straffen skal begynde at løbe fra den dag, hvor den i henhold til  

 regel 101 (D) afsiges.
Så snart der er indsendt ankestævning, skal  

 fuldbyrdelsen af dommen imidlertid udsættes, indtil afgørelsen vedrørende  

 appellen er afsagt.
I mellemtiden skal domfældte forblive varetægtsfængslet  

 som fastsat i regel 64.
 (B) Hvis domfældte ved en tidligere afgørelse i domstolsafdelingen er  

 blevet løsladt eller af anden grund er på fri fod og ikke er til stede, når  

 dommen afsiges, skal domstolsafdelingen udstede en anholdelsesordre mod ham.  

 Ved anholdelsen skal han underrettes om domfældelsen og straffen, og den i  

 regel 103 fastsatte procedure skal følges.
Regel 103 Fængsling (A) Fængselsstraffen skal afsones i en stat, som Tribunalet udpeger ud fra  

 en liste over stater, som har tilkendegivet, at de er villige til at modtage  

 domfældte personer.
 (B) Overførsel af domfældte til den pågældende stat skal ske så hurtigt  

 som muligt efter udløb af appelfristen.
Regel 104 Tilsyn med fængslingen Der skal føres tilsyn med alle fængselsstraffe af Tribunalet eller et  

 organ, som Tribunalet har udpeget.
Regel 105 Tilbagelevering af formuegoder (A) Efter en domsafsigelse, der omfatter en særskilt afgørelse som fastsat  

 i regel 88 (B), skal domstolsafdelingen efter anmodning fra anklageren eller  

 kan på eget initiativ afholde et særligt retsmøde for at træffe afgørelse om  

 spørgsmålet om tilbagelevering af formuegoder eller provenuet heraf og kan i  

 mellemtiden træffe beslutning om sådanne foreløbige foranstaltninger med  

 henblik på bevarelse og beskyttelse af formuegoderne eller provenuet, som den  

 finder hensigtsmæssige.
 (B) Beslutningen kan udvides til at omfatte formuegoder eller provenu, der  

 besiddes af tredjemand, der ikke på anden måde har tilknytning til den  

 forbrydelse, som domfældte er fundet skyldig i.
 (C) En sådan tredjemand skal indstævnes for domstolsafdelingen og gives  

 mulighed for at retfærdiggøre sit krav på formuegoderne eller provenuet.
 (D) Såfremt domstolsafdelingen finder det sandsynliggjort, hvem der er den  

 rette ejer, skal den afsige kendelse om tilbagelevering af enten  

 formuegoderne eller provenuet.
 (E) Såfremt domstolsafdelingen ikke er i stand til at fastslå  

 ejendomsretten, skal den underrette de kompetente nationale myndigheder og  

 anmode dem om at fastslå det.
 (F) Justitssekretæren skal overdrage de kompetente myndigheder alle  

 stævninger, kendelser og anmodninger, som er udfærdiget af en  

 domstolsafdeling i medfør af stk. (C), (D) og (E).
Regel 106 Erstatning til ofre (A) Justitssekretæren skal til de kompetente myndigheder i de pågældende  

 stater fremsende dommen, der lyder på, at sigtede er kendt skyldig i en  

 forbrydelse, der har forårsaget forurettelse af et offer.
 (B) I medfør af den relevante nationale lovgivning kan et offer eller  

 personer, der fremsætter krav gennem ofret, anlægge sag ved en national  

 domstol eller et andet kompetent organ for at opnå erstatning.
 (C) For så vidt angår krav, der er fremsat i henhold til stk. (B), skal  

 Tribunalets dom være endelig og bindende med hensyn til den dømtes  

 strafferetlige ansvar for en sådan forurettelse.
Afsnit 7 Appelsager Regel 107 Almindelige bestemmelser De procesregler samt regler om bevisførelse, som den retslige behandling i  

 domstolsafdelingerne er underkastet, skal finde anvendelse mutatis  

 mutandis på sager i appelafdelingen.
Regel 108 Ankestævning En part, der ønsker at appellere en dom, skal højst 30 dage efter den dag,  

 hvor dommen er afsagt, indgive en skriftlig ankestævning til  

 justitssekretæren og forkynde denne for den anden part med angivelse af  

 grundene herfor.
Regel 109 Ekstrakt (A) Appelekstrakten skal bestå af de dele af retsbogsudskriften - som  

 attesteret af justitssekretæren - som parterne har angivet.
 (B) Parterne kan senest 30 dage, efter at justitssekretæren har attesteret  

 retsbogsudskriften, angive, hvilke dele af denne udskrift der efter deres  

 mening er nødvendige for afgørelse af appellen.
 (C) Hvis parterne ikke når til enighed derom inden for den periode, skal  

 appellanten og indstævnte hver især angive over for justitssekretæren inden  

 60 dage efter attestationen, hvilke dele af retsbogsudskriften hver part  

 anser for nødvendige for afgørelsen vedrørende appellen.
 (D) Det skal stå appelafdelingen frit for at kræve hele  

 retsbogsudskriften.
Regel 110 Kopier af ekstrakten Justitssekretæren skal udfærdige et tilstrækkeligt antal kopier af  

 appelekstrakten til brug for dommerne ved appelafdelingen og for parterne.
Regel 111 Appellantens indlæg Appellantens første indlæg om, på hvilket retsgrundlag han vil føre sagen,  

 skal forkyndes for den anden part og indsendes til justitssekretæren senest  

 90 dage efter, at ekstrakten er blevet attesteret.
Regel 112 Indstævntes indlæg Indstævntes indlæg om, på hvilket retsgrundlag han vil føre sagen, skal  

 forkyndes for den anden part og indsendes til justitssekretæren senest 30  

 dage efter, at appellantens første indlæg er indgivet.
Regel 113 Appellantens andet indlæg Appellanten kan indgive et indlæg som svar på indstævntes indlæg inden 15  

 dage, efter at indstævntes indlæg er indgivet.
Regel 114 Dato for retsmøde Efter udløbet af fristen for indgivelse af indlæg fastsat i regel 111,  

 regel 112 og regel 113 skal appelafdelingen beramme en dato til behandling af  

 appelsagen, og justitssekretæren skal underrette parterne derom.
Regel 115 Yderligere beviser (A) En part kan ved en begæring anmode om at fremlægge yderligere beviser  

 for appelafdelingen, som ikke var til rådighed for den pågældende part under  

 retssagen.
En sådan begæring skal forkyndes for den anden part og indgives  

 til justitssekretæren mindst 15 dage før tidspunktet for behandlingen af  

 sagen.
 (B) Appelafdelingen skal give tilladelse til, at der fremlægges sådanne  

 beviser, hvis den anser det for påkrævet af hensyn til en forsvarlig  

 retspleje.
Regel 116 Forlængelse af tidsfrister Appelafdelingen kan imødekomme en begæring om forlængelse af en tidsfrist,  

 hvis der foreligger gode grunde herfor.
Regel 117 Dom (A) Appelafdelingen skal afsige dom på grundlag af appelekstrakten tillige  

 med sådanne yderligere beviser, som den har fået forelagt.
 (B) Dommen skal afsiges ved et offentligt retsmøde, og i sigtedes  

 nærværelse, på et tidspunkt, som parterne og forsvareren skal have fået  

 underretning om.
Regel 118 Sigtedes retsstilling efter en appelsag (A) En dom, der afsiges af appelafdelingen, skal omgående fuldbyrdes.
 (B) Såfremt sigtede ikke er til stede, når dommen skal afsiges, enten  

 fordi han er blevet frifundet for alle sigtelser eller som følge af en  

 kendelse udstedt i medfør af regel 65 eller af en anden grund, kan  

 appelafdelingen afsige dommen i sigtedes fravær og skal afsige kendelse om  

 anholdelse eller overgivelse af sigtede til Tribunalet, hvis ikke  

 appelafdelingen erklærer ham for frifundet.
Afsnit 8 Fornyet prøvelse af sagen Regel 119 Begæring om fornyet prøvelse af sagen Såfremt der kommer nye oplysninger frem, som ikke var kendt for den part,  

 der fremsætter begæringen, på det tidspunkt, hvor sagen blev ført ved en  

 domstolsafdeling eller ved appelafdelingen, og som ikke kunne være kommet for  

 dagen ved udvisning af behørig omhu, kan forsvaret eller, inden for et år  

 efter at den endelige dom er afsagt, anklageren fremsætte en begæring til den  

 pågældende afdeling om, at dommen skal underkastes fornyet prøvelse.
Regel 120 Forundersøgelse Hvis der blandt et flertal af dommerne ved den afdeling, der afsagde  

 dommen, er enighed om, at de nye oplysninger, såfremt de findes godtgjort,  

 kunne have udgjort en afgørende faktor, da der skulle træffes afgørelse i  

 sagen, skal den pågældende afdeling tage dommen op til fornyet prøvelse og  

 afsige en ny dom efter høring af parterne.
Regel 121 Appelsager En dom fra en domstolsafdeling, som har været taget op til fornyet  

 prøvelse, kan appelleres i overensstemmelse med bestemmelserne i afsnit 7.
Regel 122 Hjemvisning af sagen til en domstolsafdeling Hvis den dom, der skal foretages fornyet prøvelse af, er appelleret på det  

 tidspunkt, hvor begæringen om fornyet prøvelse indgives, kan appeldomstolen  

 sende sagen tilbage til domstolsafdelingen, som så skal behandle begæringen.
Afsnit 9 Benådning og strafnedsættelse Regel 123 Underretning fra staterne Hvis den domfældte person i henhold til gældende ret i den stat, som den  

 pågældende sidder fængslet i, er berettiget til at opnå benådning eller  

 nedsættelse af straffen, skal den pågældende stat underrette Tribunalet om en  

 sådan berettigelse i overensstemmelse med artikel 28 i statutten.
Regel 124 Afgørelse fra præsidenten Efter en sådan underretning skal præsidenten - efter høring af dommerne -  

 afgøre, om benådning eller strafnedsættelse vil være passende.
Regel 125 Almindelige normer i forbindelse med benådning eller strafnedsættelse Ved afgørelsen af, om benådning eller strafnedsættelse vil være passende,  

 skal præsidenten tage hensyn til, inter alia , hvor alvorlig den  

 forbrydelse eller de forbrydelser, som arrestanten er domfældt for, er, til  

 behandlingen af lignende stillede arrestanter, til, om arrestanten viser  

 nogen rehabilitering, og om han i væsentlig grad samarbejder med anklageren.
Oprindeligt fremsat forslag § 1. Lovovertrædelser, der er omfattet af statutten og procesreglementet for det internationale tribunal til pådømmelse af krigsforbrydelser i det tidligere Jugoslavien, jf. bilag 1 og 2 til denne lov, kan strafforfølges her i landet efter lovgivningens bestemmelser herom, statutten og procesreglementet.
 § 2. Justitsministeren træffer efter anmodning fra tribunalet  

 beslutning om udlevering af personer, mod hvem tribunalet har indledt  

 strafforfølgning.
 Stk. 2. Justitsministeren træffer endvidere efter anmodning  

 beslutning om udlevering til fuldbyrdelse af tribunalets domme.
 Stk. 3. Kapitel 3 og 4 i lov om udlevering af lovovertrædere  

 finder anvendelse med de fornødne lempelser.
 § 3. En person, mod hvem tribunalet har indledt strafforfølgning,  

 kan ikke samtidig strafforfølges her i landet for den samme handling.
 § 4. Justitsministeren kan bestemme, at straf m.v., som er pålagt  

 af tribunalet, kan fuldbyrdes her i landet.
 Stk. 2.  Fuldbyrdelsen skal i videst muligt omfang ske efter  

 danske regler og må ikke medføre skærpelse af domfældtes strafferetlige  

 situation.
 Stk. 3. Justitsministeren fastsætter i forbindelse med de i stk. 1  

 nævnte afgørelser, i hvilket omfang bestemmelserne i lov om international  

 fuldbyrdelse af straf m.v., kapitlerne 2 og 4 eller 3-4 og de heri nævnte  

 konventioner, skal finde anvendelse.
Stk. 4. Justitsministerens afgørelse forelægges retten til  

 godkendelse.
Rettens afgørelse træffes ved dom.
 § 5. Justitsministeren kan bestemme, at loven med de fornødne  

 ændringer finder anvendelse på anden international strafforfølgning af  

 krigsforbrydelser.
 § 6. Loven træder i kraft den 1. januar 1995.
 § 7. Loven gælder ikke for Færøerne og Grønland, men kan ved  

 kongelig anordning helt eller delvis sættes i kraft for disse landsdele med  

 de afvigelser, som de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Formål 1.1. I FN's resolution 827 (1993), pkt. 2, er det bestemt, at der  

 med henblik på retsforfølgning af krigsforbrydere fra det tidligere  

 Jugoslavien skal oprettes et internationalt tribunal (tribunalet). Efter  

 resolutionens pkt. 4 skal alle stater samarbejde fuldt ud med tribunalet og  

 tage de nødvendige skridt i henhold til national lovgivning med henblik på at  

 kunne opfylde resolutionens krav.
I resolutionen er der henvist til statutten  

 for tribunalet, der er optaget som bilag 1 til lovforslaget.
Resolution 827 (1993) er vedtaget af FN's Sikkerhedsråd med hjemmel i  

 FN-pagtens kap.
VII, der vedrører forholdsregler over for trusler mod freden,  

 fredsbrud og angrebshandlinger.
Resolutionen er efter FN-pagtens art. 48  

 umiddelbart bindende for medlemsstaterne.
1.2. Justitsministeriet har overvejet, om resolutionen kan  

 implementeres i dansk ret ved udnyttelse af den bemyndigelse, der er givet  

 ved lov nr. 156 af 10. maj 1967 om visse forholdsregler i henhold til De  

 Forenede Nationers Pagt.
Efter denne bemyndigelse kan der ved kgl. anordning  

 træffes sådanne forholdsregler, som Danmark i medfør af FN-pagten er  

 forpligtet til at iværksætte til gennemførelse af beslutninger truffet af  

 Sikkerhedsrådet i overensstemmelse med art. 41, jf. art. 39, i pagtens  

 kapitel VII.
 I forarbejderne til denne lov angives som eksemplificering af mulige  

 forholdsregler, der nævnes i FN-pagtens art. 41: »... afbrydelse af  

 økonomiske forbindelser og af samkvemmet ved jernbaner, radio og andre  

 kommunikationsmidler samt afbrydelse af diplomatiske forbindelser«.
 Ved fortolkningen af bemyndigelsens rækkevidde skal det endvidere tages i  

 betragtning, at loven om visse forholdsregler i henhold til FN-pagten blev  

 vedtaget på baggrund af FN's resolution af 16. december 1966 om visse  

 økonomiske sanktioner mod Sydrhodesia.
 Dertil kommer, at der efter statutten for tribunalet er pligt til at  

 gennemføre fængsling af enkeltpersoner - herunder personer med bopæl her i  

 landet - og udlevering til strafforfølgning ved tribunalet, når der blot er  

 truffet beslutning herom af tribunalet, jf. nedenfor pkt. 2.
Over for disse synspunkter - der taler for, at  

 gennemførelsesforanstaltningerne bør ske ved lov - står, at det af  

 1967-lovens forarbejder også fremgår, at man om den parlamentariske kontrol  

 ved den administrative opfyldelse af Sikkerhedsrådsresolutioner har forudsat,  

 at sagen forinden skal drøftes i Det Udenrigspolitiske Nævn.
Spores der her  

 afgørende modstand mod regeringens standpunkt, vil det være naturligt for  

 regeringen at fremlægge sagen i Folketinget.
Den parlamentariske kontrol må  

 imidlertid formentlig antages især at vedrøre det udenrigspolitiske aspekt af  

 sagen, og det er derfor tvivlsomt, om behandling i Det Udenrigspolitiske Nævn  

 kan træde i stedet for sædvanlig behandling af et lovforslag i Folketinget.
1.3. Justitsministeriet har på denne baggrund fundet det rigtigst  

 at lade implementeringen af Sikkerhedsrådets resolution 827 (1993) ske ved  

 lov i dette særegne tilfælde.
Justitsministeriet har herved også tillagt det  

 vægt, at der ikke i dansk ret er fortilfælde, hvorved der i lovgivningen er  

 skabt hjemmel til fængsling og udlevering af personer efter beslutning af og  

 med henblik på strafforfølgning ved en mellemfolkelig domstol.
 Formålet med lovforslaget er således at skabe hjemmel til udlevering m.v.  

 af personer med henblik på strafforfølgning ved tribunalet til pådømmelse af  

 krigsforbrydelser i det tidligere Jugoslavien.
I statutten for tribunalet, der som nævnt er optaget som bilag 1 til  

 lovforslaget, er alene givet en række overordnede regler om  

 strafforfølgningen ved tribunalet.
Om det nærmere indhold af statutten  

 henvises til tribunalets procesreglement, der er optaget som bilag 2 til  

 lovforslaget.
 Endvidere har tribunalet udstedt en række bestemmelser, der samlet  

 regulerer retsstillingen for de frihedsberøvede personer, der afventer  

 domsforhandling eller appelsag for tribunalet, eller som på anden måde er  

 tilbageholdt i henhold til tribunalets afgørelse.
 Desuden er der af tribunalet fastsat nærmere retningslinier for  

 beskikkelse af forsvarer ved tribunalet.
 Derudover vil der gennem tribunalets fortolkning af statuttens  

 bestemmelser i enkelttilfælde blive fastlagt en mere detaljeret praksis for  

 statuttens anvendelse.
2. Indholdet af statutten 2.1. Efter statuttens art. 1 skal tribunalet have beføjelse  

 til at strafforfølge personer, der har gjort sig skyldige i alvorlige  

 krænkelser af den humanitære folkeret begået i det tidligere Jugoslavien  

 siden 1991.
2.2. I art. 2-5 bestemmes det nærmere indhold af art. 1. De  

 heri nævnte konventioner anses ifølge bemærkningerne til statutten for at  

 være en del af den folkeretlige sædvaneret i væbnede konflikter.
Det drejer  

 sig om følgende konventioner:
 (1) Geneve-konventionerne af 12. august 1949 vedrørende beskyttelsen af  

 ofre i væbnede konflikter.
(2) Haager-konvention nr.
IV af 18. oktober 1907 om regler og vedtægter  

 for krig til lands.
 (3) Konventionen af 9. december 1948 om forebyggelse af og straf for  

 folkedrab.
 (4) Overenskomst af 8. august 1945 om retsforfølgning mod og afstraffelse  

 af de europæiske akselandes større krigsforbrydere og den dertil knyttede  

 statut for den internationale militærdomstol.
2.3. I art. 6-7 afgrænses tribunalets personelle  

 kompetence.
Herefter kan alene fysiske personer strafforfølges ved  

 tribunalet, men strafansvaret er ikke indskrænket til kun at gælde den, der  

 har udført den ulovlige handling.
Strafansvaret omfatter enhver person, der  

 på nogen måde har været involveret i udførelsen af handlingen.
Strafansvaret  

 er ligeledes uafhængig af personens nationalitet, hvorfor i princippet også  

 danske statsborgere vil kunne drages til ansvar ved tribunalet.
 2.4. I art. 8 bestemmes tribunalets kompetence i  

 territorial og tidsmæssig henseende til at omfatte krigsforbrydelser begået i  

 det tidligere Jugoslavien siden den 1. januar 1991. Da tribunalets kompetence  

 beror på Sikkerhedsrådets resolution, vil eventuelle ændringer eller  

 ophævelse af kompetencen bero på Sikkerhedsrådets beslutning.
2.5. I art. 9-10 er der givet regler om tribunalets  

 kompetence i forhold til de nationale domstoles kompetence.
Det fremgår  

 heraf, at de nationale domstole bevarer kompetencen fuldt ud til at pådømme  

 krigsforbrydelser begået i det tidligere Jugoslavien i henhold til national  

 strafferetlig lovgivning.
Tribunalet kan imidlertid på ethvert stadium i den  

 nationale straffeproces anmode om, at strafforfølgningen indstilles og  

 overgår til tribunalet.
2.6. Art. 11-17 indeholder regler om den organisatoriske  

 opbygning af tribunalet.
Herefter består tribunalet af en domstol med to  

 instanser, en anklager med ansvar for efterforskning og tiltalerejsning ved  

 tribunalet samt et sekretariat til betjening af tribunalet.
Efter art. 15  

 skal domstolen selv fastsætte et procesreglement.
2.7. I art. 18-19 er der givet regler om anklagerens  

 beføjelser og forpligtelser.
Anklageren kan bl.a. søge de nationale  

 myndigheders bistand til gennemførelse af lokale efterforskningsskridt  

 (»one-site investigations«), hvilket antageligt kan forstås  

 således, at mulige efterforskningsskridt kan iværksættes efter anklagerens  

 begæring, men alene i tilfælde, hvor national lovgivning indeholder den  

 fornødne hjemmel til foretagelse af sådanne efterforskningsskridt, og hvor de  

 danske myndigheder i øvrigt er indforstået med at medvirke hertil.
 2.8. Af art. 20-28 fremgår reglerne om tribunalets  

 beføjelser.
 Efter art. 20 er der pligt til at frihedsberøve og udlevere en person,  

 over hvem tribunalet har truffet beslutning om anholdelse med henblik på  

 udlevering til strafforfølgning ved tribunalet.
Efter art. 24 kan tribunalet alene idømme fængselsstraf, men der er ingen  

 begrænsning med hensyn til den mulige længde af en tidsbestemt straf.
Til  

 sammenligning kan det nævnes, at der efter straffelovens § 33, stk. 1, ikke  

 kan idømmes tidsbestemt fængselsstraf over 16 år.
Efter stk. 2 kan der dog i  

 visse tilfælde idømmes fængsel indtil 20 år.
Afsoning af tribunalets domme skal efter art. 27 ske i en af tribunalet  

 udpeget stat, der udvælges blandt de stater, som i forbindelse med  

 tribunalets etablering over for Sikkerhedsrådet har erklæret sig villig til  

 at påtage sig denne opgave.
Formålet med art. 27 er formentlig bl.a. at  

 forebygge, at tribunalets domme afsones i det tidligere Jugoslavien, og  

 bestemmelsen kan derfor næppe antages at udelukke, at der med tribunalet  

 etableres en ordning, som gør det muligt for andre lande at overføre f.eks.  

 egne statsborgere eller personer med fast bopæl i vedkommende land til  

 afsoning i hjemlandet.
Af art. 28 fremgår forudsætningsvis, at den domfældte kan søge om  

 benådning eller formildelse af straffen i overensstemmelse med de regler, der  

 gælder i fuldbyrdelseslandet.
Art. 28 bestemmer herefter, at  

 fuldbyrdelseslandets myndigheder skal underrette tribunalet om ansøgningen,  

 og at tribunalet herefter har afgørelseskompetencen i sagen.
2.9. I art. 29 er der givet en ikke udtømmende opregning af  

 de forpligtelser, der påhviler staterne som led i strafforfølgningen af  

 krigsforbrydelser ved tribunalet.
Staterne skal således sikre, at mulige  

 krigsforbrydere kan frihedsberøves og udleveres til strafforfølgning ved  

 tribunalet, ligesom de nationale myndigheder skal yde retshjælp, f.eks. i  

 form af optagelse af vidneforklaringer, til brug ved bevisførelsen for  

 tribunalet.
 2.10. Endelig er der i art. 30-34 fastsat visse generelle  

 bestemmelser om bl.a. immunitet for ansatte ved tribunalet, sæde for  

 tribunalet og udgifterne ved tribunalets virke.
3. Indholdet af procesreglementet Som nævnt under pkt. 1.3. og 2.6. indeholder statuttens art. 15 en  

 bestemmelse, hvorefter dommerne ved tribunalet selv fastsætter tribunalets  

 procesregler samt regler om bevisførelse i forbindelse med indledende  

 retsmøder, domsforhandlinger og appelsager, godkendelse af bevismateriale,  

 beskyttelse af ofre og vidner samt øvrige relevante anliggender.
Tribunalet har i medfør af denne bestemmelse udstedt et procesreglement,  

 der indeholder de nærmere regler om retsplejen ved tribunalet.
Herom henvises  

 til lovforslagets bilag 2.
4. Dansk straffemyndighed 4.1. Spørgsmålet om tribunalets konkurrerende straffemyndighed i  

 forhold til de danske, retshåndhævende myndigheder bliver kun aktuelt i det  

 omfang, de pågældende handlinger er undergivet dansk straffemyndighed.
Efter straffelovens § 8, nr. 5, hører under dansk straffemyndighed  

 handlinger foretagne uden for den danske stat uden hensyn til, hvor  

 gerningsmanden hører hjemme, »... når handlingen er omfattet af  

 mellemfolkelig overenskomst, ifølge hvilken Danmark er forpligtet til at  

 foretage retsforfølgning.« Formålet med bestemmelsen, der blev indsat i straffeloven ved lov nr. 322  

 af 4. juni 1986, er at muliggøre dansk ratifikation af fremtidige  

 konventioner eller andre mellemfolkelige aftaler, der indebærer en  

 forpligtelse for Danmark til at skabe dansk, universel  

 jurisdiktionskompetence med henblik på strafforfølgning af overtrædelser af  

 vedkommende konvention uanset gerningssted og gerningsmandens nationalitet.
 Strafforfølgning af udlændinge ved danske domstole i anledning af  

 krigsforbrydelser begået i det tidligere Jugoslavien afhænger således af, i  

 hvilket omfang der må antages at bestå en konventionsmæssig forpligtelse til  

 retsforfølgning.
 Om strafforfølgning af danske statsborgere eller af personer bosat i  

 Danmark henvises til straffelovens § 7 og § 10, stk. 2.
 4.2. Konventionen af 9. december 1948 om forebyggelse af og straf  

 for folkedrab er ratificeret af Danmark ved kgl. resolution af 25. maj 1951.  

 Konventionen er endvidere ratificeret af det tidligere Jugoslavien, jf.  

 bekendtgørelse nr. 21 af 26. maj 1952. Om konventionen henvises desuden til  

 lov nr. 132 af 29. april 1955 om straf for folkedrab.
 Loven om straf for folkedrab indeholder ingen bestemmelser om universel  

 jurisdiktionskompetence.
 Strafforfølgning efter loven om straf for folkedrab og  

 folkedrabskonventionen vil herefter alene kunne komme på tale i tilfælde  

 omfattet af straffelovens § 7 og § 8, nr. 6. Sidstnævnte bestemmelse vedrører  

 tilfælde, hvor udlevering af en udlænding til retsforfølgning i et andet land  

 afslås af de danske myndigheder, uden at handlingen er omfattet af en  

 mellemfolkelig overenskomst, ifølge hvilken Danmark er forpligtet til at  

 foretage retsforfølgning.
4.3. Geneve-konventionerne af 12. august 1949 vedrørende  

 beskyttelsen af ofre i væbnede konflikter er ratificeret af Danmark ved kgl.  

 resolution af 14. juni 1951. Konventionerne er endvidere ratificeret af det  

 tidligere Jugoslavien, jf. bekendtgørelse nr. 26 af 26. juli 1951. Disse  

 konventioner indeholder i det væsentlige enslydende bestemmelser, hvorefter  

 der består en forpligtelse til enten at iværksætte national retsforfølgning  

 eller udlevering til en anden interesseret, kontraherende part til  

 retsforfølgning, for så vidt angår visse grove overtrædelser af  

 konventionerne.
Om denne forpligtelse kan bl.a. henvises til konventionen om  

 beskyttelse af civile personer i krigstid, art. 146-47.
 Geneve-konventionerne suppleres af to tillægsprotokoller af 8. juni 1977  

 om beskyttelsen af ofre i henholdsvis internationale og ikke-internationale,  

 væbnede konflikter.
 Tillægsprotokollerne er ratificeret af Danmark ved kgl. resolution af 2.  

 juni 1982. Tillægsprotokollerne er endvidere ratificeret af det tidligere  

 Jugoslavien, jf. bekendtgørelse nr. 27 af 11. marts 1983.
 Der er således mulighed for at gøre strafansvar gældende ved danske  

 domstole over for udlændinge, der har overtrådt Genevekonventionerne.
 Selv om betingelserne for strafforfølgning for overtrædelse af  

 Genevekonventionerne er til stede, jf. straffelovens § 8, nr. 5, forudsætter  

 iværksættelse af strafforfølgning i det enkelte tilfælde imidlertid, at der  

 kan antages at bestå en rimelig formodning om, at et strafbart forhold er  

 begået, jf. retsplejelovens § 742, stk. 2.
4.4. Strafansvar kan efter omstændighederne også gøres gældende i  

 medfør af torturkonventionen af 10. december 1984, idet konventionens art. 5  

 indeholder en forpligtelse til at foretage retsforfølgning, hvis udlevering  

 ikke kan finde sted.
Denne konvention er ratificeret af Danmark ved kgl.  

 resolution af 28. januar 1987. Konventionen er endvidere ratificeret af det  

 tidligere Jugoslavien, jf. bekendtgørelse nr. 88 af 23. oktober 1987.
5. Udlevering 5.1. Gældende ret 5.1.1. Som nævnt under pkt. 2 medfører statuttens art. 20, stk. 2,  

 sammenholdt med art. 29 og art. 1, 6 og 7, at der, såfremt tribunalet har  

 afsagt anholdelsesbeslutning, består en forpligtelse til at varetægtsfængsle  

 personer, herunder egne statsborgere, med henblik på udlevering til  

 strafforfølgning ved tribunalet.
Udleveringsloven, jf. lov nr. 249 af 9. juni 1967, § 2, indeholder et  

 absolut forbud mod udlevering af danske statsborgere.
Udleveringsloven  

 omfatter ikke udlevering til de nordiske lande, hvortil udlevering af danske  

 statsborgere under visse betingelser kan finde sted, jf. lov nr. 27 af 3.  

 februar 1960, § 2.
Udleveringslovens § 2 er affattet i lyset af den europæiske  

 udleveringskonvention, jf. bekendtgørelse nr. 36 af 28. september 1963, art.  

 6, stk. 1 (a), hvorefter en kontraherende stat er berettiget til at afslå  

 udlevering af sine egne statsborgere.
Ved ratifikationen af  

 udleveringskonventionen blev der fra dansk side afgivet erklæring om, at  

 begrebet »statsborgere« for Danmarks vedkommende omfatter personer,  

 der har statsborgerret eller fast bopæl i Danmark, Finland, Island, Norge og  

 Sverige.
Tilsvarende erklæringer blev afgivet af Norge og Sverige.
Danmark kan således efter konventionen afslå ikke blot anmodninger  

 om udlevering af danske statsborgere, men også anmodninger om udlevering af  

 personer, der uden at være danske statsborgere har fast bopæl i Danmark,  

 eller af personer, der har indfødsret eller fast bopæl i et andet nordisk  

 land, men midlertidigt opholder sig i Danmark.
Som nævnt indeholder  

 udleveringsloven imidlertid et ubetinget forbud mod udlevering af danske  

 statsborgere.
Dette forbud må antages at afspejle et generelt retsprincip,  

 der genfindes i en række retsordener.
5.1.2 . Efter udleveringslovens § 3, stk. 5, må udlevering for en  

 handling ikke finde sted, hvis det på grund af særlige omstændigheder må  

 antages, at sigtelsen eller dommen vedrørende handlingen savner  

 tilstrækkeligt bevismæssigt grundlag.
Bestemmelsen er en følge af en  

 erklæring, som Danmark afgav ved ratifikationen af udleveringskonventionen.
 Efter statutten for tribunalet, art. 20, stk. 2, er det formentlig  

 udelukket at foretage en tilsvarende materiel, national prøvelse af  

 udleveringsgrundlaget ved udlevering til tribunalet, idet tribunalets  

 anholdelsesbeslutning som udgangspunkt medfører pligt til at foretage  

 udlevering.
5.1.3 . Efter udleveringslovens § 5, stk. 1, kan udlevering for en  

 politisk lovovertrædelse ikke finde sted.
Omfatter handlingen tillige en  

 lovovertrædelse, som ikke er af politisk karakter, kan udlevering dog ske for  

 denne lovovertrædelse, såfremt handlingen overvejende er af ikke-politisk  

 karakter. § 5 er en følge af den europæiske udleveringskonvention, art. 3,  

 hvorefter udlevering ikke må tillades, såfremt den forbrydelse, for hvilken  

 udlevering er begæret, af den stat, over for hvilken begæringen er fremsat,  

 betragtes som en politisk forbrydelse eller som en forbrydelse, der har  

 forbindelse med en politisk forbrydelse.
 Efter art. 3, stk. 2, finder den samme regel anvendelse, hvis den stat,  

 over for hvilken begæringen er fremsat, har vægtige grunde til at antage, at  

 en begæring om udlevering for en almindelig forbrydelse er fremsat med det  

 formål at tiltale eller straffe en person på grund af hans race, religion,  

 nationalitet eller politiske overbevisning, eller at den pågældendes stilling  

 kan blive forringet af disse grunde.
I tilslutning hertil bestemmes det i art. 3, stk. 3, at drab eller forsøg  

 på drab af et statsoverhoved eller et medlem af den pågældendes familie ikke  

 kan betragtes som en politisk forbrydelse.
Over for denne bestemmelse har man  

 fra dansk side forbeholdt sig at kunne afgøre dette spørgsmål efter en  

 konkret bedømmelse.
 Om en lovovertrædelse er politisk, må efter forarbejderne til  

 udleveringslovens § 5 altid bero på en konkret helhedsvurdering, hvorved der  

 navnlig lægges vægt på karakteren af den eller de interesser, der er krænket  

 ved overtrædelsen, samt på gerningsmandens motiv.
Reglen i udleveringslovens § 5 har længe været anset for et centralt  

 princip i dansk udleveringslovgivning.
Dette har bl.a. fundet udtryk i, at  

 Danmark ved ratifikationen af den europæiske konvention om bekæmpelse af  

 terrorisme har taget forbehold over for den særlige bestemmelse i  

 konventionens art. 1, hvorefter en række handlinger med tilknytning til  

 kidnapning, gidseltagning m.v. aldrig skal kunne anses for en politisk  

 forbrydelse eller for en forbrydelse, der knytter sig til en politisk  

 forbrydelse eller udspringer af politiske motiver.
 Endvidere har Danmark ved ratifikationen af tillægsprotokollen af 15.  

 oktober 1975 (bekendtgørelse nr. 106 af 11. november 1986) til den europæiske  

 udleveringskonvention afgivet erklæring om, at Danmark ikke er bundet af  

 tillægsprotokollens kap. 1, hvorefter forbrydelser omfattet af  

 folkedrabskonventionen og Geneve-konventionerne vedrørende beskyttelsen af  

 ofre i væbnede konflikter ikke skal anses som politiske forbrydelser ved  

 anvendelsen af udleveringskonventionens art. 3.
Det er forudsat, at udlevering til tribunalet i praksis ikke nægtes med  

 henvisning til, at handlingen betragtes som en politisk forbrydelse.
Det må  

 således lægges til grund, at tribunalet i kraft af sin sammensætning,  

 procedureregler m.v., vil have foretaget en vurdering af dette spørgsmål  

 inden en eventuel beslutning om retsforfølgning.
Hertil kommer, at udlevering  

 sker til en international domstol og ikke til en stat, over for hvilken den  

 politiske forbrydelse er begået.
5.1.4 . Efter udleveringslovens § 7 må udlevering ikke finde sted,  

 hvis det i særlige tilfælde, navnlig under hensyn til den pågældendes alder,  

 helbredstilstand eller andre personlige forhold, må antages, at udlevering  

 ville være uforenelig med humanitære hensyn.
Denne bestemmelse er ligeledes  

 en følge af et dansk forbehold ved ratifikationen af udleveringskonventionen.
 Ved afgørelsen af, om udlevering vil være uforenelig med humanitære  

 hensyn, skal efter udleveringslovens forarbejder de særlige forhold, der  

 taler imod udlevering, afvejes imod den interesse, som den fremmede stat,  

 navnlig under hensyn til lovovertrædelsens beskaffenhed og den tid, der er  

 forløbet siden handlingens foretagelse, har i udleveringen.
Selv om den forbrydelse, der danner grundlag for udlevering til  

 tribunalet, er af alvorlig karakter, vil det efter udleveringsloven ikke være  

 udelukket at nægte udlevering for en tilsvarende forbrydelse af humanitære  

 grunde.
Det må imidlertid anses for tvivlsomt, i hvilket omfang udlevering  

 til tribunalet kan nægtes af lignende grunde.
Som nævnt medfører tribunalets  

 anholdelsesbeslutning som udgangspunkt en ubetinget udleveringspligt, og det  

 må formodes, at tribunalet i forbindelse med anholdelsesbeslutningen har  

 taget også det humanitære aspekt i betragtning.
 5.1.5 . Efter statuttens art. 10, stk. 2, litra a, udelukkes  

 strafforfølgning ved tribunalet ikke, såfremt den forbrydelse, med hensyn til  

 hvilken der er foretaget strafforfølgning ved nationale domstole, er betegnet  

 som en almindelig forbrydelse (»characterized as an ordinary  

 crime«).
 Bestemmelsen kan ikke antages at udelukke, at udlevering til  

 strafforfølgning ved tribunalet kan nægtes, såfremt vedkommende person her i  

 landet er dømt eller frifundet for den samme (faktiske) handling, som  

 udlevering begæres for, jf. herved udleveringslovens § 8, hvorefter  

 udlevering skal nægtes, såfremt personen her i landet er dømt eller frifundet  

 for den pågældende strafbare handling.
Efter § 8 sidestilles tiltalefrafald, der ikke kan omgøres, med en dom med  

 hensyn til spørgsmålet om udlevering.
Efter forarbejderne omfatter udtrykket  

 »tiltalefrafald« påtaleopgivelse både af bevismæssige og andre  

 grunde.
Uanset at tiltalefrafald ikke er omfattet af statuttens ordlyd, må  

 tiltalefrafald, der ikke kan omgøres af den overordnede anklagemyndighed, jf.  

 herved retsplejelovens § 724, stk. 2, formentlig kunne begrunde nægtelse af  

 udlevering til tribunalet.
Det må dog herved tages i betragtning, at en  

 begæring om udlevering til tribunalet kan være begrundet i bevismæssige  

 omstændigheder, som ikke har været de danske myndigheder bekendt på  

 tidspunktet for en beslutning om påtaleopgivelse.
Udlevering må i sådanne  

 tilfælde kunne komme på tale uanset påtaleopivelsen, jf. herved principperne  

 i retsplejelovens §§ 975 om genoptagelse af strafforfølgningen i sager, der  

 er endt med påtaleopgivelse.
 5.1.6 . Efter udleveringslovens § 10, nr. 1, må udlevering kun ske  

 på vilkår, at den udleverede ikke drages til ansvar eller udleveres videre  

 til tredjeland for nogen anden strafbar handling begået før udleveringen end  

 den, den pågældende er udleveret for.
Udleveringslovens § 10, nr. 1, litra a-c, indeholder visse undtagelser fra  

 denne regel.
Således kan justitsministeren efter udleveringslovens § 10, nr.  

 1, litra a, jf. § 20, efter anmodning tillade, at en person, der er  

 udleveret, underkastes strafforfølgning eller straffuldbyrdelse eller  

 udleveres videre til tredjeland for en anden strafbar handling begået før  

 udleveringen end den, den pågældende er udleveret for.
En sådan tilladelse  

 kan kun meddeles, såfremt udlevering for den pågældende handling kunne have  

 fundet sted efter udleveringslovens regler.
Efter statuttens art. 18, stk. 4, og 19, stk. 2, samt 20, stk. 2, må det  

 antages, at der i forbindelse med tribunalets udleveringsbegæring foreligger  

 en sigtelse eller tiltale (»indictment«), der indeholder en  

 forholdsvis præcis beskrivelse af den eller de strafbare handlinger og de  

 anvendelige straffebestemmelser, der efter statutten danner grundlag for  

 udleveringen.
Det kan imidlertid ikke udelukkes, at der efter udleveringen  

 under strafforfølgningen ved tribunalet fremkommer oplysninger om andre  

 strafbare forhold begået forud for udleveringen.
Udlevering til tribunalet  

 kan næppe - med henblik på at tage højde for sådanne tilfælde - betinges af  

 et generelt forbehold om f.eks. de danske myndigheders tilladelse til at  

 udvide tiltalen ved tribunalet svarende til udleveringslovens ordning.
 Udgangspunktet efter statutten er som tidligere nævnt, at tribunalets  

 beslutning om anholdelse medfører en ubetinget udleveringspligt, og der kan  

 næppe af statutten udledes nogen bestemmelse, hvorefter den, der udleveres,  

 kan påberåbe sig en berettiget forventning om kun at blive draget til ansvar  

 for de forbrydelser, der er nævnt i den tiltale, der danner grundlag for  

 udleveringen.
Derimod kan statutten ikke antages at udelukke, at udleveringslovens  

 ordning med hensyn til videre udlevering til tredjeland med henblik på  

 retsforfølgning for andre lovovertrædelser opretholdes.
Formålet med  

 statutten er således kun, at der ved tribunalet kan gøres udtømmende op med  

 de krigsforbrydelser, der er begået i det tidligere Jugoslavien siden 1.  

 januar 1991.
5.1.7 . I udleveringslovens kapitel 3 er der fastsat regler om  

 behandlingen af sager om udlevering.
Der er i § 13 hjemmel til at sikre  

 udleveringen gennem beslaglæggelse, ransagning, anholdelse og fængsling efter  

 retsplejelovens regler i samme omfang som i sager vedrørende lovovertrædelser  

 af tilsvarende art, der forfølges her i landet.
Lovligheden af justitsministerens beslutning om udlevering er efter lovens  

 § 16 undergivet adgang til domstolsprøvelse.
Indbringelse af beslutningen om  

 udlevering for retten har opsættende virkning.
Udlevering kan således først  

 ske, når beslutningen er fundet lovlig ved endelig retskendelse, jf.  

 udleveringslovens § 17, stk. 1.
Med henblik på at sikre udleveringens gennemførelse er der i § 17, stk. 3,  

 hjemmel til at iværksætte anholdelse og fængsling efter retsplejelovens  

 regler.
Fængsling i medfør af denne bestemmelse skal som udgangspunkt  

 ophæves, hvis udlevering ikke har fundet sted inden 30 dage efter udløbet af  

 klagefristen eller endelig retskendelse.
 I en sag om udlevering til strafforfølgning ved tribunalet kan der næppe  

 foretages en prøvelse svarende til den i sig selv noget begrænsede  

 domstolsprøvelse efter udleveringsloven, f.eks. af de beviser, der danner  

 grundlag for udleveringsbegæringen, idet tribunalet må antages under  

 behandlingen af spørgsmålet om udlevering at have foretaget en sådan prøvelse  

 af udleveringsgrundlaget.
Det kan imidlertid ikke antages, at statuttens ordning udelukker, at der  

 ved nationale domstole efter vedkommendes begæring foretages en vis,  

 begrænset prøvelse af udleveringsgrundlaget bl.a. med henblik på at sikre, at  

 den, der begæres udleveret, er rette vedkommende.
Der må i den forbindelse  

 kunne tillægges begæringen om domstolsprøvelse opsættende virkning for  

 tribunalets udleveringsbegæring.
5.1.8 . Efter udleveringslovens § 19 kan der foretages  

 beslaglæggelse, ransagning, anholdelse og fængsling i tilfælde, hvor en  

 person er efterlyst af myndighederne i en fremmed stat som sigtet, tiltalt  

 eller dømt for en strafbar handling, der må antages at kunne begrunde  

 udlevering efter udleveringsloven.
De nævnte foranstaltninger skal som  

 udgangspunkt ophæves, såfremt anmodning om udlevering ikke er modtaget senest  

 30 dage efter anholdelsen.
Denne bestemmelse svarer i det væsentlige til art.  

 16 i den europæiske udleveringskonvention.
Der er ikke i statutten for tribunalet noget udtrykkeligt krav om, at  

 medlemsstaterne i lovgivningen skal sikre, at der alene på grundlag af en  

 efterlysning skal kunne iværksættes anholdelse eller fængsling ad modum den  

 europæiske udleveringskonventions art. 16. På den anden side er opregningen i  

 statuttens art. 29 om staternes forpligtelser til at samarbejde med  

 tribunalet næppe udtømmende.
En ordning svarende til udleveringslovens § 19 i  

 forhold til tribunalet kan næppe antages at støde på betænkeligheder.
Det må  

 herved tages i betragtning, at den prøvelse, der skal danne grundlag for  

 f.eks. en beslutning om frihedsberøvelse, i sagens natur må blive mere  

 omfattende end ellers, da der på dette tidspunkt (endnu) ikke foreligger en  

 formel anholdelsesbeslutning fra tribunalet.
5.1.9 . Efter udleveringslovens § 21, stk. 1, kan  

 justitsministeren eller den, han bemyndiger dertil, tillade, at en person,  

 der udleveres fra en fremmed stat til en anden, føres gennem riget, såfremt  

 bestemmelserne i udleveringslovens §§ 2 eller 4-6 ikke ville være til hinder  

 for, at der skete udlevering fra Danmark for den pågældende handling.  

 Tilladelse til gennemtransport kan således f.eks. nægtes, hvis den  

 forbrydelse, den pågældende udleveres for, af de danske myndigheder betragtes  

 som en politisk eller militær lovovertrædelse.
Tilladelse vil endvidere kunne  

 nægtes, hvor den, der udleveres, har statsborgerret eller fast bopæl i  

 Danmark eller i et af de øvrige nordiske lande.
Da der efter  

 udleveringslovens § 2 er et absolut forbud mod udlevering af danske  

 statsborgere, vil tilladelse til gennemtransport af danske statsborgere være  

 udelukket.
Hvis transport af den udleverede sker ad luftvejen, følger det af art. 21,  

 stk. 4, i den europæiske udleveringskonvention, at der kun skal anmodes om  

 tilladelse til gennemtransport, hvis det er hensigten at foretage  

 mellemlanding i den stat, hvis territorium overflyves.
Hvis mellemlanding  

 ikke skal finde sted, skal den pågældende stat alene underrettes om, at der  

 som grundlag for udleveringen foreligger en dom eller en beslutning om  

 anholdelse eller fængsling.
 Uanset at der efter statutten er en i princippet ubetinget  

 udleveringspligt, kan man formentlig opretholde en ordning, hvorefter transit  

 gennem Danmark i forbindelse med en udlevering fra tredieland til tribunalet  

 betinges af en forudgående tilladelse, men tilladelse til transit kan ikke  

 nægtes i samme omfang som efter udleveringslovens § 21. Tilladelse til  

 transit vil således kun kunne nægtes i det omfang, der ville have været  

 adgang til at nægte at efterkomme en tilsvarende udleveringsbegæring fra  

 tribunalet.
5.2. Justitsministeriets overvejelser Som det fremgår af ovenstående, medfører statuttens ordning, at  

 tribunalets beslutning om udlevering i princippet skal respekteres fuldt ud  

 uden selvstændig materiel, national prøvelse af udleveringsgrundlaget.  

 Statens tilsidesættelse af forpligtelser efter statutten indebærer, at staten  

 begår et folkeretsbrud.
En vis, mere formel prøvelse kan imidlertid  

 formentlig finde sted.
 Konstateres det, at der foreligger en personforveksling, vil udlevering  

 således uden videre kunne nægtes.
Også uden for sådanne tilfælde må der imidlertid antages at bestå en - om  

 end begrænset - adgang til at nægte udlevering.
Antages udlevering i et  

 konkret tilfælde at være åbenbart uforenlig med landets retsorden, må  

 udlevering således kunne nægtes.
 Som eksempler på tilfælde, hvor nægtelse af udlevering efter  

 omstændighederne kan komme på tale, kan nævnes tilfælde, hvor den, der skal  

 udleveres, er dansk statsborger, eller hvor udlevering er åbenbart i strid  

 med humanitære hensyn.
Justitsministeriet har på denne baggrund foreslået en ordning, der i  

 videst muligt omfang svarer til udleveringslovens ordning.
Herefter tillægges  

 justitsministeren kompetencen til at træffe beslutning om udlevering til  

 strafforfølgning ved tribunalet, og justitsministerens beslutning om at  

 imødekomme udleveringsbegæringen underkastes efter begæring domstolsprøvelse  

 med opsættende virkning for udleveringen.
 Om den foreslåede ordning henvises i øvrigt til bemærkningerne til  

 lovforslagets enkelte bestemmelser.
6. Retshjælp 6.1. Gældende ret Grundlaget for danske myndigheders imødekommelse af anmodninger om  

 retshjælp fra fremmede stater er den europæiske konvention af 20. april 1959  

 om gensidig retshjælp i straffesager, jf. bekendtgørelse nr. 18 af 17. juli  

 1963, med tilhørende tillægsprotokol af 17. marts 1978, jf. bekendtgørelse  

 nr. 82 af 4. september 1986. Hverken konventionen eller tillægsprotokollen er  

 selvstændigt inkorporeret i dansk lovgivning, men det er i retspraksis  

 fastslået, at retsanmodninger, der har karakter af strafprocessuelle  

 tvangsindgreb, f.eks. beslaglæggelse af bevismidler til brug for straffesager  

 i udlandet, kan iværksættes med hjemmel i retsplejeloven eller dennes  

 analogi, idet det afgørende er, om foranstaltningen ville kunne anordnes i en  

 tilsvarende straffesag her landet.
Om retspraksis på dette område kan bl.a.  

 henvises til U 1972.600 H og U 1987.203 V.
Efter retsplejelovens § 190 finder lovens regler tilsvarende anvendelse på  

 vidneafhøring efter begæring af udenlandske myndigheder.
En ordning om  

 iagttagelse af en særlig form eller fremgangsmåde herved bør så vidt muligt  

 imødekommes, medmindre dette vil være åbenbart uforeneligt med landets  

 retsorden.
 Af retsplejelovens § 731, stk. 1, litra g, fremgår, at der som  

 udgangspunkt skal beskikkes en offentlig forsvarer i tilfælde, hvor vidners  

 eller syns- eller skønsmænds beedigede forklaring begæres til brug under en i  

 udlandet indledt straffesag.
6.2. Justitsministeriets overvejelser Der er hverken i statutten eller i procesreglementet fastsat udtrykkelige  

 bestemmelser, hvorefter vidner skal kunne udleveres tvangsmæssigt til  

 tribunalet med henblik på at afgive forklaring personligt for tribunalet.  

 Derimod indeholder procesreglementets afsnit 6, 3. del om bevisførelsen for  

 tribunalet, bestemmelser, hvorefter afgivelse af vidneforklaring som  

 udgangspunkt skal ske direkte for tribunalet, jf. herved art. 90.
 Den praktiske fremgangsmåde i forbindelse med efterforskning her i landet  

 reguleres desuden i en aftale med tribunalet.
 Den gældende ordning, hvorefter strafprocessuelle tvangsindgreb, herunder  

 pligtmæssig afgivelse af vidneforklaringer, til brug for straffesager i  

 udlandet gennemføres ved danske domstole i medfør af retsplejeloven eller  

 lovens analogi, må således antageligt kunne opretholdes i forhold til  

 tribunalet.
 Vægrer et vidne sig f.eks. ved at afgive forklaring direkte for  

 tribunalet, fordi vidnet anser sig for omfattet af en af retsplejelovens  

 vidneudelukkelses- eller vidnefritagelsesgrunde, jf. §§ 169 - 172, eller kan  

 personlig vidneførsel af andre grunde ikke lade sig gøre, f.eks. fordi vidnet  

 er frihedsberøvet i Danmark, vil der efter omstændighederne kunne afgives  

 subsidiær forklaring for en dansk domstol efter retsplejelovens regler herom  

 til brug for straffesagen ved tribunalet.
 Efter tilsvarende retningslinier vil der kunne beslaglægges  

 bevismateriale, der befinder sig i Danmark, til brug for tribunalet.
 Justitsministeriet har på denne baggrund ikke stillet forslag om  

 lovgivning, der selvstændigt tager sigte på danske myndigheders retshjælp til  

 tribunalet.
7. International fuldbyrdelse af straf 7.1. Gældende ret 7.1.1. Efter lov om international fuldbyrdelse af straf m.v. (lov  

 nr. 323 af 4. juni 1986) kan fuldbyrdelse af afgørelser om straf m.v., der er  

 pålagt i et andet land, ske efter omsætning eller tilpasning af den ved den  

 udenlandske afgørelse pålagte sanktion.
Afgørelsen om omsætning eller  

 tilpasning træffes ved dom.
Fuldbyrdelse af en udenlandsk afgørelse skal som  

 udgangspunkt ske efter omsætning.
Vil det ellers ikke være muligt at få en  

 domfældt overført hertil, kan fuldbyrdelse dog ske efter tilpasning.
Herom  

 henvises til lovens § 3, stk. 2-3, § 4 og § 11, jf. §§ 9 og 10.
 7.1.2 . Regler om omsætning af sanktioner, der indebærer  

 frihedsberøvelse, er fastsat dels i art. 11 i den europæiske konvention af  

 21. marts 1983 om overførelse af domfældte, dels i art. 44 i den europæiske  

 konvention af 28. maj 1970 om straffedommes internationale retsvirkninger.  

 Begge konventioner er optaget som bilag til loven om international  

 fuldbyrdelse af straf m.v. og er gennem en generel henvisning i lovteksten  

 gjort til en bestanddel af loven.
 Reglerne om omsætning indebærer, at fuldbyrdelseslandet gennem en  

 domstolsafgørelse eller administrativ afgørelse omsætter sanktionen til en  

 straf, der er pålagt af fuldbyrdelseslandet efter dettes lovgivning og  

 strafudmålingspraksis for den pågældende overtrædelse.
Efter denne fremgangsmåde erstattes den i udlandet pålagte straf med en ny  

 straf, således at det er denne nye sanktion, der skal fuldbyrdes.
Den  

 kompetente myndighed i fuldbyrdelseslandet er ved omsætning af retsfølgen  

 bundet af bedømmelsen af sagens faktiske omstændigheder, og  

 fuldbyrdelseslandet må ikke omsætte en sanktion, der indebærer  

 frihedsberøvelse, til en sanktion, der indebærer bøde.
Endvidere skal myndigheden fratrække hele den periode, i hvilken den  

 domfældte har været frihedsberøvet.
Den domfældtes strafferetlige situation  

 må ikke blive forværret, men der er på den anden side - i modsætning til  

 retsstillingen ved fortsat fuldbyrdelse, jf. nedenfor under pkt. 7.1.3. -  

 intet til hinder for at formilde den domfældtes stilling, f.eks. ved at  

 udmåle en kortere straf end i domslandet.
 Samtidig er den pågældende myndighed ikke bundet af den minimumsstraf, der  

 efter fuldbyrdelseslandets lovgivning kan være foreskrevet for den eller de  

 begåede lovovertrædelser.
 7.1.3 . Regler om tilpasning findes i art. 10 i den europæiske  

 konvention af 21. marts 1983 om overførelse af domfældte.
 Efter denne bestemmelse kan de kompetente myndigheder i  

 fuldbyrdelseslandet vælge at fortsætte fuldbyrdelsen af retsfølgen  

 øjeblikkeligt eller, hvis retsfølgen på grund af sin karakter eller varighed  

 er uforenelig med fuldbyrdelseslandets lovgivning, eller hvis denne stats  

 lovgivning kræver det, gennem en domstolsafgørelse eller administrativ  

 afgørelse tilpasse sanktionen til den straf eller foranstaltning, der er  

 foreskrevet af dens egen lovgivning for en lignende lovovertrædelse.
Efter denne fremgangsmåde er det således den i udlandet pålagte sanktion,  

 der - eventuelt efter en tilpasning, dvs. en »oversættelse« til  

 fuldbyrdelseslandets regler - overtages til fuldbyrdelse.
Der er i princippet  

 ingen mulighed for at formilde den domfældtes stilling bortset fra adgangen  

 til at give benådning m.v.
7.2. Justitsministeriets overvejelser 7.2.1. Som nævnt under pkt. 2.8., skal afsoning af tribunalets  

 domme efter statuttens art. 27 som udgangspunkt ske i en af tribunalet  

 udpeget stat, der udvælges blandt de stater, som i forbindelse med  

 tribunalets etablering overfor Sikkerhedsrådet har erklæret sig villig til at  

 påtage sig denne opgave.
Da formålet med bestemmelsen formentlig er at  

 forebygge, at tribunalets domme afsones i det tidligere Jugoslavien, kan  

 bestemmelsen - i mangel af udtrykkelige holdepunkter for det modsatte - næppe  

 antages at udelukke, at der med tribunalet i enkelttilfælde etableres en  

 ordning, som gør det muligt at overføre domfældte til afsoning i hjemlandet.  

 Afgørelsen af spørgsmålet, om statutten giver tribunalet adgang hertil,  

 henhører dog under tribunalet.
 At afskære sig på forhånd i den danske lovgivning fra muligheden for at  

 kunne indgå på en sådan ordning med tribunalet - f.eks. med hensyn til  

 personer med fast bopæl i Danmark - kan på den anden side forekomme uheldigt  

 og i strid med de humanitære hensyn, der ligger bag den bestående danske  

 ordning på området.
7.2.2 . Dertil kommer, at en lignende adgang til at overføre  

 straffuldbyrdelsen i enkelttilfælde allerede består efter loven om  

 international fuldbyrdelse af straf m.v.
Efter lovens § 10 kan  

 justitsministeren således i tilfælde, hvor hverken nogen af konventionerne om  

 overførelse af straffuldbyrdelse eller en bilateral overenskomst finder  

 anvendelse, og når humanitære eller andre særlige hensyn taler derfor,  

 bestemme, at straf m.v., som er pålagt i en anden stat, kan fuldbyrdes her i  

 landet.
Fuldbyrdelsen skal efter stk. 2 ske efter danske regler og må ikke  

 medføre skærpelse af domfældtes strafferetlige situation.
Efter stk. 3  

 fastsætter justitsministeren i forbindelse med en afgørelse efter stk. 1, i  

 hvilket omfang bestemmelserne i lovens kapitler 2 og 4 om konventionen om  

 overførelse af domfældte eller 3-4 om konventionen om straffedommes  

 internationale retsvirkninger skal fraviges.
En henvisning i § 10, stk. 3, til lovens § 11 indebærer, at fuldbyrdelsen  

 som udgangspunkt skal ske efter reglerne om omsætning af straffen.
Er denne  

 fremgangsmåde ikke mulig i det enkelte tilfælde, kan fuldbyrdelsen i stedet  

 ske efter reglerne om tilpasning.
I begge tilfælde træffes afgørelsen om  

 fuldbyrdelse ved dom.
Det er ved udformningen af denne ordning tillagt afgørende  

 retssikkerhedsmæssig betydning, at grundlaget for fuldbyrdelsen af en  

 udenlandsk straffedom i Danmark er en dansk dom.
En administrativ afgørelse  

 kan således ikke være fundament for fuldbyrdelsen.
Herom henvises nærmere til  

 Folketingstidende 1985/86, tillæg A, sp. 1485-86.
7.2.3 . Det kan indvendes, at lignende ordninger med tribunalet -  

 i hvert fald i visse tilfælde - kan synes at være i strid med statuttens art.  

 28, hvorefter spørgsmål om nedsættelse af den idømte straf henhører under  

 tribunalets kompetence.
Såvel omsætning som tilpasning vil således efter  

 omstændighederne kunne indebære en betydelig formildelse af den af tribunalet  

 udmålte straf.
Overfor disse synspunkter står, at det ikke på forhånd kan  

 udelukkes, at tribunalet i det enkelte tilfælde, hvis f.eks. tilstrækkeligt  

 tungtvejende humanitære grunde foreligger, vil indgå på en ordning om  

 omsætning eller tilpasning af den idømte straf.
Dog må det erkendes, at der  

 også kan tænkes tilfælde, hvor tribunalet alene vil indgå på en overførelse  

 af straffuldbyrdelsen uden omsætning eller tilpasning af den udmålte straf  

 til danske regler.
Justitsministeriet har efter en samlet vurdering af spørgsmålet fundet det  

 hensigtsmæssigt alene at foreslå en fakultativ regel, hvorefter  

 justitsministeren kan bestemme, at straf m.v., som er pålagt af tribunalet,  

 kan fuldbyrdes her i landet.
Formålet med en sådan bestemmelse er på een gang  

 at muliggøre, at afsoning af tribunalets domme efter dansk ret kan  

 finde sted her i landet, samtidig med at der gives hjemmel til at stille de  

 vilkår for afsoning, som tribunalet måtte fastsætte som betingelse for at  

 lade den domfældte afsone i Danmark.
Et afgørende led i den foreslåede  

 ordning er imidlertid, at justitsministerens afgørelse altid vil  

 skulle forelægges retten til godkendelse.
Herved sikres i lighed med den  

 bestående ordning på området, at der som fundament for fuldbyrdelse her i  

 landet af tribunalets dom altid vil foreligge en dansk dom.
 Om den foreslåede ordning henvises i øvrigt til bemærkningerne til  

 lovforslagets enkelte bestemmelser.
8. Lovforslagets økonomiske og administrative konsekvenser Lovforslaget skønnes ikke at have økonomiske eller administrative  

 konsekvenser for det offentlige af betydning.
9. Hørte myndigheder Lovforslaget har været sendt til høring hos Rigsadvokaten.
Bemærkninger til lovforslagets enkelte bestemmelser Til § 1 1. Ved denne bestemmelse skabes hjemmel til iværksættelse af  

 retsskridt her i landet med henblik på strafforfølgning ved tribunalet af de  

 forbrydelser, der er nævnt i statutten.
Medtagelsen af ordet  

 »procesreglement« sammen med ordet »statutten« har alene  

 til formål at angive en udtømmende opregning af de bestemmelser, der  

 internationalt er fastsat om tribunalets virke.
Procesreglementet, der som  

 nævnt under pkt. 1.3. og 2.6. er udstedt i medfør af statuttens art. 15,  

 afgiver således ikke noget selvstændigt hjemmelsgrundlag ved siden af  

 statutten.
 Bestemmelsen er ikke til hinder for iværksættelse af strafforfølgning i  

 anledning af den samme handling ved danske domstole i de tilfælde, hvor der  

 er dansk straffemyndighed, jf. straffelovens §§ 7-8. En person, over for hvem  

 tribunalet har indledt strafforfølgning, kan dog ikke strafforfølges her i  

 landet for de samme handlinger, og en påbegyndt strafforfølgning skal efter  

 anmodning fra tribunalet indstilles og fortsættes ved tribunalet, jf. herved  

 lovforslagets § 3.
 2. § 1 indebærer, at der i tilfælde, hvor der fra tribunalet  

 foreligger en anmodning om udlevering af en person her i landet, kan  

 iværksættes anholdelse, varetægtsfængsling, beslaglæggelse og ransagning med  

 henblik på fremme af udleveringsbegæringen i samme omfang som i sager  

 vedrørende lovovertrædelser af tilsvarende art, som forfølges her i landet.
3. § 1 indebærer endvidere, at der kan iværksættes andre  

 strafprocessuelle tvangsindgreb over for enkeltpersoner, f.eks. indgreb i  

 meddelelseshemmeligheden, til brug i en straffesag ved tribunalet.
Sådanne  

 indgreb kan dog kun foretages, i det omfang der er hjemmel hertil i  

 retsplejeloven, og retsplejelovens betingelser herfor, f.eks. om mistankens  

 styrke, i øvrigt er opfyldt i det enkelte tilfælde.
Anmoder tribunalet  

 således f.eks. om, at et vidne i et tilfælde, hvor vidnet ikke ønsker eller  

 kan afgive forklaring personligt for tribunalet, skal frihedsberøves med  

 henblik på at bringes til stede, må begæringen afvises, da der ikke er  

 hjemmel til en sådan frihedsberøvelse i retsplejeloven.
I stedet kan vidnet  

 tilpligtes at afgive en subsidiær forklaring ved en dansk domstol i  

 overensstemmelse med retsplejelovens regler om vidnepligt.
 Som et andet eksempel på anmodninger, der kan begrænses af national  

 lovgivning, kan nævnes, at tribunalet anmoder om, at et vidnes subsidiære  

 forklaring ved en dansk domstol skal afgives i beediget form, jf. herved  

 procesreglementets art. 90, litra B.
Efter retsplejelovens § 190, 2. pkt., skal en anmodning om iagttagelse af  

 en særlig form eller fremgangsmåde så vidt muligt imødekommes, medmindre  

 dette vil være åbenbart uforeneligt med landets retsorden.
Bestemmelsen skal  

 ses på baggrund ordningen på dette område efter den europæiske  

 retshjælpskonvention.
Efter denne konventions artikel 3, stk. 2, skal den  

 stat, over for hvilken der fremsættes begæring om, at vidner eller sagkyndige  

 skal afgive beedigede forklaringer, efterkomme begæringen, såfremt dens  

 lovgivning ikke er til hinder derfor.
Over for denne bestemmelse har Danmark  

 taget forbehold om, at begæring herom skal kunne afslås, såfremt vedkommende  

 danske domstol ikke finder sådan bekræftelse påkrævet.
 Retstilstanden i forhold til tribunalet vil således på denne baggrund  

 være, at en anmodning fra tribunalet om afhøring under ed skal imødekommes,  

 medmindre det efter den enkelte sags særlige konkrete omstændigheder må  

 antages, at en imødekommelse af anmodningen vil være åbenbart uforeneligt med  

 danske retsprincipper, f.eks. fordi edaflæggelsen skal tjene som bevis for  

 rigtigheden af et vidnes forklaring, uden at der i øvrigt ved tribunalet  

 foretages nogen bevismæssig bedømmelse af vidnets forklaring i forhold til  

 andre foreliggende beviser, der taler for eller imod den tiltaltes skyld.
Til § 2 1. Ved § 2, stk. 1 , bemyndiges justitsministeren til at  

 træffe afgørelse om udlevering af personer, som tribunalet har afsagt  

 anholdelses- og udleveringsbeslutning over.
Udleveringen beror således på  

 justitsministerens afgørelse, men som nævnt under pkt. 5.2. vil det være den  

 altovervejende hovedregel, at tribunalets afgørelse efterkommes.
Udlevering  

 til tribunalet vil således f.eks. ikke kunne nægtes med henvisning til, at  

 den pågældende har indgivet ansøgning om asyl.
Udlevering til  

 strafforfølgning ved tribunalet er i sagens natur ikke i strid med forbudet i  

 artikel 33, stk. 1, i FN-konventionen af 28. juli 1951 om flygtninges  

 retsstilling, hvorefter ingen kontraherende stat som udgangspunkt må udvise  

 eller afvise en flygtning ved grænserne til sådanne områder, hvor hans liv  

 eller frihed ville være truet på grund af hans race, religion, nationalitet,  

 tilhørsforhold til en særlig social gruppe eller politiske anskuelser.
 Kun i de - helt enkeltstående - tilfælde, hvor udlevering må antages at  

 være åbenbart uforenelig med landets retsorden eller med grundlæggende  

 retsprincipper, eller hvor der foreligger en personforveksling, kan  

 udlevering efter omstændighederne nægtes.
1.1. Som eksempel kan nævnes, at den, der begæres udleveret, er  

 dansk statsborger.
I et sådant tilfælde vil det være udgangspunktet, at  

 udlevering til strafforfølgning ved tribunalet nægtes, og at et eventuelt  

 strafansvar søges gennemført ved danske domstole, jf. straffelovens § 7, stk.  

 1. Der er således i modsætning til de sædvanlige udleveringstilfælde, hvor  

 udlevering sker på et traktatmæssigt grundlag til et andet lands nationale  

 myndigheder, i dette tilfælde tale om at udlevere til strafforfølgning ved en  

 mellemfolkelig domstol, hvis regler udelukkende har grundlag i en resolution  

 fra FN's Sikkerhedsråd, og som på visse punkter - f.eks. med hensyn til  

 muligheden for at idømme langvarige fængselsstraffe - afviger væsentligt fra  

 danske retsprincipper.
1.2. Udlevering kan endvidere nægtes med henvisning til  

 grundlæggende danske retsprincipper i tilfælde, hvor den person, der begæres  

 udleveret, på tidspunktet for udleveringsbegæringen er dømt eller frifundet  

 ved en dansk domstol i anledning af en tiltale for den samme (faktiske)  

 handling, som udleveringsbegæringen angår.
At ankefristen for straffedommen  

 ikke er udløbet, eller at straffedommen er under anke, f.eks. for så vidt  

 angår strafudmålingen, på tidspunktet for udleveringsbegæringen, kan ikke  

 antages at være til hinder for, at udlevering nægtes med henvisning til den  

 foreliggende straffedom.
 1.3. Udlevering kan også nægtes i tilfælde, hvor der af  

 anklagemyndigheden er meddelt tiltalefrafald, der ikke kan omgøres af den  

 overordnede anklagemyndighed, jf. retsplejelovens § 724, stk. 2. Foreligger  

 der imidlertid på tidspunktet for udleveringsbegæringen oplysninger af en  

 sådan karakter, at der er grundlag for genoptagelse af straffesagen, jf.  

 retsplejelovens § 975, kan udlevering dog efter omstændighederne komme på  

 tale.
 1.4. Det kan næppe anses for udelukket at nægte udlevering af  

 humanitære grunde, jf. herved udleveringslovens § 7. Det må imidlertid have  

 formodningen for sig, at en anmodning om udlevering skal imødekommes i  

 sådanne tilfælde dels under hensyn til, at der som udgangspunkt består en  

 ubetinget udleveringspligt, dels i betragtning af at der er tale om meget  

 alvorlige forbrydelser, og at tribunalet må formodes allerede i forbindelse  

 med udleveringsbegæringen at have foretaget en tilsvarende afvejning af  

 hensynet til strafforfølgningen af sådanne alvorlige forbrydelser over for  

 eventuelle særlige humanitære hensyn i det enkelte tilfælde.
 2. Ved lovforslagets § 2, stk. 2 , præciseres det, at  

 spørgsmålet om at udlevere en domfældt til fuldbyrdelse af tribunalets dom i  

 det land, der har erklæret sig villig til at påtage sig denne opgave, jf.  

 statuttens art. 27, ligeledes afgøres af justitsministeren.
 Bestemmelsen vil f.eks. kunne finde anvendelse i tilfælde, hvor den  

 domfældte pågribes i Danmark efter at være undveget fra de hollandske  

 myndigheder, efter at dommen er afsagt, men inden fuldbyrdelse har kunnet  

 finde sted, eller er undveget under afsoningen.
Under forudsætning af, at der i forbindelse med udleveringsbegæringen  

 foreligger en eksigibel dom fra tribunalet og eventuelle yderligere fornødne  

 oplysninger til dokumentation af afsoningen i fuldbyrdelseslandet, vil  

 udlevering til fuldbyrdelse af tribunalets dom herefter som udgangspunkt  

 skulle finde sted.
De særlige betingelser i udleveringslovens § 3, stk. 3, om  

 straffens længde kan således ikke begrunde en nægtelse af udlevering.  

 Nægtelse af udlevering til straffuldbyrdelse må dog i øvrigt antages at kunne  

 ske i tilsvarende omfang som ved udlevering til strafforfølgning, jf. pkt. 1  

 i bemærkningerne til lovforslagets § 2, stk. 1. I sådanne tilfælde vil der  

 endvidere kunne stilles vilkår om, at den udleverede ikke må underkastes  

 strafforfølgning eller straffuldbyrdelse i afsoningslandet eller udleveres  

 videre til tredieland for nogen anden strafbar handling begået før  

 udleveringen, jf. udleveringslovens § 10.
 3. Efter lovforslagets § 2, stk. 3 , finder  

 udleveringslovens kapitel 3 og 4 anvendelse i sager om udlevering til  

 tribunalet, men med de fornødne lempelser.
 3.1. I udtrykket »de fornødne lempelser« ligger  

dels et forbehold om intensiteten af prøvelsen af  

 udleveringsgrundlaget, jf. udleveringslovens §§ 12, 13, 16, 17, stk. 3, og  

 18-21, dels et forbehold om, at udleveringslovens bestemmelser er  

 affattet med henblik på udlevering til et lands myndigheder, og således ikke  

 er formuleret med henblik på den specielle situation, at udlevering  

 iværksættes med henblik på strafforfølgning ved en mellemfolkelig domstol.
 3.2. Henvisningen til udleveringslovens kapitel 3 indebærer  

 i øvrigt, at sager om udlevering til tribunalet som udgangspunkt behandles  

 efter de almindelige regler i udleveringsloven.
3.2.1. Udlevering kan således kun ske efter anmodning fra  

 tribunalet.
Anmodningen skal indeholde oplysninger om tid og sted for den  

 strafbare handling, dennes beskaffenhed og de anvendelige straffebestemmelser  

 i statutten, og anmodningen skal være vedlagt en udskrift af tribunalets  

 beslutning om anholdelse og udlevering, jf. herved statuttens artikel 19,  

 stk. 2, og udleveringslovens § 11, stk. 2.
3.2.2. Hvis det umiddelbart af udleveringsanmodningen kan  

 konstateres, at udlevering vil være i strid med grundlæggende retsprincipper,  

 eller at der er tale om en personforveksling, kan Justitsministeriet uden  

 videre afslå anmodningen, jf. udleveringslovens § 12, stk. 1, 1. pkt.
I  

 øvrigt sendes udleveringsbegæringen til politiet på det sted, hvor den, som  

 søges udleveret, har ophold.
Politiet iværksætter derefter uden ophold den  

 undersøgelse, der er nødvendig for at afgøre, om betingelserne for udlevering  

 er opfyldt.
Formålet med denne undersøgelse er først og fremmest at finde  

 frem til den rette person ifølge tribunalets beslutning.
Om nødvendigt kan  

 politiet i den forbindelse skride til anholdelse, eventuelt med henblik på  

 varetægtsfængsling, og efter omstændighederne tillige foretage ransagning og  

 beslaglæggelse efter retsplejelovens regler, jf. udleveringslovens § 13.
 3.2.3. Grundlaget for udlevering til tribunalet vil således  

 allerede på dette stadium af sagen blive underkastet en vis, foreløbig  

 domstolsprøvelse.
Det skal dog herved tages i betragtning, at der som udgangspunkt består en  

 ubetinget pligt til at gennemføre tribunalets beslutning om anholdelse og  

 udlevering.
Nogen materiel prøvelse af udleveringsgrundlaget svarende til  

 udleveringslovens § 3, stk. 5, kan således næppe komme på tale.
Bestrides  

 f.eks. tribunalets kompetence efter statutten i det konkrete tilfælde eller  

 rigtigheden af de beviser, der ligger til grund for tribunalets beslutning,  

 eller nægter den, der søges udleveret, sig skyldig, må tribunalets beslutning  

 desuagtet som udgangspunkt lægges til grund.
 Viser det sig imidlertid, f.eks. i forbindelse med fremstillingen af den  

 anholdte, at der er tale om en personforveksling, skal vedkommende dog  

 løslades uden hensyn til tribunalets beslutning om anholdelse og udlevering.  

 Der kan herved efter omstændighederne også blive tale om at yde erstatning  

 for uforskyldt anholdelse og varetægtsfængsling, jf. udleveringslovens § 12,  

 3. pkt.
3.2.4. Henvisningen til udleveringslovens § 14 indebærer, at der  

 allerede på tidspunktet for iværksættelsen af politiets undersøgelse i medfør  

 af udleveringslovens § 12 skal beskikkes en forsvarer for den, der søges  

 udleveret.
I øvrigt finder retsplejelovens almindelige regler om beskikkelse  

 og valg af forsvarer tilsvarende anvendelse.
 Udgifterne til den beskikkede forsvarer og andre sagsomkostninger afholdes  

 af det offentlige, medmindre retten under særlige omstændigheder bestemmer,  

 at de skal betales af den, der søges udleveret, jf. udleveringslovens § 14,  

 stk. 2.
3.2.5. Afgørelsen af spørgsmålet om udlevering henhører som nævnt  

 under justitsministeren, jf. lovforslagets § 2, stk. 1. Henvisningen til  

 udleveringslovens § 15, stk. 1, indebærer herefter, at spørgsmålet om  

 udlevering til tribunalet forelægges justitsministeren til afgørelse  

 umiddelbart efter afslutningen af politiets undersøgelse.
Som tidligere nævnt  

 vil det i almindelighed være udgangspunktet, at tribunalets afgørelse om  

 udlevering skal efterkommes, men det kan ikke antages at være udelukket at  

 foretage en vis materiel prøvelse af udleveringsgrundlaget med henblik på at  

 sikre, at udlevering ikke er åbenbart uforenelig med landets retsorden eller  

 med grundlæggende danske retsprincipper.
 En beslutning om udlevering kan næppe efter statutten betinges af et  

 vilkår om, at tribunalet skal indhente de danske myndigheders tilladelse i  

 tilfælde, hvor tiltalen ved tribunalet ønskes udvidet til andre forhold  

 begået før udleveringen end dem, der har dannet grundlag for udleveringen.  

 Som nævnt under de almindelige bemærkninger, pkt. 5.1.6., kan der således  

 næppe udledes nogen bestemmelse af statutten, hvorefter den udleverede kan  

 påberåbe sig en berettiget forventning om kun at blive draget til ansvar for  

 de forbrydelser, der er nævnt i den tiltale, som har dannet grundlaget for  

 udleveringen.
Samtykker den udleverede i, at vedkommende drages til ansvar ved  

 tribunalet for nogen anden handling begået før udleveringen, kan de danske  

 myndigheder så meget desto mindre modsætte sig, at tiltalen ved tribunalet  

 udvides.
På dette punkt afviger lovforslaget fra udleveringslovens ordning,  

 idet den udleverede ikke efter udleveringslovens § 10 selv kan meddele  

 samtykke til, at vedkommende drages til ansvar for nogen anden handling  

 begået før udleveringen end den, vedkommende er udleveret for.
 Statutten kan derimod ikke antages at udelukke, at udleveringslovens  

 ordning opretholdes med hensyn til muligheden for videre udlevering fra  

 tribunalet til tredieland med henblik på strafforfølgning eller  

 straffuldbyrdelse i anledning af andre lovovertrædelser begået før  

 udleveringen til tribunalet, jf. herved udleveringslovens § 10. En beslutning  

 om udlevering til tribunalet bør derfor meddeles på samme vilkår som efter  

 udleveringslovens § 10, f.eks. om justitsministerens tilladelse, jf.  

 udleveringslovens § 20, med henblik på tilfælde, hvor videre udlevering fra  

 tribunalet til retsforfølgning i tredieland måtte komme på tale, jf. nedenfor  

 pkt. 3.3.
 3.2.6. Træffer justitsministeren beslutning om udlevering til  

 tribunalet, skal den pågældende person samtidig med, at der gives meddelelse  

 om beslutningen, gøres bekendt med adgangen til domstolsprøvelse af  

 beslutningen og med fristen for fremsættelse af anmodning herom, jf.  

 udleveringslovens § 15, stk. 2.
 3.2.7. Henvisningen til udleveringslovens § 16 indebærer, at den,  

 der skal udleveres til tribunalet, kan forlange, at politiet indbringer  

 spørgsmålet om beslutningens lovlighed for retten på det sted, hvor den  

 pågældende opholder sig.
 Om indholdet af denne prøvelse henvises til bemærkningerne ovenfor  

 vedrørende lovforslagets § 2, stk. 1. Formålet med prøvelsen af beslutningens  

 »lovlighed« er at sikre, at beslutningen om udlevering angår rette  

 vedkommende, og at udlevering ikke i øvrigt er åbenbart uforenelig med  

 landets retsorden eller med grundlæggende retsprincipper.
Anmodningen om domstolsprøvelse skal i lighed med udleveringslovens  

 ordning fremsættes inden 3 dage efter, at beslutningen er meddelt den  

 pågældende.
Når særlige omstændigheder taler derfor, kan justitsministeren  

 imidlertid tillade, at beslutningen indbringes for retten, selv om  

 anmodningen herom først fremsættes efter fristens udløb, jf.  

 udleveringslovens § 16, stk. 2. At denne beføjelse er henlagt til  

 justitsministeren, skyldes efter udleveringslovens forarbejder administrative  

 og praktiske hensyn, navnlig i tilfælde, hvor begæringen om domstolsprøvelse  

 først fremsættes umiddelbart før udleveringens iværksættelse, eventuelt i den  

 lufthavn eller på den jernbanestation, hvor udleveringen skal finde sted.  

 Sådanne hensyn gør sig ligeledes gældende i tilfælde af udlevering til  

 tribunalet, hvorfor udleveringslovens ordning foreslås opretholdt også på  

 dette punkt.
Rettens afgørelse træffes ved kendelse, der inden 3 dage kan kæres til  

 vedkommende landsret.
Spørgsmålet om, hvorvidt kære, som iværksættes efter  

 udløbet af denne frist, skal afvises, afgøres af landsretten efter reglerne i  

 retsplejelovens § 949, stk. 2, jf. udleveringslovens § 16, stk. 3.
3.2.8. Inden udløbet af fristen for fremsættelse af anmodning om  

 domstolsprøvelse må udlevering til tribunalet kun iværksættes, hvis den  

 pågældende giver afkald på at kræve udleveringsbeslutningen indbragt for  

 retten.
Indbringes beslutningen for retten, kan udlevering til tribunalet  

 først ske, når beslutningen er fundet lovlig ved endelig retskendelse, jf.  

 udleveringslovens § 17, stk. 1.
3.2.9. For at sikre gennemførelsen af udleveringen til tribunalet  

 kan der i medfør af retsplejelovens regler foretages anholdelse og  

 varetægtsfængsling af den person, der skal udleveres, jf. udleveringslovens §  

 17, stk. 3. Henvisningen til udleveringslovens § 17, stk. 3, indebærer, at en  

 frihedsberøvelse, der er sket efter denne bestemmelse, som udgangspunkt skal  

 ophæves, hvis udlevering ikke har fundet sted inden 30 dage efter enten et  

 eventuelt afkald på domstolsprøvelse, udløbet af kærefristen eller  

 tidspunktet for den endelige retskendelse om udlevering, jf. § 17, stk. 1. §  

 17, stk. 3, 2. pkt., giver dog mulighed for at forlænge denne frist i særlige  

 tilfælde.
Denne bestemmelse kan imidlertid ikke benyttes til at forlænge  

 fristen gennem en længere periode, f.eks. fordi det på tidspunktet for  

 begæringen om fristforlængelse er uafklaret, hvornår udleveringen kan  

 gennemføres.
 3.2.10. Endelig er der gennem henvisningen til udleveringslovens §  

 18 givet hjemmel til, at det i forbindelse med beslutningen om udlevering kan  

 bestemmes, at genstande, der er beslaglagt eller taget i bevaring under  

 sagen, med forbehold af trediemands eventuelle rettigheder skal overgives til  

 tribunalet.
3.3. Henvisningen til udleveringslovens kapitel 4 indebærer  

 ud over det under pkt 3.1. anførte, at der med hjemmel i udleveringslovens §  

 19, stk. 1, kan iværksættes anholdelse og varetægtsfængsling, beslaglæggelse  

 og ransagning, jf. udleveringslovens § 13, også i tilfælde, hvor der alene  

 foreligger en efterlysning af den person, der senere søges udleveret til  

 strafforfølgning ved tribunalet.
Foranstaltninger, der er truffet i medfør af  

 denne bestemmelse, skal dog som udgangspunkt ophæves, såfremt man ikke inden  

 30 dage efter en eventuel anholdelse af vedkommende har modtaget en formel  

 anmodning om udlevering fra tribunalet, jf. udleveringslovens § 19, stk. 2. I  

 samme bestemmelse er der dog ligeledes givet mulighed for, at retten i  

 særlige tilfælde kan forlænge denne frist.
 Den domstolsprøvelse, der sker i medfør af denne bestemmelse, må i sagens  

 natur blive mere omfattende end ellers, da der på dette tidspunkt alene  

 foreligger en efterlysning og ikke en formel anholdelses- og  

 udleveringsbeslutning fra tribunalet.
Henvisningen til udleveringslovens § 20 indebærer, at justitsministerens  

 tilladelse til videre udlevering fra tribunalet til tredieland for nogen  

 anden handling begået før udleveringen til tribunalet meddeles efter samme  

 regler som i tilfælde, hvor videre udlevering ville være sket fra et lands  

 myndigheder.
Tilladelse kan således kun meddeles, såfremt udlevering for den  

 pågældende handling kunne have fundet sted i medfør af udleveringslovens  

 regler, jf. udleveringslovens § 20, stk. 2, og når lovligheden af  

 udleveringsbeslutningen eventuelt er fastslået ved endelig retskendelse, jf.  

 udleveringslovens § 20, stk. 4 - 5.
 Den øvrige del af udleveringslovens § 20, der vedrører udvidelse af  

 strafforfølgningen til andre handlinger begået før udleveringen, er som nævnt  

 under pkt. 3.2.5. ikke relevant, da det efter statutten næppe kan kræves, at  

 tribunalet indhenter de danske myndigheders tilladelse til en sådan udvidelse  

 af tiltalen for tribunalet.
Endelig indebærer henvisningen til udleveringslovens § 21, at transit  

 gennem Danmark i forbindelse med udlevering fra tredieland til tribunalet  

 kræver forudgående tilladelse fra de danske myndigheder.
Tilladelse til  

 transit kan imidlertid som nævnt under de almindelige bemærkninger pkt.  

 5.1.9. kun nægtes, såfremt der efter ovenstående retningslinier ville have  

 været adgang til at nægte at efterkomme en tilsvarende udleveringsbegæring  

 fra tribunalet om udlevering af vedkommende person fra Danmark.
Til § 3 Bestemmelsen vedrører spørgsmålet om retskraft i Danmark, når tribunalet  

 har indledt strafforfølgning.
Af bestemmelsen følger, at indledning af  

 strafforfølgning for den samme handling ved danske domstole er afskåret, når  

 tribunalet har indledt strafforfølgning for handlingen, dvs. at tribunalet i  

 medfør af statuttens art. 20, stk. 2, jf. art. 19, stk. 2, og  

 procesreglementets art. 54 og 55 på grundlag af en tiltale  

 (»indictment«) fra anklageren har afsagt beslutning om anholdelse  

 og udlevering af vedkommende person.
 Er strafforfølgningen påbegyndt på tidspunktet for tribunalets beslutning,  

 skal strafforfølgningen indstilles så meget desto mere, eftersom tribunalets  

 kompetence efter statuttens art. 9 har forrang for den nationale kompetence.
 Spørgsmålet om at nægte udlevering til tribunalet med henvisning til, at  

 der i Danmark er afsagt dom eller meddelt tiltalefrafald for den handling,  

 tribunalet begærer udlevering for, beror på justitsministerens afgørelse, jf.  

 bemærkningerne til lovforslagets § 2, stk. 1, pkt. 1.3.
Til § 4 Om baggrunden for den foreslåede ordning henvises til de almindelige  

 bemærkninger pkt. 7.
1. § 4, stk. 1, indebærer, at justitsministeren bemyndiges til at  

 bestemme, at straf m.v., som er pålagt af tribunalet, kan fuldbyrdes her i  

 landet.
Udtrykket »straf m.v.« omfatter i overensstemmelse med  

 statuttens art. 24 dels fængselsstraf, der kan være såvel tidsbestemt  

 som tidsubestemt, jf. stk. 1, dels tribunalets eventuelle bestemmelse  

 om tilbagelevering af formuegoder eller udbyttet ved den kriminelle adfærd  

 til den retmæssige ejer, jf. stk. 3.
I modsætning til § 10, stk. 1, i loven om international fuldbyrdelse af  

 straf m.v. er der ikke i den foreslåede bestemmelse foretaget en afgrænsning  

 af de tilfælde, hvor en aftale om overførelse af straffuldbyrdelse kan komme  

 på tale.
Det skyldes, at det ikke på forhånd er muligt nærmere at angive  

 karakteren af de enkelttilfælde, der med tribunalets billigelse kan tænkes  

 omfattet af den foreslåede ordning.
Formålet med bestemmelsen er således som  

 nævnt under de almindelige bemærkninger pkt. 7.2.3. på een gang at muliggøre,  

 at afsoning af tribunalets domme overhovedet kan finde sted her i landet,  

 samtidig med at der gives hjemmel til at stille de vilkår for afsoningen, som  

 tribunalet måtte fastsætte som betingelse for at lade den domfældte afsone i  

 Danmark.
Af samme grund rummer den foreslåede bestemmelse også mulighed for  

 at indgå på overførelse af straffuldbyrdelsen i tilfælde, hvor tribunalet  

 hverken vil acceptere omsætnings- eller tilpasningsmodellen som vilkår for  

 overførelsen.
Også aftaler med et sådant indhold vil dog alene kunne danne  

 grundlag for fuldbyrdelse i Danmark, såfremt de er godkendt af domstolene i  

 medfør af lovforslagets § 4, stk. 4, jf. pkt. 4 nedenfor.
2. Efter § 4, stk. 2, 1. led, skal fuldbyrdelsen i videst muligt  

 omfang ske efter danske regler.
Udtrykket »i videst muligt omfang«  

 indebærer en modifikation i forhold til den bestående ordning, hvorefter det  

 er et ufravigeligt krav, at fuldbyrdelsen sker efter danske regler, jf. § 10,  

 stk. 2, i loven om international fuldbyrdelse af straf m.v.
§ 10, stk. 2, er på dette punkt videreført i uændret form fra den  

 oprindelige formulering i § 8, stk. 2, i lov nr. 522 af 23. december 1970 om  

 fuldbyrdelse af europæiske straffedomme.
Af forarbejderne til denne  

 bestemmelse fremgår, at der med udtrykket: »fuldbyrdelsen skal ske efter  

 danske regler« menes, at fuldbyrdelsen sker i danske institutioner efter  

 de for disse institutioner gældende bestemmelser, og at der kan ske  

 prøveløsladelse og benådning efter danske regler, jf. herved  

 Folketingstidende 1970/71, tillæg A, sp. 1118.
At opretholde et lignende ubetinget krav til fuldbyrdelsen af tribunalets  

 domme kan muligvis være en hindring for en i øvrigt acceptabel  

 fuldbyrdelsesordning med tribunalet, dels fordi afsoning af tribunalets domme  

 efter statuttens art. 27 sker »under tilsyn af« tribunalet, dels  

 fordi benådningskompetencen efter statuttens art. 28 principielt henhører  

 under tribunalet.
Om prøveløsladelseskompetencen giver statutten ingen  

 udtrykkelige regler, men bestemmelsen om, at afsoningen sker under  

 tribunalets »tilsyn«, kan imidlertid ikke afvises efter  

 omstændighederne at indebære et krav fra tribunalets side om f.eks. at blive  

 hørt inden en eventuel beslutning om prøveløsladelse.
Lovforslagets § 4, stk. 2, 1. led, er herefter affattet således, at  

 fuldbyrdelsen som udgangspunkt fuldt ud skal ske efter danske regler.  

 Bestemmelsen tager imidlertid samtidig højde for, at eventuelle  

 modifikationer kan gøres på dette punkt som led i aftalen med tribunalet om  

 overførelse af straffuldbyrdelsen i det enkelte tilfælde.
Det skal herved  

 tages i betragtning, at også vilkår, der indebærer en fravigelse fra de  

 danske regler om fuldbyrdelse, skal godkendes af domstolene, for at aftalen  

 kan danne grundlag for fuldbyrdelsen i Danmark, jf. lovforslagets § 4, stk.  

 4, og pkt. 4 nedenfor.
Efter § 4, stk. 2, 2. led, er det er ufravigeligt krav, at fuldbyrdelsen i  

 Danmark ikke må medføre skærpelse af domfældtes strafferetlige situation.
På  

 dette punkt opretholdes den bestående ordning uændret.
 Ved bestemmelsen, der er udtryk for et centralt princip i de europæiske  

 konventioner om overførelse af straffuldbyrdelse, sikres det, at en aftale  

 med tribunalet om overførelse af straffuldbyrdelsen til Danmark alene kan  

 være til fordel for den domfældte.
 3. I § 4, stk. 3, bestemmes, at justitsministeren i forbindelse  

 med en afgørelse om overførelse af straffuldbyrdelsen efter § 4, stk. 1,  

 fastsætter, i hvilket omfang de bestående regler på området skal finde  

 anvendelse som led i aftalen med tribunalet.
Udgangspunktet for forhandlingen med tribunalet vil være de bestående  

 regler i loven om international fuldbyrdelse af straf m.v., herunder også om  

 omsætning og tilpasning.
På den anden side må det som følge af den særlige  

 ordning, der efter statutten gælder for tribunalet, antages, at visse  

 fravigelser, herunder også for så vidt angår spørgsmålene om omsætning og  

 tilpasning, i givet fald kan komme på tale, jf. lovforslagets almindelige  

 bemærkninger, pkt. 7.2.3. Af lovforslagets § 4, stk. 4, følger imidlertid, at  

 eventuelle fravigelser, der vil skulle danne grundlag for fuldbyrdelsen i  

 Danmark, altid skal forelægges domstolene til godkendelse som led i prøvelsen  

 af aftalen med tribunalet, jf. pkt. 4 nedenfor.
4. § 4, stk. 4, indebærer som nævnt ovenfor, at ingen, der er  

 domfældt ved tribunalet, vil kunne afsone dommen i Danmark, uden at der til  

 grund for fuldbyrdelsen foreligger en dansk dom.
En administrativ afgørelse  

 kan således efter bestemmelsen ikke udgøre grundlaget for afsoning i Danmark.
Den foreslåede ordning svarer på dette punkt til den gældende ordning om  

 overførelse af straffuldbyrdelse på grundlag af domme, der er afsagt af en  

 fremmed stats nationale myndigheder.
Også i forhold til tribunalet vil det  

 således efter Justitsministeriets opfattelse kunne give anledning til  

 principielle betænkeligheder, såfremt man rent administrativt kunne træffe  

 afgørelse om grundlaget for fuldbyrdelse af domme i Danmark.
I formuleringen »til godkendelse« ligger først og fremmest et  

 forbehold om, at aftalen med tribunalet ikke er åbenbart uforenelig med  

 landets retsorden eller grundlæggende danske retsprincipper.
Et led i  

 domstolsprøvelsen vil også være, at fuldbyrdelsen ikke medfører skærpelse af  

 den domfældtes strafferetlige situation, jf. § 4, stk. 2. Til illustration  

 kan nævnes, at en dom fra tribunalet på 4 års ubetinget fængsel ikke som led  

 i en aftale om overførelse af straffuldbyrdelsen til Danmark kan ændres til 6  

 års fængsel med den begrundelse, at de danske regler om prøveløsladelse som  

 udgangspunkt ville indebære prøveløsladelse efter afsoning af 2/3 af  

 straffen, dvs. 4 år.
 Ud over en godkendelse af aftalen vil domstolen eventuelt skulle foretage  

 omsætning eller tilpasning af tribunalets dom.
Kravet om godkendelse i lovforslagets § 4, stk. 4, er ufravigeligt.
Det  

 indebærer, at enhver aftale, der ikke godkendes af domstolene, er uanvendelig  

 som fuldbyrdelsesgrundlag i Danmark.
Medmindre en anden ordning forhandles  

 med tribunalet og godkendes af domstolene, må overførelse af  

 straffuldbyrdelsen i givet fald opgives.
 Ved lovforslagets § 4, stk. 4, 2. pkt., præciseres, at afgørelsen om  

 godkendelse træffes ved dom.
Til § 5 Konflikten i det tidligere Jugoslavien har i særlig grad givet næring til  

 overvejelserne om på internationalt plan at kunne foranstalte  

 strafforfølgning af krigsforbrydelser, begået rundt om i verden.
 For tiden overvejes således i FN's Sikkerhedsråd at nedsætte et ad  

 hoc-tribunal til pådømmelse af krigsforbrydelser begået i Rwanda siden 6.  

 april 1994.
Endvidere har en international kommission under FN (International Law  

 Commission) for nylig udfærdiget et udkast til statut for en permanent,  

 international kriminaldomstol.
Dette udkast rummer bl.a. mulighed for, at  

 FN's Sikkerhedsråd i stedet for at etablere et ad hoc-tribunal i medfør af  

 FN-Pagtens kap. 7, således som det skete i henseende til det tidligere  

 Jugoslavien, kan henvise pådømmelsen af krigsforbrydelser til denne  

 permanente, internationale kriminaldomstol.
 Det kan således ikke udelukkes, at Danmark fremover vil blive mødt med  

 ønsker fra verdenssamfundet om at medvirke til anden international  

 strafforfølgning af krigsforbrydelser end den, der for tiden pågår ved  

 tribunalet i Haag i anledning af krigsforbrydelser, begået siden 1. januar  

 1991 i det tidligere Jugoslavien.
 Der foreslås på denne baggrund gennemført en bestemmelse, der gør dansk  

 medvirken i form af udlevering m.v. til anden international strafforfølgning  

 af krigsforbrydelser mulig.
Den foreslåede bestemmelse i § 5 indebærer, at justitsministeren  

 bemyndiges til at sætte loven i kraft med de fornødne ændringer i forhold til  

 anden international strafforfølgning af krigsforbrydelser.
Hermed tænkes  

 først og fremmest på den internationale strafforfølgning af  

 krigsforbrydelser, der fremover måtte blive iværksat på initiativ af FN.  

 Lovforslaget tilsigter i denne henseende såvel at omfatte tilfælde, hvor  

 strafforfølgningen måtte finde stede for et ad hoc-tribunal - eventuelt  

 gennem en udvidelse af kompetencen for tribunalet vedrørende det tidligere  

 Jugoslavien - som tilfælde, hvor strafforfølgningen af krigsforbrydelser  

 måtte ske for den nævnte permanente, internationale kriminaldomstol.
Også  

 anden form for international strafforfølgning under lignende betryggende  

 former kan imidlertid tænkes omfattet af bestemmelsens anvendelsesområde.
Til § 6 Den foreslåede regel vedrører lovens ikrafttrædelsesbestemmelse.
Til § 7 Bestemmelsen vedrører lovens territoriale gyldighedsområde.
Det bemærkes  

 herved, at loven om international fuldbyrdelse af straf, jf. lov nr. 323 af  

 4. juni 1986, ikke er sat i kraft for Grønland.
Bilag 1 Statut for det Internationale Tribunal Det Internationale Tribunal, der er oprettet af Sikkerhedsrådet i henhold  

 til kapitel VII i De Forenede Nationers Charter, vedrørende retsforfølgning  

 af personer, der er ansvarlige for alvorlige brud på international, humanitær  

 ret begået inden for det tidligere Jugoslaviens territorium siden 1991  

 (herefter kaldet »Det Internationale Tribunal«), skal fungere i  

 overensstemmelse med denne statut.
Artikel 1 Det Internationale Tribunals kompetence Det Internationale Tribunal er i overensstemmelse med bestemmelserne i  

 denne statut bemyndiget til at retsforfølge personer, der er ansvarlige for  

 alvorlige brud på international, humanitær ret begået inden for det tidligere  

 Jugoslaviens territorium siden 1991.
Artikel 2 Grove brud på Genevekonventionerne af 1949 Det Internationale Tribunal skal være bemyndiget til at retsforfølge  

 personer, der begår, eller som giver ordre til, at der begås grove brud på  

 Genevekonventionerne af 12. august 1949, det vil sige følgende handlinger mod  

 personer eller formuegoder, der nyder beskyttelse i henhold til  

 bestemmelserne i den pågældende Genevekonvention:
(a) overlagt drab, (b) tortur eller umenneskelig behandling, herunder biologiske forsøg, (c) overlagt frembringelse af stærke lidelser eller alvorlig skade på  

 legeme eller helbred, (d) omfattende ødelæggelse samt tilegnelse af formuegoder, der ikke er  

 begrundet i militære krav, og som er udført ulovligt og formålsløst, (e) tvang over for krigsfanger eller civile for at tvinge dem til at  

 udføre militærtjeneste i en fjendtlig magts styrker, (f) forsætlig berøvelse af krigsfangers eller civiles ret til fair og  

 lovlig rettergang, (g) ulovlig deportation, tvangsforflyttelse eller ulovlig frihedsberøvelse  

 af civile, (h) gidseltagning af civile.
Artikel 3 Brud på krigsret eller regler for krigsførelse Det Internationale Tribunal er bemyndiget til at retsforfølge personer,  

 der overtræder krigsretten eller reglerne for krigsførelse.
Disse brud  

 omfatter, men er ikke begrænset til:
(a) anvendelse af giftige våben eller andre våbentyper, der er beregnet  

 til at frembringe unødvendige lidelser, (b) umotiveret ødelæggelse af byer og landsbyer, eller hærgen, der ikke er  

 begrundet i militære krav, (c) angreb eller bombardement, uanset på hvilken måde, af byer, landsbyer,  

 boliger eller bygninger, der er uden forsvar, (d) beslaglæggelse af, ødelæggelse af eller overlagt skade på religiøse  

 institutioner, velgørende institutioner, uddannelsesinstitutioner,  

 institutioner, der er helliget kunst og videnskab, historiske mindesmærker  

 samt kunstværker og videnskabelige arbejder, (e) plyndring af offentlige eller private formuegoder.
Artikel 4 Folkedrab 1. Det Internationale Tribunal er bemyndiget til at retsforfølge personer,  

 der begår folkedrab, som defineret i artikel 4, stk. 2, eller som udfører  

 andre af de i artikel 4, stk. 3, nævnte handlinger.
 2. Ved folkedrab forstås følgende handlinger, der udføres med forsæt om  

 helt eller delvis at ødelægge nationale grupper, etniske grupper,  

 minoritetsgrupper eller religiøse grupper som sådan:
(a) drab på medlemmer af gruppen, (b) frembringelse af alvorlig skade på legeme eller sjæl hos medlemmer af  

 den pågældende gruppe, (c) bevidst påtvingelse af livsvilkår for gruppen, der er beregnet på at  

 bevirke, at gruppen helt eller delvis nedbrydes fysisk, (d) indførelse af foranstaltninger, der har til hensigt at forhindre  

 børnefødsler inden for gruppen, (e) tvangsforflyttelse af børn fra gruppen til andre grupper.
 3. Følgende handlinger er strafbare:
(a) folkedrab, (b) sammensværgelse om at begå folkedrab, (c) direkte og offentlig tilskyndelse til at begå folkedrab, (d) forsøg på at begå folkedrab, (e) medvirken til folkedrab.
Artikel 5 Forbrydelser imod menneskeheden Det Internationale Tribunal er bemyndiget til at retsforfølge personer,  

 der er ansvarlige for følgende forbrydelser, uanset om de er af international  

 eller intern karakter, når de begås under væbnet konflikt og er rettet mod  

 civilbefolkningen:
(a) mord, (b) udryddelse, (c) undertvingelse, (d) udvisning af landet, (e) fængsling, (f) tortur, (g) voldtægt, (h) forfølgelse af politiske, racemæssige eller religiøse årsager, (i) andre umenneskelige handlinger.
Artikel 6 Kompetence i relation til personkreds Det Internationale Tribunal har kompetence i relation til fysiske personer  

 i henhold til bestemmelserne i denne statut.
Artikel 7 Personligt strafferetligt ansvar 1. En person, der har planlagt, tilskyndet til, beordret, begået eller på  

 anden måde medvirket ved planlægningen, forberedelsen eller udførelsen af en  

 forbrydelse som nævnt i artikel 2 - 5 i denne statut, er personlig ansvarlig  

 for forbrydelsen.
 2. Den officielle stilling, en sigtet person indtager, uanset om det er  

 som stats- eller regeringsoverhoved eller som ansvarlig embedsmand i  

 regeringen, skal ikke fritage den pågældende person for strafferetligt ansvar  

 eller være en formildende omstændighed i forbindelse med fastsættelsen af  

 straffen.
 3. Det forhold, at en af de i artikel 2-5 i denne statut nævnte handlinger  

 begås af en underordnet, fritager ikke den pågældendes overordnede for  

 strafferetligt ansvar, hvis denne vidste, eller burde vide, at den  

 underordnede ville begå sådanne handlinger, eller havde gjort det, og den  

 overordnede havde undladt at træffe de nødvendige og rimelige  

 foranstaltninger til at undgå sådanne handlinger eller til at straffe  

 gerningsmændene.
 4. Det forhold, at en sigtet person handlede efter ordre fra en regering  

 eller overordnet, fritager ham ikke for strafferetligt ansvar, men kan være  

 en formildende omstændighed i forbindelse med fastsættelsen af straffen, hvis  

 Det Internationale Tribunal finder det påkrævet af retfærdighedshensyn.
Artikel 8 Territorial og tidsmæssig kompetence Det Internationale Tribunals territoriale kompetence strækker sig til den  

 tidligere Socialistiske Jugoslaviske Forbundsrepublik, herunder dens  

 landområde, luftrum og territoriale farvande.
Det Internationale Tribunals  

 tidsmæssige kompetence dækker perioden fra 1. januar 1991.
Artikel 9 Sideløbende kompetence 1. Det Internationale Tribunal og de nationale domstole har sideløbende  

 kompetence til at retsforfølge personer for alvorlige brud på international,  

 humanitær ret begået inden for det tidligere Jugoslaviens territorium siden  

 1. januar 1991.
2. Det Internationale Tribunal har forrang over de nationale domstole.
Det  

 Internationale Tribunal kan på ethvert trin i processen formelt anmode de  

 nationale domstole om at underordne sig Det Internationale Tribunals  

 kompetence i henhold til denne statut samt Det Internationale Tribunals  

 procesregler og regler om bevisførelse.
Artikel 10 Non-bis-in-idem 1. Ingen person kan stilles for en national domstol for handlinger, som  

 efter denne statut udgør alvorlige brud på international, humanitær ret, og  

 som den pågældende allerede har været retsforfulgt for ved Det Internationale  

 Tribunal.
2. En person, der har været retsforfulgt ved en national domstol for  

 handlinger, der udgør grove brud på international, humanitær ret, kan  

 efterfølgende kun stilles for Det Internationale Tribunal, såfremt (a) den handling, som den pågældende har været retsforfulgt for, har haft  

 karakter af en almindelig forbrydelse, eller (b) sagsbehandlingen ved den nationale domstol ikke har været upartisk  

 eller uafhængig, eller har haft til formål at beskytte den sigtede mod  

 internationalt, strafferetligt ansvar, eller hvis sagen ikke er behandlet på  

 rette måde.
 3. Det Internationale Tribunal skal ved overvejelsen af hvilken sanktion  

 der skal pålægges en person, der er dømt for en forbrydelse i henhold til  

 denne statut, tage hensyn til, i hvilket omfang en eventuel sanktion, som en  

 person er idømt af en national domstol for den samme handling, allerede er  

 afsonet.
Artikel 11 Det Internationale Tribunals organisation Det Internationale Tribunal består af følgende organer:
(a) afdelingerne, der omfatter to domstolsafdelinger og en appelafdeling, (b) anklageren, og (c) et justitskontor, der skal betjene såvel afdelingerne som anklageren.
Artikel 12 Sammensætningen af afdelingerne Afdelingerne udgøres af elleve uafhængige dommere, som ikke må omfatte to  

 statsborgere i samme stat, og som fungerer på følgende måde:
(a) tre af dommerne skal fungere i hver domstolsafdeling, (b) fem af dommerne skal fungere i appelafdelingen.
Artikel 13 Dommernes kvalifikationer og valg af dommere 1. Dommerne skal være personer, der er i besiddelse af høj moralsk  

 habitus, upartiskhed og hæderlighed, og som i deres hjemland opfylder  

 betingelserne for at indtage de højeste dommerembeder.
Ved den overordnede  

 sammensætning af afdelingerne skal der tages behørigt hensyn til, hvilken  

 erfaring de pågældende dommere har inden for strafferet, folkeret, herunder  

 international humanitær ret, samt menneskerettighedslovgivningen.
 2. Dommerne i Det Internationale Tribunal vælges af FN's Generalforsamling  

 ud fra en liste, som Sikkerhedsrådet fremsender, og på følgende måde:
(a) Generalsekretæren opfordrer FN's medlemsstater og ikke-medlemsstater  

 med permanente observatørmissioner ved FN's hovedkvarter til at foretage  

 indstillinger til dommerembederne ved Det Internationale Tribunal, (b) inden for 60 dage efter Generalsekretærens opfordring kan hver stat  

 indstille højst to kandidater, der opfylder de i stk. 1 nævnte betingelser,  

 idet der ikke må være tale om to af samme nationalitet, (c) Generalsekretæren fremsender de modtagne indstillinger til  

 Sikkerhedsrådet.
På grundlag af de modtagne indstillinger udfærdiger  

 Sikkerhedsrådet en liste på mindst 22 og højst 33 kandidater under behørig  

 hensyntagen til, at de vigtigste retssystemer i verden er repræsenteret på  

 listen, (d) Præsidenten for Sikkerhedsrådet videresender kandidatlisten til  

 Præsidenten for Generalforsamlingen.
Ud fra denne liste vælger  

 Generalforsamlingen de elleve dommere til Det Internationale Tribunal.
De  

 kandidater, der får absolut flertal blandt FN's medlemsstater og  

 ikke-medlemsstater med permanente observatørmissioner ved FN's hovedkvarter,  

 erklæres for valgt.
Hvis to kandidater af samme nationalitet opnår det  

 krævede flertal, anses den, som har fået det højeste antal stemmer, for  

 valgt.
 3. Hvis der bliver et embede ledigt i afdelingerne, skal  

 Generalsekretæren, efter samråd med præsidenterne for Sikkerhedsrådet og  

 Generalforsamlingen, udnævne en person, der opfylder de i stk. 1 anførte  

 betingelser, for den resterende del af den pågældende embedsperiode.
4. Dommerne vælges for en periode af fire år.
For embedet som dommer  

 gælder samme vilkår, som gælder for embedet som dommer ved Den Internationale  

 Domstol.
Dommerne kan genvælges.
Artikel 14 Afdelingernes medlemmer og personale 1. Dommerne ved Det Internationale Tribunal vælger en præsident.
 2. Præsidenten for Det Internationale Tribunal skal være medlem af  

 appelafdelingen og fungere som retsformand ved sager, der behandles af  

 appelafdelingen.
3. Præsidenten udnævner - efter høring af dommerne ved Det Internationale  

 Tribunal - dommerne til appelafdelingen og domstolsafdelingerne.
En dommer  

 kan kun fungere i den afdeling, som vedkommende er udnævnt til.
 4. Dommerne i hver domstolsafdeling vælger en retsformand, som er generelt  

 ansvarlig for sager, der behandles af domstolsafdelingen.
Artikel 15 Procesregler samt regler om bevisførelse Dommerne ved Det Internationale Tribunal fastsætter selv deres  

 procesregler samt regler om bevisførelse i forbindelse med indledende  

 retsmøder, domsforhandlinger og appelsager, godkendelse af bevismateriale,  

 beskyttelse af ofre og vidner samt øvrige relevante anliggender.
Artikel 16 Anklageren 1. Anklageren er ansvarlig for efterforskning og retsforfølgning af  

 personer, der er ansvarlige for alvorlige brud på international, humanitær  

 ret begået inden for det tidligere Jugoslaviens territorium siden 1. januar  

 1991.
2. Anklageren fungerer uafhængigt som et særskilt organ ved Det  

 Internationale Tribunal.
Anklageren må hverken søge eller modtage  

 instruktioner fra nogen regering eller fra nogen anden kilde.
 3. Anklagerens kontor beklædes af en anklager og andet kvalificeret  

 personale efter behov.
4. Anklageren udnævnes af Sikkerhedsrådet efter indstilling fra  

 Generalsekretæren.
Anklageren skal have en høj moralsk habitus og være i  

 besiddelse af den højeste kompetence samt erfaring med at lede efterforskning  

 og retsforfølgning i straffesager.
Anklageren beklæder embedet for en periode  

 af fire år og kan genvælges.
For embedet som anklager gælder samme vilkår,  

 som gælder for embedet som vice-generalsekretær ved FN.
 5. Personalet i anklagerens kontor udnævnes af Generalsekretæren efter  

 indstilling fra anklageren.
Artikel 17 Justitskontoret 1. Justitskontoret er ansvarlig for administration og betjening af Det  

 Internationale Tribunal.
 2. Justitskontoret består af en justitssekretær og andet personale efter  

 behov.
3. Justitssekretæren udnævnes af Generalsekretæren i samråd med  

 præsidenten for Det Internationale Tribunal.
Justitssekretæren beklæder  

 embedet for en periode af fire år og kan genvælges.
For embedet som  

 justitssekretær gælder samme vilkår, som gælder for en assisterende  

 generalsekretær ved FN.
 4. Det øvrige personale i justitskontoret udnævnes af Generalsekretæren  

 efter indstilling fra justitssekretæren.
Artikel 18 Efterforskning og udfærdigelse af anklageskrift 1. Anklageren skal iværksætte efterforskning ex officio eller på basis af  

 oplysninger indhentet fra anden kilde, især fra regeringer, FN-organer,  

 intergouvernementale og ikke-gouvernementale organisationer.
Anklageren  

 vurderer de modtagne eller indhentede oplysninger og afgør, om der er  

 tilstrækkeligt grundlag for at indlede retsforfølgning.
2. Anklageren er bemyndiget til at foretage afhøring af mistænkte, ofre og  

 vidner, til at indsamle bevismateriale og til at udføre  

 efterforskningsmæssige skridt på stedet.
Anklageren kan under udførelsen af  

 disse opgaver, om fornødent, søge bistand hos de pågældende statslige  

 myndigheder.
3. Hvis en mistænkt bliver afhørt, skal han have ret til bistand af en  

 forsvarer efter eget valg.
Den mistænkte skal ligeledes være berettiget til  

 at få beskikket juridisk bistand uden vederlag under enhver sag af en sådan  

 art, hvis han ikke har tilstrækkelige midler til selv at betale, samt til  

 fornøden oversættelse til og fra et sprog, som han taler og forstår.
4. Efter beslutning om, at der foreligger en prima facie sag, udfærdiger  

 anklageren et anklageskrift med en kortfattet fremstilling af sagens fakta og  

 den forbrydelse eller de forbrydelser, som den anklagede er anklaget for i  

 henhold til denne statut.
Anklageskriftet fremsendes til en dommer ved  

 domstolsafdelingen.
Artikel 19 Prøvelse af anklageskriftet 1. Den dommer ved domstolsafdelingen, som anklageskriftet er fremsendt  

 til, foretager en prøvelse heraf.
Hvis denne finder det godtgjort, at  

 anklageren har godtgjort, at der foreligger en prima facie sag, stadfæster  

 han anklageskriftet.
Hvis han ikke finder det godtgjort, skal anklageskriftet  

 afvises.
 2. Efter stadfæstelse af et anklageskrift, kan dommeren efter anmodning  

 fra anklageren afsige kendelser og ordrer om arrest, varetægtsfængsling,  

 udlevering eller overførsel af personer samt andre kendelser, der måtte være  

 påkrævet for at kunne føre sagen.
Artikel 20 Iværksættelse og førelse af domsforhandlinger 1. Domstolsafdelingerne skal sikre, at den retslige behandling er rimelig  

 og hurtig, og at sagen føres i overensstemmelse med procesreglerne og  

 reglerne om bevisførelse, og med fuld respekt for den sigtedes rettigheder og  

 med skyldig hensyntagen til beskyttelse af ofre og vidner.
 2. En person, der er stadfæstet anklageskrift imod, skal i henhold til en  

 kendelse eller arrestordre udstedt af Det Internationale Tribunal  

 varetægtsfængsles, straks underrettes om de anklager, der er rejst mod ham,  

 samt overføres til Det Internationale Tribunal.
 3. Domstolsafdelingen skal behandle anklageskriftet, finde det godtgjort  

 at den sigtedes rettigheder overholdes, bekræfte, at den sigtede forstår  

 anklageskriftet og instruere den sigtede i at fremkomme med et svarskrift.  

 Domstolsafdelingen berammer derefter en dato for domsforhandlingen.
 4. Retsmødet skal være offentligt, medmindre domstolsafdelingen bestemmer,  

 at retsmødet skal være lukket i overensstemmelse med dets procesregler og  

 regler om bevisførelse.
Artikel 21 Den sigtedes rettigheder 1. Alle personer er lige for Det Internationale Tribunal.
 2. Ved behandlingen af sigtelser mod den sigtede skal denne være  

 berettiget til en retfærdig og offentlig behandling af sagen i henhold til  

 artikel 22 i denne statut.
 3. Den sigtede anses for uskyldig, indtil han er kendt skyldig i  

 overensstemmelse med bestemmelserne i denne statut.
 4. Ved behandlingen af en sigtelse mod den sigtede i henhold til denne  

 statut skal den sigtede have ret til følgende mindstegarantier, med alle lige  

 rettigheder:
(a) ret til at blive underrettet omgående og i detaljer på et sprog, som  

 han forstår, om, hvilken art sigtelse der er rejst mod ham, og årsagen  

 dertil, (b) ret til at få tilstrækkelig tid til og mulighed for at forberede sit  

 forsvar og til at sætte sig i forbindelse med en forsvarsadvokat efter eget  

 valg, (c) ret til at komme for en domstol hurtigst muligt, (d) ret til at få sagen behandlet i egen nærværelse, til selv at føre sit  

 forsvar eller med juridisk bistand efter eget valg, til, såfremt han ikke har  

 juridisk bistand, at blive underrettet om denne ret, samt til at få beskikket  

 juridisk bistand i alle tilfælde, hvor det er påkrævet ud fra  

 retfærdighedshensyn, og uden at han skal betale herfor, i tilfælde af, at han  

 ikke har tilstrækkelige midler til selv at betale, (e) ret til at afhøre, eller få afhørt personer, der vidner imod ham, samt  

 til at opnå, at personer, der skal vidne for ham, er til stede og afhøres på  

 samme betingelser som de personer, der vidner imod ham.
(f) ret til at få vederlagsfri bistand af en tolk, såfremt han ikke kan  

 forstå eller tale det sprog, der anvendes ved Det Internationale Tribunal, (g) ret til ikke at blive tvunget til at vidne imod sig selv eller til at  

 tilstå at være skyldig.
Artikel 22 Beskyttelse af ofre og vidner Det Internationale Tribunal træffer i dets procesregler og regler om  

 bevisførelse bestemmelser om beskyttelse af ofre og vidner.
Sådanne  

 beskyttelsesforanstaltninger skal omfatte, men ikke være begrænset til, at  

 sagen føres bag lukkede døre, og at ofrets identitet beskyttes.
Artikel 23 Domme 1. Domstolsafdelingerne afsiger dom over og idømmer personer, der er  

 domfældt for alvorlige brud på international humanitær ret, straffe og  

 sanktioner.
 2. Dommene afgives af et flertal af dommerne ved den pågældende  

 domstolsafdeling og afsiges af domstolsafdelingen i et åbent retsmøde.  

 Domsafsigelsen skal ledsages af en skriftlig, begrundet udtalelse, til  

 hvilken der kan knyttes individuelle udtalelser eller dissens.
Artikel 24 Sanktioner 1. Sanktionen, som domstolsafdelingen idømmer, er begrænset til  

 fængselsstraf.
Ved udmåling af fængselsstraffen skal Det Internationale  

 Tribunal anvende den i det tidligere Jugoslavien almindeligt fulgte  

 retspraksis vedrørende fængselsstraffe.
 2. Ved idømmelsen af straffen bør domstolsafdelingerne tage hensyn til  

 forhold som for eksempel forbrydelsens grovhed samt den dømte persons  

 personlige forhold.
 3. Ud over fængsling kan domstolsafdelingerne afsige kendelse om, at  

 formuegoder og udbytte ved den kriminelle adfærd, herunder også ved  

 anvendelse af tvang, skal leveres tilbage til den retmæssige ejer.
Artikel 25 Appelsager 1. Appelafdelingen behandler appelsager fra personer, der er dømt af  

 domstolsafdelingerne, eller fra anklageren, på følgende grundlag:
(a) fejl vedrørende et juridisk spørgsmål, som gør afgørelsen ugyldig,  

 eller (b) faktuelle fejl, der har ført til justitsmord.
 2. Appelafdelingen kan stadfæste, omstøde eller ændre afgørelser, der er  

 truffet af domstolsafdelingerne.
Artikel 26 Fornyet prøvelse af sagen Hvis der kommer nye oplysninger frem, som ikke var kendt på det tidspunkt,  

 hvor sagen blev ført ved domstolsafdelingerne eller appelafdelingen, og som  

 kunne have været afgørende i forbindelse med afgørelsen, kan den domfældte  

 indgive en begæring til Det Internationale Tribunal om fornyet prøvelse af  

 sagen.
Artikel 27 Tvangsfuldbyrdelse af straffe Fængselsstraffe afsones i en stat, der udpeges af Det Internationale  

 Tribunal på grundlag af en liste over stater, som over for Sikkerhedsrådet  

 har tilkendegivet, at de er rede til at modtage domfældte personer.  

 Fængslingen sker i overensstemmelse med gældende ret i den pågældende stat,  

 dog under tilsyn af Det Internationale Tribunal.
Artikel 28 Benådning eller strafnedsættelse Hvis den domfældte person i henhold til gældende ret i den stat, som  

 vedkommende sidder fængslet i, kan få benådning eller opnå strafforvandling,  

 skal den pågældende stat underrette Det Internationale Tribunal herom.  

 Præsidenten for Det Internationale Tribunal skal i samråd med dommerne afgøre  

 sagen på grundlag af retfærdighedshensyn og almindelige retsprincipper.
Artikel 29 Samarbejde og retslig bistand 1. Staterne skal samarbejde med Det Internationale Tribunal i forbindelse  

 med efterforskning og retsforfølgning af personer, der er anklaget for at  

 have begået alvorlige brud på international, humanitær ret.
 2. Staterne skal uden ugrundet ophold efterkomme anmodninger om bistand  

 eller kendelser, der er afsagt af en domstolsafdeling, herunder, men ikke  

 begrænset til, følgende spørgsmål:
(a) identifikation og lokalisering af personer, (b) optagelse af vidneudsagn og tilvejebringelse af beviser, (c) forkyndelse af dokumenter, (d) arrestation eller tilbageholdelse af personer, (e) overgivelse eller overførsel af den anklagede til Det Internationale  

 Tribunal.
Artikel 30 Det Internationale Tribunals status, privilegier og immunitet 1. Konventionen vedrørende De Forenede Nationers privilegier og immunitet  

 af 13. februar 1946 finder anvendelse på Det International Tribunal,  

 dommerne, anklageren og hans personale, samt justitssekretæren og hans  

 personale.
 2. Dommerne, anklageren og justitssekretæren skal være omfattet af de  

 samme privilegier og immunitet, som diplomatiske udsendinge nyder i henhold  

 til folkeretten.
 3. Anklagerens og justitssekretærens personale er omfattet af de samme  

 privilegier og immunitet, der gives til ansatte i De Forenede Nationer i  

 henhold til artikel V og artikel VII i den i denne artikels stk. 1 omhandlede  

 konvention.
 4. Andre personer, herunder anklagede, der kræves fremstillet for Det  

 Internationale Tribunal, skal gives den behandling, der er påkrævet for, at  

 Det Internationale Tribunal kan fungere hensigtsmæssigt.
Artikel 31 Det Internationale Tribunals hjemsted Det Internationale Tribunal skal have sæde i Haag.
Artikel 32 Det Internationale Tribunals udgifter Det Internationale Tribunals udgifter afholdes over De Forenede Nationers  

 almindelige budget i overensstemmelse med artikel 17 i De Forenede Nationers  

 Charter.
Artikel 33 Arbejdssprog Det Internationale Tribunals arbejdssprog er engelsk og fransk.
Artikel 34 Årlig beretning Præsidenten for Det Internationale Tribunal aflægger en årlig beretning  

 for Det Internationale Tribunal til Sikkerhedsrådet og Generalforsamlingen.
Bilag 2 DE FORENEDE NATIONER Det Internationale Tribunal vedrørende retsforfølgning af personer, der er  

 ansvarlige for alvorlige brud på IT/32 international, humanitær ret begået inden for det tidligere Jugoslaviens  

 territorium siden 1991 14. marts 1994 Original: engelsk og fransk Anden samling Haag Holland 17. januar - 11. februar 1994 PROCESREGLER SAMT REGLER OM BEVISFØRELSE (VEDTAGET DEN 11. FEBRUAR 1994) INDHOLDSFORTEGNELSE AFSNIT Side 1 ALMINDELIGE BESTEMMELSER Regel 1 Ikrafttræden Regel 2 Definitioner Regel 3 Arbejdssprog Regel 4 Retsmøder uden for Tribunalets hjemsted Regel 5 Manglende overholdelse af reglerne Regel 6 Ændring af regler Regel 7 Autentiske tekster 2 INDBYRDES FORRANG I TRIBUNALET Regel 8 Anmodning om oplysninger Regel 9 Anklagers anmodning om henvisning Regel 10 Formel anmodning om henvisning Regel 11 Tilfælde hvor en anmodning om henvisning ikke efterkommes Regel 12 Nationale domstoles afgørelser Regel 13 Non-bis-in-idem 3 TRIBUNALETS ORGANISATION Del 2 Dommere Regel 14 Højtidelige erklæring Regel 15 Inhabilitet hos dommerne Regel 16 Fratrædelse Regel 17 Indbyrdes forrang Del 2 Præsidentskab Regel 18 Valg af præsident Regel 19 Præsidentens funktioner Regel 20 Vicepræsidenten Regel 21 Vicepræsidentens funktioner Regel 22 Substituering Del 3 Tribunalets interne funktion Regel 23 Bureauet Regel 24 Tribunalets plenarmøder Regel 25 Tidspunkter for plenarmøder Regel 26 Afstemning Del 4 Afdelingerne Regel 27 Turnus Regel 28 Prøvelse af anklageskrift Regel 29 Votering Del 5 Justitskontoret Regel 30 Udnævnelse af justitssekretær Regel 31 Udnævnelse af vicejustitssekretær samt personale til  

 justitskontoret Regel 32 Højtidelig erklæring Regel 33 Justitssekretærens funktioner Regel 34 Ofre og vidner Regel 35 Protokol Regel 36 Retsprotokol Del 6 Anklageren Regel 37 Funktioner Regel 38 Viceanklager 4 EFTERFORSKNING OG MISTÆNKTES RETTIGHEDER Del 1 Efterforskning Regel 39 Ledelse af efterforskning Regel 40 Midlertidige foranstaltninger Regel 41 Opbevaring af informationer Regel 42 Mistænktes rettigheder under efterforskningen Regel 43 Optagelse af afhøring af mistænkte Del 2 Forsvarere Regel 44 Udpegning af forsvarere og forsvareres kvalifikationer Regel 45 Beskikkelse af forsvarer Regel 46 Misligholdelse af forpligtelser fra forsvarers side 5 FØR RETSSAGEN Del 1 Anklageskrifter Regel 47 Indgivelse af anklageskrift fra anklageren Regel 48 Kumulation af flere sigtede Regel 49 Kumulation af flere forbrydelser Regel 50 Ændring af anklageskrift Regel 51 Frafald af anklageskrift Regel 52 Offentligt anklageskrift Regel 53 Hemmeligholdelse af anklageskrift Del 2 Kendelser og ordrer Regel 54 Almindelige regler Regel 55 Anholdelsesordrer Regel 56 Samarbejde mellem staterne Regel 57 Procedure efter anholdelsen Regel 58 Nationale udleveringsbestemmelser Regel 59 Manglende iværksættelse af en ordre Regel 60 Bekendtgørelse af anklageskriftet Regel 61 Procedure ved undladelelse af iværksættelse af en ordre Regel 62 Første fremstilling af sigtede Regel 63 Afhøring af sigtede Regel 64 Varetægt Regel 65 Foreløbig løsladelse Del 3 Bevisførelse Regel 66 Anklagers oplysningspligt Regel 67 Gensidig oplysningspligt Regel 68 Oplysning om diskulperende beviser Regel 69 Beskyttelse af ofre og vidner Regel 70 Forhold, der ikke er omfattet af oplysningspligten Del 4 Vidneudsagn Regel 71 Vidneudsagn Del 5 Kendelser forud for sagens behandling Regel 72 Almindelige bestemmelser Regel 73 Sigtedes anmodninger om en kendelse 6 SAGENS FØRELSE I DOMSTOLSAFDELINGERNE Del 1 Almindelige bestemmelser Regel 74 Amicus Curiae Regel 75 Beskyttelse af ofre og vidner Regel 76 Tolkes og oversætteres edsaflæggelse Regel 77 Foragt for retten Regel 78 Åbne retsmøder Regel 79 Lukkede retsmøder Regel 80 Kontrol med sagens førelse Regel 81 Protokollering af sagens forløb og beviser Del 2 Sagens forelæggelse Regel 82 Kumulerede og separate retssager Regel 83 Tvangsmidler Regel 84 Indledende indlæg Regel 85 Fremlæggelse af beviser Regel 86 Afsluttende indlæg Regel 87 Votering Regel 88 Dommen Del 3 Bevisregler Regel 89 Almindelige bestemmelser Regel 90 Vidneførelse Regel 91 Falsk vidneforsklaring under ed Regel 92 Tilståelse Regel 93 Bevis for tidligere lignende forhold Regel 94 Fakta, som der ikke skal føres bevis for Regel 95 Beviser, der er opnået i modstrid med internationalt beskyttede  

 menneskerettigheder Regel 96 Bevis i sager vedrørende seksuelle overgreb Regel 97 Forholdet mellem advokat og klient Regel 98 Afdelingernes beføjelse til at kræve fremlæggelse af yderligere  

 beviser Del 4 Procedure i forbindelse med strafudmålingen Regel 99 Frifundnes retsstilling Regel 100 Procedure før strafudmålingen Regel 101 Sanktioner Regel 102 Domfældtes retsstilling Regel 103 Fængsling Regel 104 Tilsyn med fængslingen Regel 105 Tilbagelevering af formuegoder Regel 106 Erstatning til ofre 7 APPELSAGER Regel 107 Almindelige bestemmelser Regel 108 Ankestævning Regel 109 Ekstrakt Regel 110 Kopier af ekstrakten Regel 111 Appellantens indlæg Regel 112 Indstævntes indlæg Regel 113 Appellantens andet indlæg Regel 114 Dato for retsmøde Regel 115 Yderligere beviser Regel 116 Forlængelse af tidsfrister Regel 117 Dom Regel 118 Sigtedes retsstilling efter en appelsag 8 FORNYET PRØVELSE AF SAGEN Regel 119 Begæring om fornyet prøvelse af sagen Regel 120 Forundersøgelse Regel 121 Appelsager Regel 122 Hjemvisning af sagen til en domstolsafdeling 9 BENÅDNING OG STRAFNEDSÆTTELSE Regel 123 Underretning fra staterne Regel 124 Afgørelse fra præsidenten Regel 125 Almindelige normer i forbindelse med benådning eller  

 strafnedsættelse Afsnit 1 Almindelige bestemmelser Regel 1 Ikrafttræden Nærværende procesregler samt regler om bevisførelse, som er vedtaget i  

 medfør af artikel 15 i Statutten for Tribunalet, skal træde i kraft den 14.  

 marts 1994.
Regel 2 Definitioner (A) I reglerne skal nedenstående udtryk have følgende mening, medmindre  

 andet fremgår af konteksten:
 Regler: De regler, der henvises til under regel 1.
 Statut: Statutten for Tribunalet, der er vedtaget af  

 Sikkerhedsrådets i henhold til resolution nr. 827 af 25. maj 1993.
 Tribunal: Det Internationale Tribunal vedrørende retsforfølgning  

 af personer, der er ansvarlige for alvorlige brud på international, humanitær  

 ret begået inden for det tidligere Jugoslaviens territorium siden 1991,  

 oprettet af Sikkerhedsrådet i henhold til resolution nr. 827 af 25. maj 1993.
 Sigtede: En person, der er indgivet anklageskrift imod i  

 overensstemmelse med regel 47.
 Anholdelse: Det forhold, at en national myndighed tager en  

 mistænkt eller sigtet i varetægtsarrest.
 Bureau: Et organ, der udgøres af præsidenten, vicepræsidenten og  

 retsformændene i domstolsafdelingerne.
 Efterforskning: Alle aktiviteter, som anklageren påtager sig i  

 henhold til statutten og reglerne med henblik på indsamling af oplysninger og  

 beviser.
 Part: Anklager eller sigtede.
 Præsident: Præsidenten for Tribunalet.
 Anklager: Den anklager, der er udnævnt i medfør af artikel 16 i  

 statutten.
 Mistænkt: En person, som anklageren har oplysninger om, som  

 bidrager til at vise, at den pågældende kan have begået en forbrydelse, som  

 er under Tribunalets kompetenceområde.
 Offer: En person, som det påstås, at der er begået en forbrydelse,  

 som er under Tribunalets kompetenceområde, imod.
 (B) I reglerne skal hankønsformer også omfatte hunkønsformer og  

 entalsformer også omfatte flertalsformer, og omvendt.
Regel 3 Arbejdssprog (A) Tribunalets arbejdssprog er engelsk og fransk.
 (B) Sigtede skal have ret til at anvende sit eget sprog.
 (C) Enhver anden person, der giver møde i Tribunalet, kan med forbehold af  

 stk. (D) anvende sit eget sprog, såfremt han ikke har tilstrækkeligt kendskab  

 til et af de to arbejdssprog.
(D) Sigtedes forsvarer kan anmode retsformanden i den pågældende afdeling  

 om tilladelse til at anvende et andet sprog end de to arbejdssprog eller  

 sigtedes eget sprog.
Hvis en sådan tilladelse gives, afholdes udgifterne til  

 tolkning og oversættelse af Tribunalet i det omfang, præsidenten måtte træffe  

 bestemmelse herom, under hensyntagen til forsvarets førelse og en retfærdig  

 rettergang.
 (E) Justitssekretæren træffer de fornødne foranstaltninger i forbindelse  

 med tolkning og oversættelse til og fra arbejdssprogene.
Regel 4 Retsmøder uden for Tribunalets hjemsted Afdelingerne kan udøve deres funktioner andre steder end der, hvor  

 Tribunalet har sæde, såfremt dette godkendes af præsidenten af hensyn til en  

 retfærdig rettergang.
Regel 5 Manglende overholdelse af reglerne Indsigelse fra en af parterne med begrundelse i manglende overholdelse af  

 reglerne mod handlinger begået af en anden part skal gøres gældende ved først  

 givne lejlighed.
Indsigelser tages alene til følge, og handlinger erklæres  

 alene for ugyldige, såfremt den pågældende handling er uforenelig med de  

 grundlæggende retfærdighedsprincipper og har ført til justitsmord.
Regel 6 Ændring af regler (A) Forslag til ændring af regler kan fremlægges af en dommer, af  

 anklageren eller af justitssekretæren.
Et forslag skal vedtages, såfremt det  

 tiltrædes af mindst syv dommere på et plenarmøde i Tribunalet, som skal være  

 indkaldt med underretning til samtlige dommere om forslaget.
 (B) Ændringer af regler kan i øvrigt vedtages på betingelse af, at de  

 enstemmigt godkendes af dommerne.
 (C) Ændringer træder i kraft øjeblikkeligt, men skal ikke forringe  

 sigtedes rettigheder under en verserende retssag.
Regel 7 Autentiske tekster Den engelske og den franske version af reglerne skal have samme gyldighed.  

 I tilfælde af uoverensstemmelse mellem teksterne skal den version, der er  

 bedst i overensstemmelse med statuttens og reglernes ånd, være gældende.
Afsnit 2 Indbyrdes forrang i tribunalet Regel 8 Anmodning om oplysninger Såfremt anklageren finder, at en forbrydelse inden for Tribunalets  

 kompetenceområde er eller har været genstand for efterforskning eller  

 strafferetlig forfølgning ved de nationale domstole i en stat, kan anklageren  

 anmode den pågældende stat om at fremsende alle relevante oplysninger derom  

 til ham.
I henhold til artikel 29, stk. 1 i statutten skal den pågældende  

 stat fremsende disse oplysninger til anklageren omgående.
Regel 9 Anklagers anmodning om henvisning Såfemt anklageren i forbindelse med en efterforskning eller  

 retsforfølgning ved de nationale domstole i en stat finder, (i) at den handling, der er iværksat efterforskning i, eller som er  

 genstand for retsforfølgning, har karakter af en almindelig forbrydelse,  

 eller (ii) at der ikke er udvist upartiskhed eller uafhængighed, eller at  

 efterforskningen eller retsforfølgningen har haft til formål at beskytte den  

 sigtede mod internationalt strafferetligt ansvar, eller at sagen ikke er  

 behandlet på rette måde, eller (iii) at sagen er tæt forbundet med eller på anden måde involverer  

 faktiske eller juridiske spørgsmål af betydning, som kan få følgevirkninger  

 for efterforskning eller retsforfølgning ved Tribunalet, kan han foreslå den af præsidenten udpegede domstolsafdeling, at der skal  

 fremsættes en formel anmodning om, at den nationale domstol skal underordne  

 sig Tribunalets kompetence.
Regel 10 Formel anmodning om henvisning (A) Såfremt den domstolsafdeling, som har fået forelagt et forslag om  

 henvisning med en af de under regel 9 nærmere angivne begrundelser, finder en  

 sådan henvisning hensigtsmæssig, kan domstolsafdelingen fremsætte en formel  

 anmodning til den pågældende stat om, at dens nationale domstol skal  

 underordne sig Tribunalets kompetence.
 (B) Denne anmodning skal indeholde en begæring om, at resultaterne af de  

 efterforskningsmæssige skridt tillige med en udskrift af retsprotokollen og  

 af dommen, hvis denne allerede er afsagt, fremsendes til Tribunalet.
 (C) Såfremt anmodningen til Tribunalet er fremsat af en af  

 domstolsafdelingerne, skal de efterfølgende retsmøder foregå i den anden af  

 Tribunalets domstolsafdelinger.
Regel 11 Tilfælde, hvor en anmodning om henvisning ikke efterkommes Hvis der ikke inden 60 dage efter, at justitssekretæren har underrettet en  

 stat, inden for hvis kompetenceområde efterforskningen eller  

 retsforfølgningen er iværksat, om anmodningen om henvisning, fra denne stat  

 fremsendes et svar, som godtgør over for domstolsafdelingen, at den  

 pågældende stat har taget - eller er i færd med at tage - passende skridt til  

 at efterkomme kendelsen, kan domstolsafdelingen anmode præsidenten om at  

 indberette sagen for Sikkerhedsrådet.
Regel 12 Nationale domstoles afgørelser Med forbehold af artikel 10, stk. 2, i statutten skal de nationale  

 domstoles afgørelser ikke binde Tribunalet.
Regel 13 Non-bis-in-idem Når præsidenten modtager pålidelige oplysninger om, at der er indledt  

 retsforfølgning mod en person ved en national domstol for en forbrydelse, som  

 den pågældende allerede har været retsforfulgt for ved Tribunalet, skal en  

 domstolsafdeling i henhold, mutatis mutandis , til den procedure, der  

 er fastsat under regel 10, udstede en begrundet kendelse med anmodning om, at  

 den nationale domstol permanent afbryder retsforfølgningen.
Såfremt den  

 nationale stat undlader at gøre dette, kan præsidenten indbringe sagen for  

 Sikkerhedsrådet.
Afsnit 3 Tribunalets organisation Del 1 Dommere Regel 14 Højtidelig erklæring (A) Før dommerne tiltræder deres embede skal hver enkelt dommer aflægge  

 følgende højtidelige erklæring:
 »Jeg erklærer herved højtideligt, at jeg vil opfylde mine pligter og  

 udøve mine beføjelser som dommer ved Det Internationale Tribunal vedrørende  

 retsforfølgning af personer, der er ansvarlige for alvorlige brud på  

 international, humanitær ret begået inden for det tidligere Jugoslaviens  

 territorium siden 1991, på en hæderlig, korrekt, upartisk og  

 samvittighedsfuld måde«.
 (B) Erklæringen skal opbevares i Tribunalets arkiv, underskrevet af den  

 pågældende dommer i overværelse af Generalsekretæren for FN eller en  

 repræsentant for denne.
Regel 15 Inhabilitet hos dommerne (A) Ingen dommer kan fungere som dommer ved retsmøder i sager eller  

 appelsager, hvori han selv har en interesse, eller hvortil han har eller har  

 haft en tilknytning, som vil kunne påvirke hans upartiskhed.
I sådanne sager  

 skal dommeren vige sit sæde og præsidenten udnævne en anden dommer til at  

 fungere i hans sted.
(B) Enhver part kan anmode retsformanden i en afdeling om, at en dommer  

 skal erklæres for inhabil og træde ud af sagen med ovennævnte begrundelse.  

 Retsformanden skal rådføre sig med den pågældende dommer, og Bureauet skal om  

 fornødent afgøre sagen.
Hvis Bureauet tager anmodningen til følge, skal  

 præsidenten udnævne en anden dommer til at fungere i stedet for den dommer,  

 der er erklæret inhabil.
 (C) Dommeren ved den domstolsafdeling, der foretager en prøvelse af et  

 anklageskrift mod en sigtet i henhold til artikel 19 i statutten og i henhold  

 til regel 47, skal ikke fungere som medlem af domstolsafdelingen i retssagen  

 mod den pågældende sigtede person.
 (D) Ingen medlemmer af appelafdelingen kan deltage i en appelsag  

 vedrørende en sag, hvor de har fungeret som medlem af domstolsafdelingen.
 (E) I tilfælde af at en dommer af en eller anden grund er ude af stand til  

 fortsat at fungere som dommer i en verserende retssag, kan retsformanden  

 udsætte sagen, hvis det er sandsynligt, at dette vil være korterevarende.  

 Såfremt det ikke er tilfældet, skal dommeren give meddelelse herom til  

 præsidenten, som kan udnævne en anden dommer til sagen og afgive kendelse om  

 enten, at der skal foretages en fornyet prøvelse af sagen, eller at sagens  

 førelse skal fortsætte fra det pågældende stadium med sigtedes samtykke.
Regel 16 Fratrædelse En dommer, der træffer bestemmelse om at træde tilbage fra sit embede,  

 skal meddele dette skriftligt til præsidenten, som skal videresende  

 meddelelsen til Generalsekretæren for FN.
Regel 17 Indbyrdes forrang (A) Alle dommere er lige i udøvelsen af dommerhvervet uden hensyntagen til  

 tidspunktet for valget eller udnævnelsen, eller til alder eller  

 embedsperiode.
 (B) Retsformændene i domstolsafdelingerne skal have indbyrdes forrang i  

 henhold til alder, efter præsidenten og vicepræsidenten.
(C) Dommere, der er valgt eller udnævnt på forskellige tidspunkter, skal  

 have indbyrdes forrang i henhold til tidspunktet for valget eller  

 udnævnelsen.
Dommere, der er valgt eller udnævnt på samme tidpunkt, skal have  

 indbyrdes forrang i henhold til alder.
 (D) I tilfælde af genvalg skal der tages hensyn til den samlede  

 embedsperiode som dommer ved Tribunalet.
Del 2 Præsidentskabet Regel 18 Valg af præsident (A) Præsidenten vælges for en periode af to år eller en kortere periode,  

 som falder sammen med længden af hans embedsperiode som dommer.
Præsidenten  

 kan genvælges een gang.
 (B) Hvis præsidenten ophører med at være medlem af Tribunalet eller  

 trækker sig tilbage fra sit embede før udløbet af embedsperioden, vælger  

 dommerne af deres egen midte en efterfølger for den resterende del af  

 perioden.
(C) Præsidenten vælges med stemmeflertal blandt de dommere, der beklæder  

 Tribunalet.
Hvis ingen af dommerne opnår et sådant stemmeflertal, begrænses  

 anden afstemning til at omfatte de to dommere, der har opnået det højeste  

 antal stemmer ved første afstemning.
I tilfælde af stemmelighed ved anden  

 afstemning erklæres den dommer, der har forrang i henhold til regel 17, for  

 valgt.
Regel 19 Præsidentens funktioner Præsidenten skal fungere som retsformand ved alle Tribunalets plenarmøder.  

 Præsidenten skal koordinere afdelingernes arbejde, føre tilsyn med  

 Justitskontorets aktiviteter og udøve alle de øvrige funktioner, som han har  

 fået tildelt i medfør af statutten og reglerne.
Regel 20 Vicepræsidenten (A) Vicepræsidenten vælges for en periode af to år eller for en kortere  

 periode, som falder sammen med længden af hans embedsperiode som dommer.  

 Vicepræsidenten kan genvælges een gang.
 (B) Vicepræsidenten kan fungere som medlem af en domstolsafdeling eller af  

 appelafdelingen.
 (C) Regel 18 (B) og (C) finder anvendelse på vicepræsidenten mutatis  

 mutandis .
Regel 21 Vicepræsidentens funktioner Med forbehold af regel 22 (B) skal vicepræsidenten udøve præsidentens  

 funktioner i tilfælde af dennes fravær, eller hvis denne er ude af stand til  

 at fungere i embedet.
Regel 22 Substituering (A) Såfremt hverken præsidenten eller vicepræsidenten kan udføre  

 præsidentens funktioner, skal disse varetages af den øverste dommer, som  

 fastlagt i henhold til regel 17.
 (B) Såfremt præsidenten er ude af stand til at udøve sine funktioner som  

 retsformand for appelafdelingen, skal denne afdeling vælge en retsformand af  

 sin egen midte.
Del 3 Tribunalets interne funktion Regel 23 Bureauet (A) Bureauet udgøres af præsidenten, vicepræsidenten og  

 domstolsafdelingernes retsformænd.
 (B) Præsidenten skal høre de øvrige medlemmer af Bureauet i forbindelse  

 med alle væsentlige spørgsmål vedrørende den måde, Tribunalet fungerer på.
 (C) En dommer kan gøre ethvert medlem af Bureauet opmærksom på spørgsmål,  

 som efter dennes mening burde drøftes af Bureauet eller forelægges på et  

 plenarmøde i Tribunalet.
Regel 24 Tribunalets plenarmøder Dommerne skal afholde plenarmøder med det formål:
(i) at vælge præsident eller vicepræsident, (ii) at godkende og ændre regler, (iii) at godkende den årlige beretning, der aflægges i henhold til artikel  

 34 i statutten, (iv) at træffe afgørelse i anliggender vedrørende afdelingernes og  

 Tribunalets interne funktionsmåde, (e) at fastlægge eller føre tilsyn med de vilkår, som varetægtsfængslingen  

 foregår under, (f) at udøve andre funktioner i henhold til statutten eller reglerne.
Regel 25 Tidspunkter for plenarmøder (A) Datoerne for Tribunalets plenarmøder vedtages normalt hvert år i juli  

 måned for det efterfølgende kalenderår.
(B) Præsidenten skal udsende indkaldelse til andre plenarmøder, hvis  

 mindst seks af dommerne kræver dette.
Der kan indkaldes til plenarmøder på et  

 hvilket som helst tidspunkt, hvor udøvelsen af præsidentens funktioner i  

 henhold til statutten eller reglerne gør det påkrævet.
Regel 26 Afstemning (A) De enkelte plenarmøder i Tribunalet er beslutningsdygtige, når syv  

 dommere er til stede.
(B) Med forbehold af regel 6 (A) og (B) og regel 18 (C) træffes  

 beslutningerne på Tribunalets plenarmøder ved stemmeflertal blandt de  

 dommere, der er til stede.
I tilfælde af stemmelighed har præsidenten eller  

 den dommer, der fungerer i dennes sted, den afgørende stemme.
Del 4 Afdelingerne Regel 27 Turnus (A) Dommerne roterer regelmæssigt mellem domstolsafdelingerne og  

 appelafdelingen.
Denne turnus skal tage hensyn til en effektiv afvikling af  

 sagerne.
 (B) Dommerne skal indtage deres sæde i den nye afdeling, så snart  

 præsidenten finder det hensigtsmæssigt under hensyntagen til afviklingen af  

 verserende sager.
 (C) Præsidenten kan til enhver tid midlertidigt overflytte et medlem af en  

 domstolsafdeling eller af appelafdelingen til en anden afdeling.
Regel 28 Prøvelse af anklageskrift Præsidenten skal hvert år i juli måned - og efter høring af dommerne -  

 udnævne en dommer ved en domstolsafdeling for hver enkelt måned af det  

 følgende kalenderår, som skal have tilsendt anklageskrifterne for at foretage  

 en prøvelse heraf i henhold til regel 47. Listen med disse udnævnelser skal  

 offentliggøres.
Regel 29 Votering Voteringerne i afdelingerne sker for lukkede døre og skal være hemmelige.
Del 5 Justitskontoret Regel 30 Udnævnelse af justitssekretær I henhold til artikel 17, stk. 3, i statutten skal præsidenten bede om  

 dommernes vurdering af kandidaterne til posten som justitssekretær før høring  

 af Generalsekretæren for FN i medfør af artikel 17, stk. 3 i statutten.
Regel 31 Udnævnelse af vicejustitssekretær samt personale til justitskontoret Justitssekretæren skal efter høring af Bureauet fremlægge sine forslag for  

 Generalsekretæren for FN vedrørende udnævnelse af vicejustitssekretær og  

 øvrigt personale til justitskontoret.
Regel 32 Højtidelig erklæring (A) Justitssekretæren skal før tiltrædelse af embedet aflægge følgende  

 erklæring over for præsidenten:
 »Jeg erklærer herved højtideligt, at jeg vil opfylde de pligter, der  

 påhviler mig som justitssekretær for Det Internationale Tribunal vedrørende  

 retsforfølgning af personer, der er ansvarlige for alvorlige brud på  

 international, humanitær ret begået inden for det tidligere Jugoslaviens  

 territorium siden 1991, med skøn og retfærdighed og god samvittighed, og at  

 jeg korrekt vil overholde alle bestemmelserne i Tribunalets statut og  

 procesregler samt regler om bevisførelse«.
 (B) Vicejustitssekretæren skal før tiltrædelse af embedet aflægge en  

 tilsvarende erklæring over for præsidenten.
 (C) Hele personalet ved justitskontoret skal aflægge en tilsvarende  

 erklæring over for justitssekretæren.
Regel 33 Justitssekretærens funktioner Justitssekretæren skal bistå afdelingerne, Tribunalets plenarmøder,  

 dommerne samt anklageren i udførelsen af deres funktioner.
Justitssekretæren  

 skal rapportere til præsidenten og som sådan være ansvarlig for  

 administration og betjening af Tribunalet og fungere som Tribunalets  

 kommunikationskanal.
Regel 34 Ofre og vidner (A) Der oprettes en afdeling for ofre og vidner, som skal rapportere til  

 justitssekretæren, bestående af kvalificeret personale og med det formål:
(a) at foreslå beskyttelsesforanstaltninger for ofre og vidner i henhold  

 til artikel 22 i statutten, og (b) at yde vejledning og støtte til disse, særligt i sager vedrørende  

 voldtægt og seksuelt overgreb.
 (B) Ved udnævnelsen af dette personale skal der tages behørigt hensyn til,  

 at der ansættes kompetent kvindeligt personale.
Regel 35 Protokol Med undtagelse af de tilfælde, hvor der i henhold til regel 81 føres en  

 fuldstændig retsprotokol, skal justitssekretæren - eller personale i  

 justitskontoret udpeget af justitssekretæren - føre protokol over Tribunalets  

 plenarmøder samt de møder, der holdes i afdelingerne, bortset fra voteringer,  

 der foretages for lukkede døre.
Regel 36 Retsprotokol Justitssekretæren skal føre en retsprotokol, der skal indeholde en  

 fortegnelse over alle de nærmere omstændigheder ved hver enkelt sag, der  

 indbringes for Tribunalet.
Retsprotokollen skal være offentligt tilgængelig.
Del 6 Anklageren Regel 37 Funktioner (A) Anklageren skal udøve alle de funktioner, der er fastsat i statutten i  

 overensstemmelse med reglerne og sådanne bestemmelser, som han måtte udforme.
 (B) Anklagerens beføjelser i henhold til del 4 - 8 i reglerne kan udøves  

 af personale i anklagerens kontor, som han har godkendt, eller af personer,  

 der handler efter hans anvisning.
Regel 38 Viceanklager (A) Anklageren skal indsende forslag til Generalsekretæren for FN  

 vedrørende udnævnelsen af en viceanklager.
 (B) Viceanklageren udøver anklagerens funktioner i dennes fravær eller i  

 tilfælde af, at denne er ude af stand til at fungere i embedet, eller efter  

 instrukser fra anklageren.
Afsnit 4 Efterforskning og mistænktes rettigheder Del 1 Efterforskning Regel 39 Ledelse af efterforskning Anklageren kan under ledelsen af en efterforskning:
(a) indstævne og afhøre mistænkte personer, ofre og vidner samt nedskrive  

 disses forklaringer, indsamle bevismateriale og udføre efterforskning på  

 stedet, (b) påtage sig sådanne øvrige forhold, som han måtte finde nødvendige for  

 at afslutte efterforskningen samt forberedelsen og førelsen af  

 retsforfølgningen under retssagen, (c) til det formål bede om bistand fra de pågældende statslige  

 myndigheder, såvel som fra relevante internationale organer, herunder  

 INTERPOL, og (d) begære sådanne kendelser, som måtte være nødvendige, fra en  

 domstolsafdeling eller en dommer.
Regel 40 Midlertidige foranstaltninger I tilfælde af hastesager kan anklageren anmode en stat om:
(a) midlertidigt at anholde en mistænkt, (b) at beslaglægge fysisk bevismateriale, (c) at træffe alle nødvendige foranstaltninger for at undgå, at en  

 mistænkt eller sigtet undviger, at der sker forurettelse af eller fremsættes  

 trusler over for et offer eller et vidne, eller at bevismateriale destrueres.
Regel 41 Opbevaring af informationer Anklageren er ansvarlig for opbevaring, lagring og sikkerhed i forbindelse  

 med informationer og fysisk bevismateriale, der modtages under anklagerens  

 efterforskning.
Regel 42 Mistænktes rettigheder under efterforskningen (A) En mistænkt, der skal afhøres af anklageren, har følgende rettigheder,  

 som anklageren skal underrette den pågældende om inden afhøringen på et  

 sprog, som den pågældende taler og forstår:
(a) ret til at få bistand af en forsvarer efter eget valg eller til at få  

 beskikket vederlagsfri, juridisk bistand, såfremt han ikke har tilstrækkelige  

 midler til selv at betale herfor, og (b) ret til vederlagsfri bistand af en tolk, såfremt han ikke forstår  

 eller taler det sprog, der anvendes under afhøringen.
(B) Afhøring af en mistænkt skal ikke finde sted, uden at forsvareren er  

 til stede, medmindre den mistænkte frivilligt har givet afkald på retten til  

 at få en forsvarer.
Hvis den mistænkte efterfølgende udtrykker ønske om at få  

 en forsvarer - efter først at have givet afkald derpå - skal afhøringen  

 indstilles og først genoptages, når den mistænkte har skaffet sig eller fået  

 beskikket en forsvarer.
Regel 43 Optagelse af afhøring af mistænkte Når anklageren afhører en mistænkt, skal afhøringen optages på lydbånd  

 eller på videobånd i overensstemmelse med følgende procedure:
(i) den mistænkte skal underrettes på et sprog, som han taler og forstår,  

 om at afhøringen optages på lyd- eller videobånd, (ii) såfremt der sker afbrydelser under afhøringen, skal dette skrives ned  

 sammen med tidspunktet for afbrydelsen, inden bånd- eller videooptagelsen  

 afsluttes.
Tidspunktet for genoptagelsen af afhøringen skal ligeledes skrives  

 ned, (iii) ved afhøringens afslutning skal der gives den mistænkte mulighed for  

 at komme med eventuelle tilføjelser og for at præcisere det, han har sagt.  

 Tidspunktet for afhøringens afslutning skal skrives ned, (iv) båndet renskrives derefter, og den mistænkte skal have udleveret en  

 kopi af udskriften samt en kopi af det bånd, der er blevet optaget, eller,  

 hvis der er anvendt et anlæg til flere optagelser, da et af originalbåndene,  

 og (v) efter at der af hensyn til udskrivningen måtte være lavet en kopi af  

 det bånd, der er optaget, forsegles originalbåndet - eller det ene af  

 originalbåndene - i den mistænktes overværelse og forsynes med anklagerens og  

 mistænktes underskrift.
Del 2 Forsvarere Regel 44 Udpegning af forsvarere og forsvareres kvalifikationer Den af mistænkte eller sigtede engagerede forsvarer skal indsende sin  

 fuldmagt til justitssekretæren ved først givne lejlighed.
En forsvarer skal  

 anses for at være kompetent til at repræsentere en mistænkt eller sigtet,  

 hvis han godtgør over for justitssekretæren, at han har advokatbestalling i  

 en bestemt stat eller er professor i jura ved et universitet.
Regel 45 Beskikkelse af forsvarer (A) Justitssekretæren skal føre en fortegnelse over forsvarere, der taler  

 et - eller begge - af Tribunalets arbejdssprog, og som opfylder kravene i  

 regel 44 og har tilkendegivet, at de er villige til at lade sig beskikke af  

 Tribunalet for ubemidlede, mistænkte eller sigtede personer.
 (B) Kriterierne for afgørelsen af, om en person er ubemidlet, skal  

 fastlægges af justitssekretæren og godkendes af dommerne.
 (C) Ved beskikkelse af forsvarer for en ubemidlet, mistænkt eller sigtet  

 person skal følgende procedure følges:
(i) en begæring om beskikkelse af forsvarer fremsendes til  

 justitssekretæren, (ii) justitssekretæren undersøger, om mistænkte eller anklagede er i  

 besiddelse af nogen midler og afgør, om kriterierne for at være ubemidlet er  

 opfyldt, (iii) hvis justitssekretæren bestemmer, at kriterierne er opfyldt,  

 beskikker han en forsvarer ud fra listen.
Hvis han bestemmer det modsatte,  

 skal han underrette mistænkte eller sigtede om, at anmodningen er afvist.
 (D) Hvis en begæring afvises, kan der indsendes en ny begæring fra en  

 mistænkt eller sigtet til justitssekretæren, hvis det er godtgjort, at der er  

 sket en ændring i forholdene.
 (E) Justitssekretæren skal beskikke en forsvarer til en mistænkt eller  

 sigtet, som ikke selv skaffer sig en forsvarer eller anmoder om at få  

 beskikket en forsvarer, medmindre den mistænkte eller sigtede skriftligt  

 vælger at føre sit eget forsvar.
 (F) Justitssekretæren skal efter høring af dommerne fastlægge kriterierne  

 for betaling af honorar til den beskikkede forsvarer.
Regel 46 Misligholdelse af forpligtelser fra forsvarers side (A) En afdeling kan efter at have givet en advarsel afvise at lade en  

 forsvarer give møde, hvis dennes adfærd efter afdelingens opfattelse er  

 stødende eller af grov karakter eller på anden måde hindrer sagens behørige  

 fremme.
 (B) En dommer eller en afdeling kan ligeledes - med præsidentens samtykke  

 - indberette en misligholdelse fra forsvarers side til det faglige organ, der  

 regulerer forsvarernes adfærd i den stat, hvor han har fået bestalling, eller  

 - hvis der er tale om en professor, som ikke på anden måde har bestalling -  

 da til styrelsesrådet ved den pågældendes universitet.
Afsnit 5 Før retssagen Del 1 Anklageskrifter Regel 47 Indgivelse af anklageskrift fra anklageren (A) Hvis anklageren under en efterforskning finder det godtgjort, at der  

 er tilstrækkeligt bevismateriale til, at der er rimelig grund til at formode,  

 at en mistænkt har begået en forbrydelse inden for Tribunalets  

 kompetenceområde, skal anklageren forberede og fremsende til  

 justitssekretæren et anklageskrift, som skal godkendes af en dommer, sammen  

 med materiale til støtte derfor.
 (B) Anklageskriftet skal indeholde den mistænktes navn og særlige forhold  

 samt en kortfattet fremstilling af sagens fakta og den forbrydelse, som  

 mistænkte er tiltalt for.
 (C) Justitssekretæren fremsender anklageskriftet og det ledsagende  

 materiale til den dommer, der er udpeget på det pågældende tidspunkt i  

 henhold til regel 28, og som skal underrette anklageren om, hvilken dato der  

 er berammet for en prøvelse af anklageskriftet.
(D) Ved prøvelsen af anklageskriftet skal dommeren høre anklageren, som  

 kan fremlægge yderligere materiale til støtte for et anklagepunkt.
Dommeren  

 kan derefter stadfæste eller afvise hvert enkelt punkt i anklageskriftet  

 eller udsætte prøvelsen af anklageskriftet.
 (E) Afvisning af et punkt i anklagen udelukker ikke anklageren fra  

 efterfølgende at fremsætte et nyt anklageskrift baseret på de for det  

 pågældende punkt tilgrundliggende handlinger, såfremt der er yderligere  

 bevismateriale til støtte herfor.
Regel 48 Kumulation af flere sigtede Personer, der er anklaget for samme forbrydelse eller for forskellige  

 forbrydelser begået under samme handlingsforløb, kan sigtes og retsforfølges  

 in solidum.
Regel 49 Kumulation af flere forbrydelser To eller flere forbrydelser kan sammenfattes i et anklageskrift, hvis de  

 handlinger, der er begået, sammen udgør det samme handlingsforløb, og de  

 pågældende forbrydelser er begået af den samme sigtede person.
Regel 50 Ændring af anklageskrift Anklageren kan ændre et anklageskrift uden tilladelse på et hvilket som  

 helst tidspunkt inden godkendelsen deraf.
Derefter kan det kun ændres med  

 tilladelse fra den dommer, der har godkendt anklageskriftet, eller med  

 domstolsafdelingens tilladelse, hvis det sker under retssagen.
Hvis en sådan  

 tilladelse gives, fremsendes det ændrede anklageskrift til sigtede og dennes  

 forsvarer, og om fornødent udskydes datoen for domsforhandlingen for at sikre  

 tilstrækkelig tid til forberedelsen af forsvaret.
Regel 51 Frafald af anklageskrift (A) Anklageren kan frafalde et anklageskrift uden tilladelse på et hvilket  

 som helst tidspunkt inden godkendelsen deraf.
Derefter kan det kun frafaldes  

 med tilladelse fra den dommer, som har godkendt det, eller med  

 domstolsafdelingens tilladelse, hvis det sker under retssagen.
 (B) Hvis et anklageskrift frafaldes, skal den mistænkte eller sigtede og  

 dennes forsvarer omgående underrettes derom.
Regel 52 Offentligt anklageskrift Med forbehold af regel 53 skal anklageskriftet offentligliggøres, efter at  

 en dommer eller en domstolsafdeling har godkendt dette.
Regel 53 Hemmeligholdelse af anklageskrift (A) Ved godkendelsen af et anklageskrift kan dommeren efter høring af  

 anklageren afgive kendelse om, at anklageskriftet ikke skal offentliggøres,  

 før det er forkyndt for sigtede eller, hvis der er flere sigtede, da alle  

 sigtede personer.
 (B) En dommer eller en domstolsafdeling kan efter høring af anklageren  

 ligeledes afgive kendelse om, at et anklageskrift eller en del deraf eller et  

 specielt dokument eller specielle oplysninger ikke skal offentliggøres, hvis  

 den pågældende dommer eller afdeling sikrer sig, at afsigelsen af en sådan  

 kendelse sker af hensyn til forsvarlig retspleje.
Del 2 Kendelser og ordrer Regel 54 Almindelige regler En dommer eller en domstolsafdeling kan efter anmodning fra en af  

 parterne, eller proprio motu , afsige kendelser, stævninger og ordrer,  

 der måtte være nødvendige for efterforskning eller for forberedelse eller  

 førelse af retssagen.
Regel 55 Anholdelsesordrer (A) En anholdelsesordre skal underskrives af en dommer og være forsynet  

 med Tribunalets segl.
Den skal ledsages af en kopi af anklageskriftet samt en  

 erklæring om sigtedes rettigheder.
Disse rettigheder omfatter de rettigheder,  

 der er fastsat i artikel 21 i statutten og i regel 42 og regel 43 mutatis  

 mutandis, sammen med sigtedes ret til ikke at udtale sig og til at blive  

 gjort opmærksom på, at enhver forklaring, som han afgiver, skrives ned og kan  

 blive brugt i bevisførelsen.
 (B) Ordrer om anholdelse og overgivelse af sigtede til Tribunalet skal  

 fremsendes af justitssekretæren til de nationale myndigheder i den stat,  

 inden for hvis territorium eller under hvis kompetenceområde eller kontrol  

 sigtede er bosat, eller hvor hans sidst kendte opholdssted var, sammen med en  

 vejledning om, at sigtede på tidspunktet for anholdelsen skal have oplæst  

 anklageskriftet samt erklæringen om sigtedes rettigheder på et sprog, som han  

 forstår, og at han skal gøres opmærksom derpå på det pågældende sprog.
 (C) Når en anholdelsesordre afsagt af Tribunalet iværksættes, kan der  

 gives mulighed for, at en medarbejder fra anklagerens kontor er til stede fra  

 anholdelsestidspunktet.
Regel 56 Samarbejde mellem staterne Den stat, som en anholdelsesordre fremsendes til, skal omgående foretage  

 handling, med al behørig omhu, for at sikre en hensigtsmæssig og effektiv  

 udførelse af ordren i overensstemmelse med artikel 29 i statutten.
Regel 57 Procedure efter anholdelsen Efter sigtedes anholdelse skal den pågældende stat tilbageholde sigtede og  

 omgående underrette justitssekretæren.
Det praktiske arrangement i  

 forbindelse med overførsel af sigtede til Tribunalets sæde aftales mellem de  

 pågældende myndigheder i staten og justitssekretæren.
Regel 58 Nationale udleveringsbestemmelser Uanset at der måtte eksistere eventuelle juridiske hindringer for  

 overgivelse eller overførsel af sigtede til Tribunalet i henhold til den  

 pågældende stats nationale lovgivning eller udleveringaftaler, skal de i  

 artikel 29 i statutten fastlagte forpligtelser være gældende.
Regel 59 Manglende iværksættelse af en ordre (A) Såfremt den stat, hvortil en anholdelsesordre er fremsendt, har været  

 ude af stand til at gennemføre ordren, skal staten omgående underrette  

 justitssekretæren om dens manglende evne og angive begrundelserne derfor.
 (B) Hvis der ikke inden for et rimeligt tidsrum, efter at  

 anholdelsesordren er fremsendt til staten, er givet meddelelse om, at der er  

 taget handling, skal anholdelsesordren anses for at være undladt at være  

 iværksat, og Tribunalet kan via præsidenten underrette Sikkerhedsrådet i  

 overensstemmelse hermed.
Regel 60 Bekendtgørelse af anklageskriftet Efter anmodning fra anklageren skal der fremsendes en  

 bekendtgørelsesformular fra justitssekretæren til de nationale myndigheder i  

 en stat eller flere stater, inden for hvis territorium anklageren har  

 begrundet formodning om, at sigtede kan findes, med henblik på at få denne  

 offentliggjort i aviser, der har et stort oplag inden for det pågældende  

 territorium, med tilkendegivelse over for sigtede af, at anklageren søger at  

 forkynde et anklageskrift mod sigtede.
Regel 61 Procedure ved undladelse af iværksættelse af en ordre (A) Såfremt en anholdelsesordre ikke er blevet iværksat, og  

 anklageskriftet som følge heraf ikke er blevet personligt forkyndt, og  

 anklageren godtgør over for en dommer ved en domstolsafdeling:
(i) at han har truffet alle rimelige foranstaltninger til gennemførelse af  

 en personlig forkyndelse, herunder anmodning om bistand fra vedkommende  

 myndigheder i den stat, inden for hvis territorium eller under hvis  

 kompetenceområde og kontrol den person, for hvem der skal ske forkyndelse, er  

 bosat, eller hvor denne - anklageren bekendt - sidst var bosat, og (ii) at han i øvrigt har forsøgt at underrette sigtede om eksistensen af  

 anklageskriftet ved at søge at offentliggøre bekendtgørelser i aviser i  

 henhold til regel 60, skal dommeren afgive kendelse om, at anklageskriftet af anklageren skal  

 fremsendes til domstolsafdelingen.
 (B) Efter at have opnået en sådan kendelse skal anklageren fremsende  

 anklageskriftet til domstolsafdelingen tillige med alt det bevismateriale,  

 der var til rådighed for den dommer, som oprindeligt godkendte  

 anklageskriftet.
(C) Hvis domstolsafdelingen på grundlag af dette bevismateriale - tillige  

 med yderligere bevismateriale, som anklageren måtte fremføre - finder det  

 godtgjort, at der er rimelig grund til at formode, at sigtede har begået alle  

 eller en hvilken som helst af de forbrydelser, han er sigtet for i  

 anklageskriftet, skal afdelingen fastlægge dette.
Domstolsafdelingen skal  

 foranledige de relevante dele af anklageskriftet oplæst af anklageren tillige  

 med en redegørelse for indsatsen for at få gennemført den i stk. (A) ovenfor  

 nævnte forkyndelse.
 (D) Domstolsafdelingen skal ligeledes udstede en international  

 anholdelsesordre vedrørende sigtede, som skal fremsendes til alle stater.
 (E) Hvis anklager godtgør over for domstolsafdelingen, at undladelsen af  

 at gennemføre en personlig forkyndelse helt eller delvis skyldtes, at en stat  

 har undladt eller afvist at samarbejde med Tribunalet i henhold til artikel  

 29 i statutten, skal Tribunalet bekræfte dette, i hvilket tilfælde  

 præsidenten skal underrette Sikkerhedsrådet.
Regel 62 Første fremstilling af sigtede Sigtede skal efter overførsel til tribunalets sæde uden ugrundet ophold  

 stilles for retten og formelt sigtes.
Den pågældende domstolsafdeling skal:
(i) sikre sig, at sigtedes ret til en forsvarer respekteres, (ii) oplæse anklageskriftet eller foranledige det oplæst for sigtede på et  

 sprog, som han taler og forstår, og sikre sig, at sigtede forstår  

 anklageskriftet, (iii) anmode sigtede om at erklære sig skyldig eller ikke skyldig, og  

 såfremt sigtede undlader dette, nedlægge påstand om frifindelse på hans  

 vegne, (iv) anmode justitssekretæren om at beramme en dato for domsforhandlingen.
Regel 63 Afhøring af sigtede Efter første fremstilling af sigtede må anklageren kun afhøre ham, såfremt  

 hans forsvarer er til stede, og afhøringen optages på bånd eller på video i  

 overensstemmelse med den procedure, der er fastlagt i regel 43. Anklager skal  

 ved afhøringens begyndelse oplyse sigtede om, at han ikke har pligt til at  

 udtale sig, medmindre han selv ønsker det, men at alt, hvad han siger, kan  

 blive brugt i bevisførelsen.
Regel 64 Varetægt Efter overførsel til tribunalets sæde tages sigtede i varetægt på et  

 opholdssted, der er stillet til rådighed af værtslandet eller af et andet  

 land.
Præsidenten kan efter anmodning fra en af parterne anmode om en ændring  

 af de vilkår, som varetægtsfængslingen af sigtede foregår under.
Regel 65 Foreløbig løsladelse (A) Når sigtede er taget i forvaring, kan han kun løslades ved en kendelse  

 afsagt af en domstolsafdeling.
 (B) Domstolsafdelingen kan kun afsige kendelse om løsladelse i ganske  

 særlige tilfælde og kun, hvis den er overbevist om, at sigtede vil møde op  

 til retssagen, såfremt han løslades, og ikke vil udgøre nogen fare for  

 eventuelle ofre, vidner eller andre personer.
 (C) Domstolsafdelingen kan fastsætte de vilkår for sigtedes løsladelse,  

 som den måtte finde hensigtsmæssige, herunder om kaution og opfyldelse af de  

 vilkår, der skønnes nødvendige for at sikre hans tilstedeværelse under  

 retssagen og beskyttelse af andre.
 (D) Om fornødent kan domstolsafdelingen afsige en anholdelsesordre for at  

 sikre tilstedeværelsen af en sigtet, der har været løsladt eller af anden  

 grund er på fri fod.
Del 3 Bevisførelse Regel 66 Anklagers oplysningspligt (A) Anklageren skal så hurtigt, som det er praktisk muligt efter første  

 fremstilling af sigtede, stille kopier af det materiale, som ledsagede  

 anklageskriftet, da det blev fremlagt til godkendelse, til rådighed for  

 forsvareren.
 (B) Anklageren skal efter anmodning give forsvareren adgang til at gøre  

 sig bekendt med bøger, dokumenter, fotografier og andre effekter, som er i  

 hans forvaring, eller som han har rådighed over, og som er af betydning for  

 forberedelsen af forsvaret, eller som anklageren har til hensigt at fremlægge  

 som bevis under retssagen, eller som er taget fra eller tilhørte sigtede.
Regel 67 Gensidig oplysningspligt (A) Så hurtigt, som det er rimeligt muligt, og under alle omstændigheder  

 før retssagen indledes:
(i) skal anklageren underrette forsvareren om navnene på de vidner, som  

 han har til hensigt at føre som bevis for sigtedes skyld og som modbevis for  

 enhver forsvarspåstand, som anklageren har modtaget underretning om i  

 overensstemmelse med stk. (ii) nedenfor, (ii) skal forsvareren underrette anklageren om, at han har til hensigt at (a) at føre bevis for alibi.
I dette tilfælde skal underretningen angive  

 det sted eller de steder, hvor sigtede påstår at have været til stede på  

 tidspunktet for den påståede forbrydelse, navn og adresse på vidner samt  

 andet bevismateriale, som sigtede har til hensigt at påberåbe sig for at føre  

 bevis for sit alibi, (b) særlige indsigelsesgrunde, herunder om bortfald eller lempelse af  

 strafansvar som følge af manglende evne til at handle fornuftsmæssigt, i  

 hvilket tilfælde underretningen skal anføre navn og adresse på vidner og  

 andet bevismateriale, som sigtede har til hensigt at påberåbe sig for at  

 godtgøre den særlige indsigelsesgrund.
 (B) Forsvarerens undladelse af at give underretning i henhold til denne  

 regel medfører ikke nogen begrænsning i sigtedes ret til at aflægge  

 vidnesbyrd om ovennævnte indsigelser.
 (C) Såfremt forsvareren fremsætter en anmodning i medfør af regel 66 (B),  

 har anklageren ret til at gøre sig bekendt med bøger, dokumenter, fotografier  

 og andre effekter, som er i forsvarerens forvaring, eller som han har  

 rådighed over, og som han har til hensigt at fremlægge som bevis under  

 retssagen.
 (D) Såfremt en af parterne får kendskab til yderligere beviser eller  

 materiale, som skulle have været fremlagt tidligere i henhold til disse  

 regler, skal vedkommende straks underrette den anden part og  

 domstolsafdelingen om eksistensen af sådanne yderligere beviser eller  

 materiale.
Regel 68 Oplysning om diskulperende beviser Anklageren skal, så hurtigt som det er praktisk muligt, over for  

 forsvareren oplyse om eksistensen af beviser, som anklageren har kendskab  

 til, og som på nogen måde kan tjene til bevis for sigtedes uskyld eller til  

 lempelse af sigtedes skyld for en forbrydelse, som der er rejst tiltale for i  

 anklageskriftet.
Regel 69 Beskyttelse af ofre og vidner (A) Under særlige omstændigheder kan anklageren anmode domstolsafdelingen  

 om at afsige kendelse om hemmeligholdelse af et offers eller vidnes  

 identitet, såfremt vedkommende måtte være i fare eller udsat for risiko,  

 indtil vedkommende kan bringes under tribunalets beskyttelse.
 (B) Med forbehold af regel 75 skal identiteten af ofret eller vidnet  

 afsløres i tilstrækkelig god tid før retssagens indledning for at give  

 tilstrækkelig tid til forberedelsen af forsvaret.
Regel 70 Forhold, der ikke er omfattet af oplysningspligten Uanset bestemmelserne i regel 66 og regel 67 er rapporter, notater og  

 andre interne dokumenter, der udarbejdes af en part, vedkommendes medhjælpere  

 eller repræsentanter i forbindelse med efterforskning eller forberedelse af  

 en sag, ikke omfattet af oplysningspligten eller pligten til at give  

 underretning i henhold til disse regler.
Del 4 Vidneudsagn Regel 71 Vidneudsagn (A) Domstolsafdelingen kan, efter anmodning fra en af parterne, under  

 ganske særlige omstændigheder og af hensyn til en forsvarlig retspleje,  

 afsige kendelse om, at der skal optages skriftlige vidneudsagn til brug for  

 retssagen og skal i denne forbindelse udpege en retsmedarbejder som ansvarlig  

 herfor.
 (B) Anmodning om aflæggelse af vidneudsagn skal være skriftlig og skal  

 indeholde navn og opholdssted for den person, der aflægger vidneudsagnet, tid  

 og sted for aflæggelsen, en erklæring om de forhold, som vedkommende afhøres  

 om, og skal anføre de særlige omstændigheder, der retfærdiggør aflæggelse af  

 skriftligt vidneudsagn.
 (C) Såfremt anmodningen efterkommes, skal den part, der ønskede  

 vidneudsagnet aflagt, give den anden part en rimelig frist, og vedkommende  

 skal have ret til at overvære aflæggelsen af vidneudsagnet og til at  

 modafhøre den person, hvis vidneudsagn optages.
 (D) Optagelse af vidneudsagn kan også ske i form af en videooptagelse.
(E) Den ansvarlige retsmedarbejder skal sikre, at optagelsen af  

 vidneudsagnet sker i overensstemmelse med disse regler, og at det indføres i  

 retsbogen, herunder også modafhøring og eventuelle indsigelser fra den anden  

 parts side, som skal afgøres af domstolsafdelingen.
Han fremlægger retsbogen  

 for domstolsafdelingen.
Del 5 Kendelser forud for sagens behandling Regel 72 Almindelige bestemmelser (A) Efter den første fremstilling af sigtede kan hver af parterne anmode  

 domstolsafdelingen om afsigelse af en kendelse eller iværksættelse af et  

 retsmiddel.
Sådanne anmodninger kan være skriftlige eller mundtlige efter  

 domstolsafdelingens skøn.
 (B) Domstolsafdelingen skal træffe afgørelse om sådanne anmodninger in  

 limine litis .
Regel 73 Sigtedes anmodninger om en kendelse (A) Anmodninger om kendelser fra sigtedes side omfatter:
(i) indsigelser vedrørende manglende kompetence, (ii) indsigelser vedrørende mangler eller fejl i udformningen af  

 anklageskriftet, (iii) begæring om udelukkelse af beviser, der er frataget sigtede, eller  

 som har tilhørt ham, (iv) begæringer om udskillelse af forbrydelser, der er sammenfattet i et  

 enkelt anklageskrift i henhold til regel 49 eller om separat behandling i  

 henhold til regel 82 (B), (v) indsigelser begrundet i manglende efterkommelse af en anmodning om  

 advokatbistand.
 (B) Enhver anmodning fra sigtedes side af den art, der er omhandlet i stk.  

 (A) ovenfor, skal fremsættes inden 60 dage efter den første fremstilling i  

 retten og under alle omstændigheder før, selve behandlingen af retssagen  

 indledes.
(C) Undladelse af at fremsætte en anmodning inden for den fastsatte frist  

 skal anses for frafald af retten hertil.
Såfremt der foreligger en gyldig  

 grund hertil, kan domstolsafdelingen ophæve et sådant frafald.
Afsnit 6 Sagens førelse i domstolsafdelingerne Del 1 Almindelige bestemmelser Regel 74 Amicus Curiae En afdeling kan, hvis den finder det ønskeligt for sagens rette afgørelse,  

 indkalde eller tillade en stat, organisation eller person til at give møde og  

 afgive indlæg vedrørende ethvert spørgsmål, som afdelingen fastsætter.
Regel 75 Beskyttelse af ofre og vidner (A) En dommer eller en domstolsafdeling kan proprio motu eller  

 efter anmodning fra den anden part eller fra det pågældende offer eller vidne  

 afsige kendelse om passende foranstaltninger med henblik på at sikre ofres og  

 vidners privatliv og for at beskytte dem, såfremt disse foranstaltninger ikke  

 er i strid med sigtedes rettigheder.
 (B) En afdeling kan afholde ex parte (ikke-kontradiktoriske)  

 retsmøder med henblik på at afgøre, om den skal afsige kendelse om:
 (i) foranstaltninger med henblik på at forhindre offentliggørelse i  

 offentligheden eller i medierne af et offers eller vidnes identitet og  

 opholdssted eller identitet og opholdssted for personer, der er relateret  

 eller knyttet til vedkommende, i form af:
(a) slettelse af navn og andre identificerende oplysninger fra afdelingens  

 offentlige optegnelser, (b) hemmeligholdelse for offentligheden af retsprotokoller, der  

 identificerer ofret, (c) aflæggelse af vidneudsagn ved hjælp af billed- eller stemmefordrejende  

 udstyr eller ikke offentlig fjernsynsoptagelse, (d) anvendelse af pseudonym.
(ii) lukkede retsmøder, i overensstemmelse med regel 79, (iii) passende foranstaltninger med henblik på at lette aflæggelse af  

 vidneudsagn for sårbare ofre og vidner, som fx anvendelse af ikke offentlig  

 fjernsynsoptagelse.
 (C) En afdeling skal, når det er nødvendigt, udøve kontrol med den måde,  

 hvorpå afhøring finder sted, for at undgå chikane og intimidering.
Regel 76 Tolkes og oversætteres edsaflæggelse Før udførelsen af deres opgaver skal tolke og oversættere aflægge ed på at  

 udføre dem korrekt, uafhængigt, upartisk og med fuld respekt af deres  

 tavshedspligt.
Regel 77 Foragt for retten (A) Med forbehold af bestemmelserne i stk. 90 (D) kan et vidne, der nægter  

 eller stædigt undlader at svare på et spørgsmål, der er af betydning for den  

 sag, domstolsafdelingen behandler, anses for at udvise foragt for Tribunalet.  

 Domstolsafdelingen kan idømme ham en bøde på ikke over 10.000 US eller  

 fængsel i op til 6 måneder.
 (B) Domstolsafdelingen kan dog fritage et vidne fra pligten til at svare  

 af årsager, som den finder begrundede.
 (C) Betaling af bøde sker til justitssekretæren og skal regnskabsføres  

 separat.
Regel 78 Åbne retsmøder Alle retsmøder i en domstolsafdeling, bortset fra dommernes votering, skal  

 være offentlige, medmindre andet fastsættes.
Regel 79 Lukkede retsmøder (A) Domstolsafdelingen kan afsige kendelse om, at pressen og  

 offentligheden skal udelukkes fra alle eller en del af retsmøderne med  

 følgende begrundelser:
(i) hensynet til den offentlige sikkerhed eller moral, (ii) et offers eller vidnes sikkerhed eller hemmeligholdelse af  

 vedkommendes identitet i henhold til regel 75, eller (iii) beskyttelse af hensynet til en forsvarlig retspleje.
 (B) Domstolsafdelingen skal offentliggøre begrundelsen for sin kendelse.
Regel 80 Kontrol med sagens førelse (A) Domstolsafdelingen kan udelukke en person fra retssalen med henblik på  

 at beskytte sigtedes ret til en retfærdig og offentlig rettergang eller for  

 at bevare rettergangens værdighed og dekorum.
 (B) Domstolsafdelingen kan afsige kendelse om, at sigtede fjernes fra  

 retssalen og fortsætte sagen i hans fravær, såfremt han har fremturet med at  

 udvise forstyrrende adfærd efter at have fået en advarsel om, at han vil  

 blive fjernet.
Regel 81 Protokollering af sagens forløb og beviser (A) Justitssekretæren skal drage omsorg for og opbevare fuldstændige og  

 nøjagtige protokoller over alle retsmøder, herunder lydoptagelser, udskrifter  

 og, når domstolsafdelingen finder det påkrævet, videooptagelser.
 (B) Domstolsafdelingen kan afsige kendelse om offentliggørelse af hele  

 eller dele af retsprotokollen over lukkede retsmøder, såfremt grundene til,  

 at den ikke skulle offentliggøres, ikke længere eksisterer.
 (C) Justitssekretæren skal sikre sig og opbevare alle fysiske beviser, der  

 fremlægges under sagen.
 (D) Fotografiske, video- eller lydoptagelser af retssagen, bortset fra  

 rettens egne, kan tillades efter domstolsafdelingens skøn.
Del 2 Sagens forelæggelse Regel 82 Kumulerede og separate retssager (A) I tilfælde af kumulation skal sigtede gives samme rettigheder, som  

 hvis sagerne blev behandlet separat.
 (B) Domstolsafdelingen kan afsige kendelse om, at personer, der sigtes in  

 solidum i henhold til regel 48, skal retsforfølges separat, såfremt den  

 finder det nødvendigt for at undgå en interessekonflikt, der kunne være til  

 alvorlig skade for en af de sigtede, eller for at beskytte hensynet til en  

 forsvarlig retspleje.
Regel 83 Tvangsmidler Tvangsmidler, som fx håndjern, må ikke anvendes, bortset fra som  

 sikkerhedsforanstaltning mod flugt under transport eller af sikkerhedsgrunde,  

 og skal fjernes, når sigtede fremstilles i en afdeling.
Regel 84 Indledende indlæg Før anklageren fremlægger sine beviser, fremsætter hver part et indledende  

 indlæg.
Forsvareren kan imidlertid vælge at fremsætte sit indlæg, efter at  

 anklageren har afsluttet sin fremlæggelse af beviser og før fremlæggelsen af  

 forsvarets beviser.
Regel 85 Fremlæggelse af beviser (A) Hver af parterne har ret til at indkalde vidner og fremlægge beviser.  

 Medmindre andet bestemmes af domsafdelingen af hensyn til en forsvarlig  

 retspleje, skal beviser under retssagen fremlægges i følgende rækkefølge:
(i) anklagers beviser, (ii) forsvarers beviser, (iii) anklagers modbeviser, (iv) forsvarers modbeviser, (v) beviser, som domstolsafdelingen afsiger kendelse om i henhold til  

 regel 98.
 (B) Hovedafhøring, modafhøring og genafhøring skal tillades i enhver sag.  

 Det er op til den part, der indkalder et vidne, at foretage hovedafhøring af  

 ham, men en dommer kan på ethvert stadium stille spørgsmål til vidnet.
 (C) Sigtede kan, såfremt han ønsker det, vidne til sit eget forsvar.
Regel 86 Afsluttende indlæg Efter forelæggelsen af alle beviser kan anklageren fremføre sin indledende  

 procedure, som forsvareren kan afgive replik til.
Anklageren kan, såfremt han  

 ønsker det, svare på denne replik, og forsvarens kan svare på anklagerens  

 svar på replikken.
Regel 87 Votering (A) Når begge parter har afsluttet deres procedure, erklærer retsformanden  

 retsmødet for afsluttet, og dommernes votering sker for lukkede døre.
Sigtede  

 kan kun kendes skyldig, såfremt et flertal af dommerne finder, at sigtedes  

 skyld er bevist ud over rimelig tvivl.
 (B) Dommerne voterer separat om hver enkelt sigtelse i anklageskriftet.  

 Såfremt to eller flere sigtede retsforfølges under samme sag i henhold til  

 regel 48, skal der træffes afgørelse for hver enkelt af de sigtede.
Regel 88 Dommen (A) Dommen skal afsiges i et offentligt retsmøde og i sigtedes nærværelse  

 på en dato, som parterne og forsvarer har fået underretning om.
 (B) Såfremt domstolsafdelingen finder sigtede skyldig i en forbrydelse og  

 på grund af beviserne når frem til, at denne indebar, at sigtede ulovligt  

 tilegnede sig formuegoder, skal den træffe særskilt afgørelse herom i dommen.  

 Domstolen kan afsige kendelse om tilbagelevering som fastsat i regel 105.
 (C) En dommer i domstolsafdeling kan afgive dissens eller knytte særskilte  

 kommentarer til dommen.
Del 3 Bevisregler Regel 89 Almindelige bestemmelser (A) De bevisregler, der fastsættes i denne del, gælder for retssagers  

 førelse i afdelingerne.
Afdelingerne er ikke bundet af nationale bevisregler.
 (B) I sager, hvor der ikke i medfør af denne del gælder andre regler, skal  

 en afdeling anvende de bevisregler, der bedst fremmer en retfærdig afgørelse  

 af den verserende sag, og som er i overensstemmelse med lovens ånd og  

 almindelige retsgrundsætninger.
 (C) En afdeling kan tillade alle relevante beviser, som den finder har  

 bevismæssig værdi.
 (D) En afdeling kan udelukke beviser, såfremt hensynet til at sikre en  

 retfærdig rettergang vejer tungere end disses bevismæssige værdi.
 (E) En afdeling kan kræve verificering af ægtheden af beviser, der er  

 fremkommet uden for retten.
Regel 90 Vidneførelse (A) Vidner skal, i princippet, afhøres direkte af afdelingerne.
I tilfælde  

 af, at det ikke er muligt at sikre et vidnes tilstedeværelse, kan en afdeling  

 afsige kendelse om, at et vidne skal afhøres i form af afgivelse af et  

 skriftligt vidneudsagn som fastsat i regel 71.
 (B) Vidner skal, før de afgiver forklaring, aflægge ed: »Jeg sværger  

 højtideligt, at jeg vil tale sandhed, hele sandheden og ikke andet end  

 sandheden«.
(C) Vidner, bortset fra sagkyndige vidner, som endnu ikke har afgivet  

 forklaring, må ikke være til stede, når andre vidner afgiver forklaring.
Et  

 vidne, der har hørt et andet vidnes forklaring, skal ikke af den grund alene  

 udelukkes fra at afgive forklaring.
 (D) Et vidne kan nægte at fremkomme med udtalelser, der kan være  

 belastende for ham selv.
Regel 91 Falsk vidneforklaring under ed (A) En afdeling kan på eget initiativ eller efter anmodning fra en af  

 parterne indskærpe et vidne pligten til at tale sandhed og konsekvenserne af  

 at undlade at gøre det.
 (B) Såfremt en afdeling har tungtvejende grunde til at antage, at et vidne  

 bevidst og med overlæg har afgivet falsk vidneforklaring, kan den anmode  

 anklageren om at efterforske sagen med henblik på udarbejdelse og  

 fremlæggelse af anklageskrift med sigtelse for falsk vidneforklaring.
 (C) Procedure- og bevisreglerne i afsnit 4-8 finder anvendelse mutatis  

 mutandis i forbindelse med sager i henhold til denne regel.
 (D) En dommer, der har medvirket ved behandlingen af den sag, hvor vidnet  

 afgav forklaring, må ikke medvirke ved behandlingen af en sag mod vidnet for  

 falsk forklaring.
 (E) Den strengeste straf for afgivelse af falsk forklaring under ed er en  

 bøde på højst 10.000 US eller fængsel i op til 12 måneder eller begge dele.  

 Betaling af en idømt bøde skal ske til justitssekretæren og skal bogføres på  

 den konto, der er nævnt i regel 77 (C).
Regel 92 Tilståelse En tilståelse, som en sigtet fremkommer med under anklagerens afhøring,  

 skal, såfremt kravene i regel 63 nøje er overholdt, formodes at være afgivet  

 frit og frivilligt, medmindre andet godtgøres.
Regel 93 Bevis for tidligere lignende forhold Bevis for tidligere lignende forhold kan tillades, såfremt det findes  

 påkrævet af hensyn til en forsvarlig retspleje.
Regel 94 Fakta, som der ikke skal føres bevis for En domstolsafdeling skal ikke kræve bevisførelse for kendsgerninger, der  

 er alment kendte, men skal tage sådanne til efterretning.
Regel 95 Beviser, der er opnået i modstrid med internationalt beskyttede menneskerettigheder Beviser, der er opnået direkte eller indirekte ved midler, der udgør en  

 alvorlig krænkelse af internationalt beskyttede menneskerettigheder, skal  

 afvises.
Regel 96 Bevis i sager vedrørende seksuelle overgreb I sager vedrørende seksuelle overgreb:
(i) skal der ikke kræves verificering af ofrets vidneudsagn, (ii) kan samtykke ikke anføres som indsigelsesgrund, såfremt ofret (a) er blevet udsat for eller truet med eller har haft grund til at  

 befrygte vold, tvang, tilbageholdelse eller psykisk undertrykkelse, eller (b) har haft grund til at tro, at såfremt hun ikke gav efter, ville en  

 anden blive udsat herfor eller blive truet eller bragt i fare, (iii) må ofrets tidligere seksuelle adfærd ikke godtages som bevis.
Regel 97 Forholdet mellem advokat og klient Enhver form for kommunikation mellem en advokat og hans klient skal anses  

 for fortrolig og skal som følge heraf ikke være omfattet af oplysningspligt i  

 forbindelse med sagens behandling, medmindre:
(i) klienten giver samtykke til offentliggørelse heraf, eller (ii) såfremt klienten frivilligt har offentliggjort kommunikationen over  

 for tredjemand, og denne aflægger vidnesbyrd herom.
Regel 98 Afdelingernes beføjelse til at kræve fremlæggelse af yderligere beviser En domstolsafdeling kan kræve, at en af parterne fremlægger yderligere  

 beviser.
Den kan selv indkalde vidner og afsige kendelse om fremstilling af  

 dem.
Del 4 Procedure i forbindelse med strafudmålingen Regel 99 Frifundnes retsstilling (A) I tilfælde af frifindelse skal sigtede omgående løslades.
 (B) Hvis anklageren på det tidspunkt, hvor dommen afsiges, i et offentligt  

 retsmøde underretter domstolsafdelingen om sin hensigt om at indgive  

 ankestævning i medfør af regel 108, kan domstolsafdelingen efter anmodning  

 fra anklageren udstede en anholdelsesordre mod sigtede, som skal træde i  

 kraft omgående.
Regel 100 Procedure før strafudmålingen Såfremt en domstolsafdeling finder sigtede skyldig i en forbrydelse, kan  

 anklageren og forsvaret fremsende alt relevant materiale, der kan være til  

 hjælp for domstolsafdelingen ved afgørelsen af en passende straf.
Regel 101 Sanktioner (A) En dømt person kan idømmes fængselsstraf op til - og på - livstid.
 (B) Ved fastlæggelsen af straffen skal domstolsafdelingen tage hensyn til  

 de faktorer, der er nævnt i artikel 24, stk. 2, i statutten, samt til  

 faktorer som fx:
(i) skærpende omstændigheder, (ii) formildende omstændigheder, herunder væsentligt samarbejde fra  

 domfældte med anklageren før eller efter domfældelsen, (iii) almindelig praksis vedrørende fængselsstraffe ved domstolene i det  

 tidligere Jugoslavien, (iv) den periode, i hvilken den idømte måtte være holdt i varetægt, indtil  

 han overgives til Tribunalet, eller mens sagen verserede, (v) i hvilket omfang en sanktion, som en national domstol måtte have idømt  

 domfældte for den samme handling, allerede er afsonet, som omtalt i artikel  

 10, stk. 3, i statutten.
 (C) Domstolsafdelingen skal anføre, om flere straffe skal afsones i  

 forlængelse af hinanden eller som fællesstraf.
 (D) Straffen skal afsiges for åbne døre og i domfældtes nærværelse, med  

 forbehold af stk. 102 (B).
Regel 102 Domfældtes retsstilling (A) Straffen skal begynde at løbe fra den dag, hvor den i henhold til  

 regel 101 (D) afsiges.
Så snart der er indsendt ankestævning, skal  

 fuldbyrdelsen af dommen imidlertid udsættes, indtil afgørelsen vedrørende  

 appellen er afsagt.
I mellemtiden skal domfældte forblive varetægtsfængslet,  

 som fastsat i regel 64.
 (B) Hvis domfældte ved en tidligere afgørelse i domstolsafdelingen er  

 blevet løsladt, eller af anden grund er på fri fod og ikke er til stede, når  

 dommen afsiges, skal domstolsafdelingen udstede en anholdelsesordre mod ham.  

 Ved anholdelsen skal han underrettes om domfældelsen og straffen, og den i  

 regel 103 fastsatte procedure skal følges.
Regel 103 Fængsling (A) Fængselsstraffen skal afsones i en stat, som Tribunalet udpeger ud fra  

 en liste over stater, som har tilkendegivet, at de er villige til at modtage  

 domfældte personer.
 (B) Overførsel af domfældte til den pågældende stat skal ske så hurtigt  

 som muligt efter udløb af appelfristen.
Regel 104 Tilsyn med fængslingen Der skal føres tilsyn med alle fængselsstraffe af Tribunalet eller et  

 organ, som Tribunalet har udpeget.
Regel 105 Tilbagelevering af formuegoder (A) Efter en domsafsigelse, der omfatter en særskilt afgørelse som fastsat  

 i regel 88 (B), skal domstolsafdelingen efter anmodning fra anklageren eller  

 kan på eget initiativ afholde et særligt retsmøde for at træffe afgørelse om  

 spørgsmålet om tilbagelevering af formuegoder eller provenuet heraf og kan i  

 mellemtiden træffe beslutning om sådanne foreløbige foranstaltninger med  

 henblik på bevarelse og beskyttelse af formuegoderne eller provenuet, som den  

 finder hensigtsmæssige.
 (B) Beslutningen kan udvides til at omfatte formuegoder eller provenu, der  

 besiddes af tredjemand, der ikke på anden måde har tilknytning til den  

 forbrydelse, som domfældte er fundet skyldig i.
 (C) En sådan tredjemand skal indstævnes for domstolsafdelingen og gives  

 mulighed for at retfærdiggøre sit krav på formuegoderne eller provenuet.
 (D) Såfremt domstolsafdelingen finder det sandsynliggjort, hvem der er den  

 rette ejer, skal den afsige kendelse om tilbagelevering af enten  

 formuegoderne eller provenuet.
 (E) Såfremt domstolsafdelingen ikke er i stand til at fastslå  

 ejendomsretten, skal den underrette de kompetente nationale myndigheder og  

 anmode dem om at fastslå det.
 (F) Justitssekretæren skal overdrage de kompetente myndigheder alle  

 stævninger, kendelser og anmodninger, som er udfærdiget af en  

 domstolsafdeling i medfør af stk. (C), (D) og (E).
Regel 106 Erstatning til ofre (A) Justitssekretæren skal til de kompetente myndigheder i de pågældende  

 stater fremsende dommen, der lyder på, at sigtede er kendt skyldig i en  

 forbrydelse, der har forårsaget forurettelse af et offer.
 (B) I medfør af den relevante nationale lovgivning kan et offer, eller  

 personer, der fremsætter krav gennem ofret, anlægge sag ved en national  

 domstol eller et andet kompetent organ for at opnå erstatning.
 (C) Forsåvidt angår krav, der er fremsat i henhold til stk. (B), skal  

 Tribunalets dom være endelig og bindende med hensyn til den dømtes  

 strafferetlige ansvar for en sådan forurettelse.
Afsnit 7 Appelsager Regel 107 Almindelige bestemmelser De procesregler samt regler om bevisførelse, som den retslige behandling i  

 domstolsafdelingerne er underkastet, skal finde anvendelse mutatis  

 mutandis på sager i appelafdelingen.
Regel 108 Ankestævning En part, der ønsker at appellere en dom, skal højst 30 dage efter den dag,  

 hvor dommen er afsagt, indgive en skriftlig ankestævning til  

 justitssekretæren og forkynde denne for den anden part med angivelse af  

 grundene herfor.
Regel 109 Ekstrakt (A) Appelekstrakten skal bestå af de dele af retsbogsudskriften - som  

 attesteret af justitssekretæren - som parterne har angivet.
 (B) Parterne kan senest 30 dage, efter at justitssekretæren har attesteret  

 retsbogsudskriften angive, hvilke dele af denne udskrift, der efter deres  

 mening er nødvendige for afgørelse af appellen.
 (C) Hvis parterne ikke når til enighed derom inden for den periode, skal  

 appellanten og indstævnte hver især angive over for justitssekretæren inden  

 60 dage efter attestationen, hvilke dele af retsbogsudskriften hver part  

 anser for nødvendige for afgørelsen vedrørende appellen.
 (D) Det skal stå appelafdelingen frit for at kræve hele  

 retsbogsudskriften.
Regel 110 Kopier af ekstrakten Justitssekretæren skal udfærdige et tilstrækkeligt antal kopier af  

 appelekstrakten til brug for dommerne ved appelafdelingen og for parterne.
Regel 111 Appellantens indlæg Appellantens første indlæg om, på hvilket retsgrundlag han vil føre sagen  

 skal forkyndes for den anden part og indsendes til justitssekretæren senest  

 90 dage efter, at ekstrakten er blevet attesteret.
Regel 112 Indstævntes indlæg Indstævntes indlæg om, på hvilket retsgrundlag han vil føre sagen, skal  

 forkyndes for den anden part og indsendes til justitssekretæren senest 30  

 dage efter, at appellantens første indlæg er indgivet.
Regel 113 Appellantens andet indlæg Appellanten kan indgive et indlæg som svar på indstævntes indlæg inden 15  

 dage, efter at indstævntes indlæg er indgivet.
Regel 114 Dato for retsmøde Efter udløbet af fristen for indgivelse af indlæg fastsat i regel 111,  

 regel 112 og regel 113 skal appelafdelingen beramme en dato til behandling af  

 appelsagen, og justitssekretæren skal underrette parterne derom.
Regel 115 Yderligere beviser (A) En part kan ved en begæring anmode om at fremlægge yderligere beviser  

 for appelafdelingen, som ikke var til rådighed for den pågældende part under  

 retssagen.
En sådan begæring skal forkyndes for den anden part og indgives  

 til justitssekretæren mindst 15 dage før tidspunktet for behandlingen af  

 sagen.
 (B) Appelafdelingen skal give tilladelse til, at der fremlægges sådanne  

 beviser, hvis den anser det for påkrævet af hensyn til en forsvarlig  

 retspleje.
Regel 116 Forlængelse af tidsfrister Appelafdelingen kan imødekomme en begæring om forlængelse af en tidsfrist,  

 hvis der foreligger gode grunde herfor.
Regel 117 Dom (A) Appelafdelingen skal afsige dom på grundlag af appelekstrakten tillige  

 med sådanne yderligere beviser, som den har fået forelagt.
 (B) Dommen skal afsiges ved et offentligt retsmøde, og i sigtedes  

 nærværelse, på et tidspunkt, som parterne og forsvareren skal have fået  

 underretning om.
Regel 118 Sigtedes retsstilling efter en appelsag (A) En dom, der afsiges af appelafdelingen, skal omgående fuldbyrdes.
 (B) Såfremt sigtede ikke er til stede, når dommen skal afsiges, enten  

 fordi han er blevet frifundet for alle sigtelser eller som følge af en  

 kendelse udstedt i medfør af regel 65 eller af en anden grund, kan  

 appelafdelingen afsige dommen i sigtedes fravær og skal afsige kendelse om  

 anholdelse eller overgivelse af sigtede til Tribunalet, hvis ikke  

 appelafdelingen erklærer ham for frifundet.
Afsnit 8 Fornyet prøvelse af sagen Regel 119 Begæring om fornyet prøvelse af sagen Såfremt der kommer nye oplysninger frem, som ikke var kendt for den part,  

 der fremsætter begæringen, på det tidspunkt, hvor sagen blev ført ved en  

 domstolsafdeling eller ved appelafdelingen, og som ikke kunne være kommet for  

 dagen ved udvisning af behørig omhu, kan forsvaret eller, inden for et år  

 efter at den endelige dom er afsagt, anklageren fremsætte en begæring til den  

 pågældende afdeling om, at dommen skal underkastes fornyet prøvelse.
Regel 120 Forundersøgelse Hvis der blandt et flertal af dommerne ved den afdeling, der afsagde  

 dommen, er enighed om, at de nye oplysninger, såfremt de findes godtgjort,  

 kunne have udgjort en afgørende faktor, da der skulle træffes afgørelse i  

 sagen, skal den pågældende afdeling tage dommen op til fornyet prøvelse og  

 afsige en ny dom efter høring af parterne.
Regel 121 Appelsager En dom fra en domstolsafdeling, som har været taget op til fornyet  

 prøvelse, kan appelleres i overensstemmelse med bestemmelserne i afsnit 7.
Regel 122 Hjemvisning af sagen til en domstolsafdeling Hvis den dom, der skal foretages fornyet prøvelse af, er appelleret på det  

 tidspunkt, hvor begæringen om fornyet prøvelse indgives, kan appeldomstolen  

 sende sagen tilbage til domstolsafdelingen, som så skal behandle begæringen.
Afsnit 9 Benådning og strafnedsættelse Regel 123 Underretning fra staterne Hvis den domfældte person i henhold til gældende ret i den stat, som den  

 pågældende sidder fængslet i, er berettiget til at opnå benådning eller  

 nedsættelse af straffen, skal den pågældende stat underrette Tribunalet om en  

 sådan berettigelse i overensstemmelse med artikel 28 i statutten.
Regel 124 Afgørelse fra præsidenten Efter en sådan underretning skal præsidenten - efter høring af dommerne -  

 afgøre, om benådning eller strafnedsættelse vil være passende.
Regel 125 Almindelige normer i forbindelse med benådning eller strafnedsættelse Ved afgørelsen af, om benådning eller strafnedsættelse vil være passende,  

 skal præsidenten tage hensyn til, inter alia , hvor alvorlig den  

 forbrydelse eller de forbrydelser, som arrestanten er domfældt for, er, til  

 behandlingen af lignende stillede arrestanter, til om arrestanten viser nogen  

 rehabilitering, og om han i væsentlig grad samarbejder med anklageren.
