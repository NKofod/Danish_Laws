1. Love, bekendtgørelser og cirkulærer 2. Anvisninger 3. Statsskattedirektoratets cirkulærer 4. Særlige afgørelser Denne ligningsinstruktion for indkomståret 1987 er udarbejdet til brug for  

 myndighederne og indeholder en kort omtale af nye love, cirkulærer,  

 anvisninger og konkrete afgørelser.
 Afsnit 1. En kort gennemgang af nye love, bekendtgørelser og  

 cirkulærer, der har virkning for 1987. Endvidere er under punkt 1.19 medtaget  

 diverse indeksregulerede beløb for 1987.
 Afsnit 2. En oversigt over de ændringer, der er foretaget i  

 ligningsrådets anvisninger efter skattestyrelseslovens § 14, stk. 1.
 Afsnit 3. En oversigt over samtlige cirkulærer fra  

 statsskattedirektoratet, udsendt i perioden 18. januar 1987 til 28. december  

 1987, med kort omtale af cirkulærernes indhold.
 Afsnit 4. Særlige afgørelser.
1. Love, bekendtgørelser og cirkulærer 1.1.  Personskatteloven Lov nr. 151 af 19. marts 1986. Personskatteloven er hovedloven i  

 skattereformen.
Loven gælder for alle skattePligtige personer.
Den indeholder  

 reglerne om beregningen af skatterne.
 Indkomstskatten til staten beregnes som summen af:
1) Almindelig indkomstskat med 22 pct. af den skattepligtige indkomst, der  

 overstiger personfradraget.
Dertil kommer de kommunale skatter, således at  

 den skattepligtige indkomst beskattes med i alt ca. 50 pct.
Den  

 skattepligtige indkomst opgøres stort set som i dag.
2) 12 pct.'s-indkomstskat af den del af den personlige indkomst, der  

 overstiger et grundbeløb på 200.000 kr.
Den personlige indkomst omfatter løn,  

 pension m.v.
 3) 6 pct.'s-indkomstskat af den del af den personlige indkomst med tillæg  

 af positiv nettokapitalindkomst, der overstiger et bundfradrag på 130.000 kr.  

 (for gifte personer et samlet bundfradrag på 260.000 kr.). Kapitalindkomst  

 omfatter bl.a. renteindtægter og -udgifter.
Renteudgifter kan stadig fradrages med hele beløbet.
Ved loven omlægges  

 fradraget, således at det får samme skattemæssige værdi for alle.
Det samme  

 gælder de fleste af de øvrige fradrag, bortset fra bl.a.  

 pensionsindbetalinger.
Personfradragene for personer over 18 år forhøjes.
Der indføres et fradrag  

 på 3 pct. af den personlige indkomst, dog højst 3.200 kr.
Skatten af den  

 sidst tjente krone nedsættes fra 73 pct. til 68 pct. for personlig indkomst  

 og til ca. 50 (56) pct. for kapitalindkomst.
Loven indeholder overgangsregler for skatteydere, der i særlig grad  

 berøres af ændringerne i skattereformen.
Hermed sikres, at skattelettelser og  

 skattestigninger fordeles over en årrække, således at skatteyderne får tid  

 til at indrette deres økonomi på de ændrede skatteregler.
1.2.  Virksomhedsskatteloven Lov nr. 144 af 19. marts 1986. Med virksomhedsskatteloven er der indført  

 en særlig virksomhedsordning for selvstændige erhvervsdrivende.  

 Virksomhedsordningen er frivillig og kan anvendes af alle selvstændige  

 erhvervsdrivende fra og med indkomståret 1987. Dog kan indkomst fra  

 selvstændig skibsvirksomhed ikke indgå i virksomheden, når det er den  

 skattepligtiges bierhverv.
Vælger den skattepligtige at anvende ordningen, opgøres virksomhedens  

 indkomst som efter gældende regler, dvs. med fradrag for virksomhedens  

 renteudgifter.
Hvis virksomheden har overskud, opdeles dette i et  

 kapitalafkast - forudsat at virksomhedens kapitalforhold giver grundlag  

 herfor - og i et resterende overskud.
Kapitalafkast er kapitalindkomst, der  

 beskattes med ca. 50 pct., mens det resterende overskud er personlig  

 indkomst, hvis det hæves.
Vælger den skattepligtige at lade hele eller en del  

 af det resterende overskud forblive i virksomheden, beskattes det kun med en  

 foreløbig virksomhedsskat på 50 pct.
Først når det opsparede overskud senere  

 hæves, finder den endelige beskatning sted.
Hvis virksomheden har underskud modregnes dette først i et eventuelt  

 opsparet overskud.
Et resterende underskud fragår i den skattepligtiges  

 øvrige indkomst.
Underskuddet skal dog først fragå i positiv kapitalindkomst  

 før det kan fragå i personlig indkomst.
 1.3.  Fondsbeskatningsloven.
 Lov nr. 195 af 19. marts 1986 indebærer, at visse institutioner, der  

 hidtil helt eller delvis har været skattefri, fra og med 1987 skal  

 beskattes med 50 pct.
 Loven gælder for det første for registrerede fonde, uanset om de er  

 benævnt legater, selvejende institutioner, stiftelser eller andet.
 For det andet gælder loven for registrerede foreninger, hvilket vil sige  

 arbejdsgiverforeninger, fagforeninger og andre faglige organisationer, men  

 derimod ikke sportsforeninger, kulturelle foreninger og lignende.
 For det tredie gælder loven for kreditforeninger, finansieringsinstitutter  

 og andre tilsvarende institutioner, der hidtil har været skattefri.
Beskatningen bygger i princippet på de regler, der gælder om beskatning af  

 aktieselskaber.
På grund af den særlige virkeform og det specielle formål,  

 fonde, foreninger og institutter normalt har, indeholder loven dog en lang  

 række lempelser i forhold til selskabsbeskatningen, således at resultatet som  

 altovervejende hovedregel bliver, at fonde og foreninger kun beskattes af  

 indtægt, der spares op, mens indtægt, der bruges til varetagelse af fondens  

 eller foreningens formål, ikke beskattes.
 1.4.  Ligningsloven.
 1.4.1.  Privatforbrugsgrænsen.
 Ved lov nr. 361 af 10. juni 1987 ændredes reglen i ligningsloven,  

 hvorefter der i visse tilfælde skete en begrænsning i erhvervsdrivendes  

 adgang til at foretage afskrivninger m.v.
 Efter de hidtidige regler kunne erhvervsdrivende, hvis privatforbrug var  

 større end det såkaldte ligningsmæssige privatforbrug (privatforbrugsgrænsen)  

 på godt 120.000 kr., ikke foretage afskrivninger m.v., således at den  

 skattepligtige indkomst blev lavere end denne grænse.
Ændringen består i, at denne regel ikke længere gælder for afskrivninger,  

 som en erhvervsdrivende foretager inden for virksomhedsordningen.
For de  

 erhvervsdrivende, der anvender virksomhedsordningen, gælder bestemmelsen dog  

 fortsat i de særlige tilfælde, hvor den erhvervsdrivende foretager  

 afskrivninger uden for ordningen eller overfører et underskud fra  

 virksomhedsordningen til modregning i anden skattepligtig indkomst.
 For erhvervsdrivende, der ikke anvender virksomhedsordningen, gælder  

 reglerne som hidtil.
 Lovændringen har virkning fra og med indkomståret 1987.
 1.4.2.  Fuld renteperiodisering i til- og fraflytningssituationer.
Lov nr. 303 af 25. maj 1987. Loven medfører, at den skattemæssige  

 behandling af renteudgifter og renteindtægter i til- og  

 fraflytningssituationer kommer til at foregå efter ensartede regler, således  

 at der - i modsætning til de hidtil gældende - regler skal foretages fuld  

 renteperiodisering i alle situationer.
Loven retter hermed op på den  

 manglende symmetri, der kunne forekomme efter den hidtidige lovgivning, idet  

 der f.eks. i tilflytningssituationer kunne forekomme dobbeltbeskatning af  

 renteindtægter og ved fraflytning kunne mistes et rentefradrag.
Loven har virkning for renteindtægter og renteudgifter m.v., der forfaldt  

 den 18. februar 1987 (fremsættelsesdatoen) eller senere.
Hvis skattepligten  

 er indtrådt før dette tidspunkt, gælder loven dog ikke for bagud forfaldne  

 renteudgifter m.v.
 1.4.3.  Folketingsmedlemmers befordringsfradrag.
 Lov nr. 280 af 13. maj 1987 medfører, at folketingsmedlemmer, ministre og  

 danske medlemmer af Europaparlamentet ikke kan foretage fradrag for  

 befordring, der er sket i forbindelse med deres arbejde som  

 folketingsmedlemmer.
 Baggrunden for dette er, at folketingsmedlemmer modtager et skattefrit  

 omkostningstillæg, samt at de bl.a. har frikort til DSB og frirejse med SAS.
 Loven har virkning fra og med indkomståret 1987. Folketingsmedlemmer m.v.,  

 der ikke har indgivet selvangivelse den 24. april 1987, kan heller ikke  

 foretage befordringsfradrag for indkomståret 1986.
 1.4.4.  Begrænsning af fradragsret for lønmodtagere og visse
konsekvensændringer som følge af skattereformen.
 Lov nr. 194 af 9. april 1986. Loven går ud på, i overensstemmelse med  

 skattereformaftalen, at begrænse fradragsretten for lønmodtagerudgifter,  

 således at fradrag kun opnås i det omfang, de fradragsberettigede udgifter  

 overstiger et grundbeløb på 3.000 kr.
 Begrænsningen omfatter ikke fradrag for befordring mellem skiftende  

 arbejdssteder, befordring mellem bopæl og arbejdsplads, faglige kontingenter  

 og arbejdsløshedsforsikring.
Godtgørelser, som en arbejdsgiver udbetaler en lønmodtager til dækning af  

 udgifter til rejse- og befordring som følge af arbejdet, kan efter loven  

 holdes uden for lønmodtagerens indkomstopgørelse, såfremt godtgørelsen ikke  

 overstiger satser, der fastsættes af ligningsrådet.
Rejse- og  

 befordringsudgifter kan ikke fradrages i indkomstopgørelsen i det omfang, de  

 dækkes af en sådan skattefri godtgørelse.
Desuden ophæves de specielle skatteberegningsregler for ægtefæller og  

 reglerne om ekstra personfradrag for enlige forsørgere.
Det ekstra  

 personfradrag aftrappes i personskatteloven med 1/3 i 1987 og 2/3 i 1988,  

 således at det først helt bortfalder i 1989.
 Loven har virkning fra og med indkomståret 1987.
 1.4.5.  3 pct.'s-fradrag.
Lov nr. 150 af 19. marts 1986. Loven er et led i skattereformaftalen af  

 19. juni 1985. Loven indfører et 3 pct.'s fradrag ved opgørelsen af den  

 skattepligtige indkomst.
Fradraget udgør 3 pct. af den personlige indkomst,  

 dog højst 3.200 kr.
 Loven har virkning fra og med indkomståret 1987.
 1.4.6.  Begrænsning af fradragsretten for »løbende  

 ydelser«.
Lov nr. 149 af 19. marts 1986. Som noget nyt skal religiøse samfund,  

 foreninger, stiftelser og institutioner have en særlig godkendelse til at  

 modtage gaver i form af løbende ydelser.
Denne godkendelse kan kun opnås af  

 foreninger m.v., hvis de tilgodeser humanitære formål, forskning eller  

 beskyttelse af naturmiljøet.
 Loven begrænser endvidere adgangen til at fradrage løbende ydelser til de  

 godkendte foreninger m.v. og religiøse samfund.
Således kan personer højst fradrage årlige ydelser, der svarer til 15 pct.  

 af yderens personlige indkomst og positive kapitalindkomst.
For selskaber  

 sættes grænsen til 15 pct. af yderens skattepligtige indkomst.
 Ydelser, der ikke overstiger 15.000 kr. årligt, kan dog altid fradrages  

 uanset de indkomstafhængige beløbsgrænser.
 1.4.7.  Ændrede lejeværdiregler for 1987.
 Lov nr. 345 af 4. juni 1986, indeholder to lempelser af lejeværdireglerne,  

 der skal gælde fra og med 1987. Lempelserne betyder dels en  

 begrænsning af de meget voldsomme stigninger i lejeværdierne for de større  

 ejendomme, dels en begrænsning af stigningerne i efterlønsmodtageres og ældre  

 førtidspensionisters lejeværdi.
 For det første forhøjes grænsen for ejendomme, der er omfattet af den høje  

 lejeværdiprocent fra 851.200 kr. til 1,2 mio. kr.
Det vil sige, at lejeværdien nu først beregnes med 7,5 pct. af den del af  

 ejendomsværdien, der ligger over 1,2 mio. kr.
Under denne grænse udgør  

 lejeværdiprocenten 2,5 for personer under 67 år og 1,2 for personer, der er  

 fyldt 67 år.
For det andet begrænses ved lovændringen de årlige stigninger i  

 lejeværdien for efterlønsmodtagere og for førtidspensionister, der er fyldt  

 60 år.
For disse grupper må lejeværdien for 1987 og følgende år højst stige  

 med 1.000 kr. eller dog 20 pct. minus 2.500 kr. i forhold til det forrige års  

 lejeværdi.
 Sådanne regler gælder allerede for personer, der er fyldt 67 år.
 1.5.  Pensionsbeskatningsloven.
 1.5.1.  Ændring af reglerne om kapitalpension, indførelse af
rateopsparing i pensionsøjemed, ophævelse af 2.000 kr.'s
fradraget m.v.
Ved lov nr. 148 af 19. marts 1986 er en af de væsentligste ændringer, at  

 der fra og med 1987 gives adgang for alle til at oprette  

 kapitalpension for 25.000 kr. årligt.
Den ordning, der hidtil kun har stået  

 åben for lønmodtagere, kan altså herefter også bruges af selvstændige  

 erhvervsdrivende og andre skattepligtige.
Beløbet på de 25.000 kr. vil årligt  

 blive reguleret på samme måde som f.eks. personfradraget.
En anden væsentlig ændring er indførelsen af en ny form for  

 pensionsopsparing i pengeinstitutterne, en såkaldt rateopsparing i  

 pensionsøjemed.
Denne nye opsparingsform er i videst mulig omfang opbygget på  

 samme måde som de rateforsikringer, som man allerede i dag kan tegne i  

 forsikringsselskaberne.
Det karakteristiske for disse ordninger er, at  

 pensionen bliver udbetalt i rater over et aftalt åremål af mindst 10 år.
Til gengæld ophæves det såkaldte 2.000 kr.'s fradrag.
Det er fradraget for  

 udgifter til visse livsforsikringer og til syge- og ulykkesforsikringer.  

 Under 2.000 kr.'s fradraget hører endvidere indskud på børneopsparingskonti  

 og selvpensioneringskonto.
Det er alene fradragsretten for disse udgifter,  

 som ophæves ved skattereformen.
Man kan altså fortsat indbetale på sine  

 børneopsparings- og selvpensioneringskonti og derved opnå de øvrige  

 skattefordele ved disse ordninger f.eks. vil rentetilskrivningen på  

 børneopsparingskonti fortsat være skattefri, ligesom indestående på disse  

 konti fortsat vil være fritaget for formueskat.
 1.5.2.  Pensionsordninger, ophævelse i utide og efterbeskatning
af fraflyttere.
Lov nr. 312 af 25. maj 1987. Loven ændrer reglerne om efterbeskatning, når  

 en dansk pensionsordning overdrages, belånes eller ophæves i utide.
For fuldt  

 skattepligtige personer afskaffes den gældende tillægsskatteberegning og  

 erstattes af en egentlig indkomstbeskatning af det beløb, der hæves i utide  

 m.v.
For begrænset skattepligtige og ikke skattepligtige personer indføres en  

 særlig tillægsafgift.
Tillægsafgiften er fastsat således, at denne afgift  

 lagt sammen med den gældende afgift på 40 pct. eller 35 pct. medfører en  

 samlet afgiftssats på 60 pct.
Denne afgift skal betales af det beløb, der er  

 hævet i utide.
Efter loven indføres der endvidere regler om efterbeskatning af  

 arbejdsgiverindbetalinger til pensionsordninger oprettet i  

 ansættelsesforhold, hvis indbetalingerne er forhøjet ekstraordinært i årene  

 forud for emigration.
Som hovedregel foretages der kun efterbeskatning  

 indenfor en 5-årig periode forud for emigration.
 For personer, der ikke er fuldt skattepligtige, åbner loven desuden  

 mulighed for at undgå afgift og indkomstskat af udbetalinger fra  

 rateopsparing og opsparing i pensionsøjemed. Ændringen er en følge af, at det  

 kun er fuldt skattepligtige personer, der kan fradrage indbetalingerne.
 1.6.  Kursgevinstloven.
 1.6.1.  Beskatning af kursgevinster ved fraflytning.
 Lov nr. 307 af 25. maj 1987. Loven sikrer, at der sker beskatning af  

 kursgevinster og tab på fordringer eller gæld, som er opnået, men ikke  

 realiseret (afstået eller indfriet), inden skattepligten m.v. til Danmark  

 ophører.
Loven sidestiller således ophør af skattepligt i forbindelse med  

 fraflytning og flytning af skattemæssigt hjemsted med realisation, der kan  

 udløse beskatning efter kursgevinstloven.
Loven får kun betydning i de  

 tilfælde, hvor kursgevinster eller -tab på fordringer eller gæld ville have  

 været skattepligtige ved realisation (afståelse eller indfrielse). Det gælder  

 bl.a. kursgevinster på fordringer, der ikke har opfyldt mindsterentekravet  

 til den pålydende rente.
 Loven omfatter også overdragelse af aktiver til en ægtefælle, der bor i  

 udlandet.
 Loven har virkning for kursgevinster og tab, når ophør af skattepligt m.v.  

 er sket den 18. februar 1987 eller senere.
 1.6.2.  Beskatning af realkreditinstitutter m.v.
Lov nr. 281 af 13. maj 1987. Loven sikrer, at en utilsigtet beskatning af  

 realkreditinstitutter m.v. undgås.
Endvidere sikrer lovændringen en  

 administrativ forenkling af beskatningen af de nævnte institutter.
 Efter loven fritages realkreditinstitutter og kreditinstitutter, der efter  

 lovgivningen skal overholde et balanceprincip i deres vedtægtsmæssige  

 udlånsvirksomhed, fra at opgøre og medregne kursgevinster på pantebrevssiden  

 og kurstab på obligationssiden.
 Kursgevinstlovens almindelige regler vil fortsat gælde for den del af  

 institutternes virksomhed, der ikke er omfattet af et krav om balance.
Endvidere udvides kredsen af finansielle institutioner, der kan udstede  

 indeksobligationer med en pålydende rente på mindst 2 1/2 pct. med den  

 virkning, at en eventuel indeksopskrivning og kursgevinst er skattefri for  

 kreditor.
Kredsen kommer således også til at omfatte Kongeriget Danmarks  

 Fiskeribank og Finansieringsinstituttet for Industri og Håndværk A/S.
 Endelig sikrer lovændringen, at obligationer udstedt i serier, der var  

 åbne henover den 2. oktober 1985, og som er lukkede med udgangen af 1985, fra  

 1. januar 1987 kan realiseres på samme vilkår som andre fordringer udstedt  

 før den 2. oktober 1985.
 Loven har virkning fra og med indkomståret 1987.
 1.6.3.  Udsættelse af ophævelse af ligningslovens § 4 m.v.
 Ved lov nr. 928 af 19. december 1986, udskydes ophævelsen af  

 spekulationsbeskatningen for pengefordringer og ligningslovens § 4, således  

 at den først får virkning fra og med indkomståret 1988.
 Selskaber m.v. som for indkomstårene 1986 eller 1987 omfattes af  

 ligningslovens § 4 uden at være omfattet af § 2, skal ved opgørelsen af den  

 skattepligtige indkomst i senere indkomstår medregne gevinst og tab på de  

 fordringer, som er i selskabets besiddelse ved udgangen af det seneste  

 indkomstår, hvori selskabet er omfattet af ligningslovens § 4, og som  

 omfattes af beskatning efter ligningslovens § 4. Dette gælder dog ikke  

 gevinst eller tab på fordringer, der er anskaffet i indkomståret 1987  

 (forskudt regnskabsår) før den 18. december 1986.
 1.7.  Skattekontrolloven.
 1.7.1.  Oplysningspligt for visse B-indkomster og oplysningspligt
og skattemæssige regnskabskrav for visse fonde og foreninger  

 m.v.
 Lov nr. 924 af 19. december 1986. Skattekontrolloven ændres på følgende  

 områder:
 For det første udvides pligten til at oplyse skattemyndighederne om  

 udbetaling af beløb, der er Bindkomst for modtageren.
Fra 1. januar 1987 skal enhver, der i sin virksomhed udbetaler honorar,  

 Provision og andet vederlag for personlig arbejds- eller tjenesteydelse,  

 oplyse skattemyndighederne om udbetalingen.
Der er dog ikke oplysningspligt,  

 hvis modtageren skal betale moms af beløbet.
 Den udvidede oplysningspligt omfatter også betalinger til udenlandske  

 personer, der ikke er selvstændige erhvervsdrivende.
 For det andet får registreringspligtige fonde og foreninger pligt til at  

 oplyse skattemyndighederne om de uddelinger, de foretager i 1987 eller  

 senere.
 Disse ændringer vil gøre det muligt at udvide anvendelsen af  

 erklærings-ordningen i forbindelse med selvangivelsen.
 For det tredje får fonde og foreninger m.v., der er blevet skattepligtige  

 som følge af fondsbeskatningsloven, pligt til at indsende regnskaber i  

 forbindelse med selvangivelsen og i øvrigt føre regnskab efter nærmere  

 fastsatte retningslinier.
 1.7.2.  Opbevaring og indsendelse af regnskabsmateriale.
 Lov nr. 308 af 25. maj 1987. Loven præciserer pligten til på begæring at  

 indsende regnskabsmateriale med bilag til skattemyndighederne ikke alene  

 vedrørende virksomhed her i landet, men også vedrørende den skattepligtiges  

 virksomhed i udlandet.
Dernæst indfører loven en pligt til at opbevare regnskabsmateriale med  

 bilag i Danmark, i det omfang den skattepligtige virksomhed ikke allerede er  

 forpligtet hertil efter gældende regler.
For skattepligtig virksomhed i  

 udlandet er det dog tilstrækkeligt, at genparter af regnskabsmaterialet  

 opbevares i Danmark, hvis originalmaterialet skal opbevares i udlandet efter  

 udenlandske regler.
 Endelig forpligter loven selskaber til at vedlægge selvangivelsen en  

 fortegnelse over aktionærer, der ejer mere end 25 pct. af kapitalen eller  

 råder over mere end 50 pct. af den samlede stemmeværdi.
 Loven har virkning fra den 18. februar 1987 (fremsættelsesdatoen). Dog har  

 pligten til at opbevare regnskabsmateriale først virkning fra indkomståret  

 1988.
 1.8.  Kildeskatteloven.
 1.8.1.  Dødsbobeskatning.
 Lov nr. 259 af 22. maj 1986. Loven indeholder de konsekvensændringer, som  

 er en følge af, at begreberne personlig indkomst, kapitalindkomst og  

 virksomhedsindkomst er indført ved lov nr. 151 af 19. marts 1986 om  

 indkomstskat og formueskat for personer m.v. (personskatteloven) og lov nr.  

 144 af 19. marts 1986 om indkomstbeskatning af selvstændige erhvervsdrivende  

 (virksomhedsskatteloven).
 De gældende regler om afsluttende ansættelse for mellemperioden, dvs.  

 perioden for indkomstårets begyndelse til dødsfaldet, er tilpasset til de nye  

 indkomst- og skattebegreber i personskatteloven og virksomhedsskatteloven.
Loven opretholder de gældende regler om fremførsel af afdødes underskud  

 til længstlevende ægtefælle (ved uskiftet bo) uændret, idet der dog sker en  

 tilpasning til de underskudsformer, der kan blive tale om efter  

 personskatteloven og virksomhedsskatteloven.
Det drejer sig om underskud i  

 skattepligtig indkomst, personlig indkomst og virksomhedsindkomst.
På samme  

 måde opretholdes reglerne om fremførsel af afdødes og længstlevendes  

 underskud til dødsboet (ved skifte). Efter personskatteloven opgiver dødsboet  

 imidlertid alene en skattepligtig indkomst, idet indkomsten ikke opdeles i  

 personlig indkomst og kapitalindkomst.
Det er derfor alene afdødes underskud  

 i den skattepligtige indkomst, der kan overføres til dødsboet.
 Loven har virkning fra 1987.
 1.8.2.  Fremrykket tilbagebetaling af overskydende skat.
 Lov nr. 111 af 11. marts 1987. Efter loven er det tidligste tidspunkt for  

 tilbagebetaling af overskydende skat rykket frem til 1. marts i det år, hvori  

 ligningen foretages.
Efter de hidtil gældende regler udbetales overskydende skat i perioden 1.  

 maj - 1. oktober i det år, ligningen foretages.
Det er muligt at udsende en  

 del af årsopgørelserne før den 1. maj.
Udsendelse af postgiroanvisninger på  

 overskydende skat sker samtidigt med udsendelse af årsopgørelsen.
Perioden  

 for tilbagebetaling af overskydende skat er derfor forlænget til 1. marts -  

 1. oktober i stedet for 1. maj - 1. oktober i det år, ligningen foretages.
Loven har virkning for tilbagebetaling af overskydende skat for  

 indkomståret 1986 og senere indkomstår.
Loven finder første gang anvendelse i  

 perioden 1. marts - 1. oktober 1987, hvor overskydende skat for indkomståret  

 1986 tilbagebetales.
 1.8.3.  Skattepligt.
Lov nr. 309 af 25. maj 1987. Loven medfører en justering af reglerne  

 vedrørende ophør af skattepligt.
Efter de hidtil gældende regler forbliver  

 personer fuldt skattepligtige i 4 år efter, de har opgivet bopælen i Danmark,  

 medmindre de betaler skat til et andet land.
Efter loven er det nu en  

 betingelse for ophør af skattepligt, at indkomstbeskatningsreglerne i det  

 andet land ikke er åbenbart mere lempelige end i Danmark.
 Endvidere udvider loven den begrænsede skattepligt for fysiske og  

 juridiske personer til - når visse betingelser er opfyldt - af omfatte  

 følgende:
- vederlag, der modtaget fra en virksomhed her i landet, som rådgiver,  

 konsulent eller lignende medhjælp - alle løbende ydelser (herunder forpagtningsafgifter), uanset hvordan de  

 beregnes - såkaldt »maskeret udbytte eller udlodning« samt  

 afståelsessummer fra tilbagesalg af aktier til det udstedende selskab og fra  

 »holdingsstiftelse« - visse renteindtægter fra kilder her i landet - royalty-indtægter (dog ikke »kunstnerroyalties såsom film, video,  

 bøger m.v.«) fra kilder her i landet.
I den forbindelse indfører loven  

 en indeholdelsespligt for royalty-betalere her fra landet.  

 Indeholdelsespligten omfatter dog kun royalty-betalinger til personer og  

 selskaber i udlandet (dvs. personer og selskaber, som ikke allerede er  

 skattepligtige til Danmark af royalty).
 1.9.  Aktieavancebeskatningsloven.
 1.9.1.  Aktieavancebeskatning ved fraflytning.
 Lov nr. 310 af 25. maj 1987. Loven medfører, at der foretages en  

 afsluttende ansættelse af visse aktieavancer, først og fremmest på  

 hovedaktionæraktier, når aktionærens skattepligt ophører på grund af  

 fraflytning m.v.
 Der vil mod sikkerhed og betaling af et tillæg kunne ydes henstand med  

 betaling af de pålignede skatter, indtil aktierne afståes eller aktionæren  

 dør.
 Når aktierne afståes, kan aktionæren vælge at få omberegnet skatten på  

 grundlag af den faktiske afståelsessum.
 Aktier, der overdrages til en skattemæssig samlevende ægtefælle, som bor i  

 udlandet, anses efter loven for afstået og omfattes dermed af de almindelige  

 aktieavancebeskatningsregler.
 Efter loven beskattes ligeledes skattepligtige dødsboer ved udlæg af visse  

 aktier til ægtefæller, arvinger eller legatarer, der ikke bor her i landet.  

 Loven indeholder desuden en skærpelse af de særlige beskatningsregler, der  

 gælder for aktier i visse udenlandske investeringsselskaber.
 Loven har virkning for aktieavancer m.v., hvor ophør af skattepligt m.v.  

 sker den 18. februar 1987 eller senere.
 1.10.  Fusionsloven. Ændring af fusionsloven.
Lov nr. 144 af 25. marts 1987. Loven forlænger fristen i fusionslovens §  

 8, stk. 6, fra 2 til 5 år, således at underskud fra årene forud for fusionen  

 ikke kan fradrages ved det fortsættende selskabs indkomstopgørelse, medmindre  

 selskaberne har været sambeskattet i de seneste fem indkomstår inden  

 fusionsdatoen.
Herved sikres, at selskaberne ikke stilles bedre ved fusionen  

 end ved at opretholde sambeskatningen.
 Er underskuddet omfattet af kulbrinteskattelovens kapitel 2 og 3, skal  

 selskaberne have været sambeskattet i de seneste 15 indkomstår forud for  

 fusionen.
 Loven finder anvendelse på fusioner, der finder sted efter den 14. januar  

 1987. De hidtil gældende regler finder dog anvendelse ved fusion med et  

 datterselskab, såfremt sambeskatningsvilkårenes krav om aktiebesiddelse i  

 datterselskabet var opfyldt den 14. januar 1987.
 1.11.  Afskrivningsloven.
 1.11.1. Miljøforbedrende investeringer i landbrug m.v.
Lov nr. 74 af 18. februar 1987. Efter loven åbnes der mulighed for fuldt  

 ud at straksafskrive udgifter til investering i anlæg til opbevaring af  

 husdyrgødning og lignende miljøforbedrende foranstaltninger i landbruget.
Det  

 betyder, at udgifterne kan fradrages i den skattepligtige indkomst på en  

 gang.
Med en miljømæssig godkendelse af investeringerne kan landmanden  

 herefter vælge enten at benytte den særlige straksafskrivning eller at søge  

 om direkte tilskud til den nye miljøstøtteordning.
 Den særlige adgang til straksafskrivning begrænses til investeringer inden  

 udgangen af 1989 og kan benyttes for investeringer foretaget tilbage fra den  

 1. december 1985.
 Loven skal træde i kraft samtidig med den nye miljøstøttelov for  

 landbruget, som Folketinget vedtog den 18. december 1986 (L 64). Denne lov er  

 i øjeblikket forelagt EF.
 1.12.  Investeringsfondsloven.
 1.12.1. Ophør af erhvervsvirksomhed.
Lov nr. 306 af 25. maj 1987. Loven sikrer, at ikke anvendte  

 henlæggelsesbeløb til investeringsfonds bliver efterbeskattet i forbindelse  

 med ophør af skattepligt til Danmark.
Der er i det væsentligste tale om at  

 fastslå gældende praksis.
Efter de gældende regler er efterbeskatningen knyttet til ophør af  

 erhvervsvirksomhed.
Loven sidestiller således ophør af skattepligt til  

 Danmark med ophør af erhvervsvirksomhed i investeringsfondslovens forstand.
 Loven giver mulighed for at opretholde henlæggelser på de oprindelige  

 vilkår, når et midlertidigt ophør af skattepligten varer mindre end et år.  

 Det svarer til de gældende regler for midlertidigt ophør af  

 erhvervsvirksomhed.
 Skatteydere, hvis skattepligt er ophørt den 18. februar 1987 eller senere,  

 skal bruge de nye regler.
 1.13.  Varelagerlov.
 1.13.1. Begrænsning af adgangen til nedskrivning på udenlandske
varelagre m.v.
Lov nr. 304 af 25. maj 1987. Loven udvider den hidtil gældende bestemmelse  

 om begrænsning af nedskrivning på varelagre i udlandet.
Begrænsningen  

 omfatter således efter loven enhver nedskrivning på varelagre, der knyttet  

 til en virksomhed uden for Danmark.
 Loven betyder endvidere, at den skattekredit, der i tidligere år er givet  

 personer i form af varelagernedskrivning, kommer til beskatning ved  

 fraflytning.
 Loven har virkning fra og med indkomståret 1987. Dette gælder dog ikke,  

 hvis skattepligten er bortfaldet eller sambeskatningen er ophørt inden den  

 18. februar 1987.
1.14.  Sømandsskatteloven.
Forhøjelse af  

 sømandsskatteprocenterne.
Lov nr. 787 af 26. november 1986. Efter loven forhøjes  

 sømandsskatteprocenterne i overensstemmelse med stigningen fra 1986 til 1987  

 i de kommunale skatter i land.
Ved tilpasningen af sømandsskatteordningen til  

 skattereformen blev der ved fastsættelsen af beskatningsprocenten i  

 sømandsskatteskalaen lagt en gennemsnitlig undskrivningsprocent for 1986 på  

 28,1 procent til grund.
Den tilsvarende gennemsnitsprocent for 1987 er  

 beregnet til 29.
 Efter loven er sømandsskatteprocenterne herefter forhøjet således:
45 pct. af de første 13.000 kr. månedlig 56 pct. af de næste 7.000 kr.
 65 pct. af resten.
 Herudover er den kommunale andel af sømandsskattebeløbene forhøjet under  

 hensyntagen til forhøjelsen af beskatningsprocenterne.
 1.15.  Investeringsforeningslov.
 1.15.1. Udvidet skattepligt for medlemmer af kontoførende
investeringsforeninger.
Lov nr. 108 af 11. marts 1987. Loven udvider skattepligten for medlemmer  

 af kontoførende investeringsforeninger, såfremt foreningen realiserer  

 kursgevinster på fordringer, der ikke opfylder kravet til mindsterenten efter  

 kursgevinstloven.
Tidligere kunne kontoførende investeringsforeninger uden  

 skattemæssige konsekvenser for hverken foreninger eller medlemmerne realisere  

 kursgevinster på sådanne fordringer, hvis blot medlemmerne lod deres indskud  

 i foreningen stå i mere end 3 år.
 Med loven er der på tilsvarende måde gennemført en udvidet  

 medlemsbeskatning, hvis foreningen realiserer skattefrie fortjenester på  

 aktier, hvor aktieavancen for skattepligtige ville være omfattet af  

 aktieavancebeskatningslovens § 2 eller 2 a.
 Loven har virkning fra og med indkomståret 1987.
 Loven finder anvendelse på kursgevinster på fordringer og på fortjenester  

 på aktier m.v., som foreningen har erhvervet efter den 10. december 1986.  

 (Dagen for lovforslagets fremsættelse).
 1.16.  Medarbejderaktier m.v.
 Lov nr. 360 af 10. juni 1987. Loven er et led i regeringens samlede reform  

 med henblik på at fremme overskudsdelingen i virksomhederne.
Loven hæver for det første det beløb, der efter de gældende regler  

 skattefrit kan udloddes i medarbejderaktier fra 200 kr. årligt pr.  

 medarbejder til 6.000 kr.
Bindingsperioden ændres samtidig fra 5 til 7 år.  

 Udloddede beløb ud over 6.000 kr. beskattes som almindelig indkomst hos  

 lønmodtageren.
 Ændringerne af de hidtil gældende regler berører ikke adgangen til at  

 udstede medarbejderobligationer som fortsat består.
 Loven forbedrer for det andet mulighederne for udstedelse af  

 medarbejderaktier m.v. i koncerner, der følger sambeskatningsreglerne for  

 moder- og datterselskaber.
 1.17.  Nedslag i skatteansættelsen for renteindtægter m.v.
 Lov nr. 343 af 4. juni 1986. Loven tilpasser reglerne om nedslag i  

 skatteansættelsen til den gældende skattelovgivning og skattereformen.
 Loven afløser den hidtil gældende lov på området, men principperne for  

 beregning af nedslag for personer på 67 år eller derover videreføres stort  

 set uændret.
Af ændringer i den nye lov kan nævnes, at det er tilstrækkeligt for at  

 opnå nedslag, at den skattepligtige er fyldt 67 år ved indkomstårets udløb.  

 Det maksimale nedslag er forhøjet med 100 kr. fra 3.500 til 3.600 kr.
Ydelser  

 fra rateopsparing i pensionsøjemed indgår efter loven i de  

 nedslagsberettigede pensionsudbetalinger m.v.
Derimod berettiger renter fra  

 selvstændig erhvervsvirksomhed, der drives af den skattepligtige eller dennes  

 ægtefælle, ikke nedslag, hvis virksomheden vælges beskattet efter  

 virksomhedsskatteordningen.
For samlevende ægtefæller beregnes nedslaget på grundlag af deres samlede  

 positive nettorenteindtægt, der fordeles mellem ægtefællerne på en sådan  

 måde, at de opnår størst muligt nedslag.
Opgørelsen og fordelingen af  

 nettorenteindtægten har kun betydning for beregning af nedslaget.
Det  

 medfører ikke en ændret rentefordeling ved ægtefællernes indkomstopgørelser.  

 Loven afskærer ægtefæller fra at få nedslag for renter, hvis de tilsammen har  

 nettorenteudgifter.
Hermed ligestilles gifte pensionister med enlige.
 Loven har virkning fra og med indkomståret 1987.
 1.18.  Ændring af reguleringsbestemmelser.
 Lov nr. 227 af 22. april 1987. Loven ajourfører visse grundbeløb i skatte-  

 og afgiftslovene.
 Der er tale om følgende grundbeløb:
 1) Maksimalt fradrag for ejerboligandel ved avancebeskatning ved salg af  

 fast ejendom.
 2) Afgiftsbeløb for bindende forhåndsbesked.
 3) Bundfradrag for totalisatorafgift.
 De fastsatte grundbeløb er fremkommet ved en 2 pct.-regulering af de  

 gældende 1986-beløb.
 Dog er bundfradrag for totalisatorspil i forbindelse med hestevæddeløb,  

 hundevæddeløb og kapflyvning med duer forhøjet udover en 2 pct.-regulering.
De gældende grundbeløb er hidtil blevet reguleret efter § 4 i  

 udskrivningsloven, som nu er ophævet.
Efter loven reguleres grundbeløbene  

 fremtidigt efter personskattelovens § 20.
 1.19.  Personskatteloven.
 1.19.1. Regulering af beløbsgrænser.
 Lov nr. 362 af 10. juni 1987. Loven fastsætter reguleringstallet i  

 personskatteloven for 1988.
 Reguleringstallet, der regulerer en række beløbsgrænser i  

 skattelovgivningen, er blevet fastsat til 104 for 1988. For 1987 er  

 reguleringstallet 100. Beløbsgrænserne er herved blevet reguleret med 4 pct.  

 fra 1987 til 1988.
 Blandet de beløbsgrænser som reguleringstallet har betydning for kan  

 nævnes personfradraget og børnefamilieydelsen.
Ved beregning af indkomstskat til staten stiger det almindelige  

 personfradrag med 1.100 kr. fra 27.100 kr. til 28.200 kr. og ved  

 kommuneskatternes beregning med 900 kr. fra 21.200 kr. til 22.100 kr.
For  

 gifte pensionister stiger personfradraget med 1.100 kr. pr. pensionist fra  

 26.200 kr. til 27.300 kr. og for enlige pensionister stiger personfradraget  

 med 1.900 kr. fra 46.500 kr. til 48.400 kr.
Enlige pensionister uden anden  

 indkomst end folkepension med tillæg vil således - som hidtil - være fritaget  

 for at betale skat.
Børnefamilieydelsen stiger med 200 kr. fra 5.000 kr. til 5.200 kr.
Den  

 udbetales med 1.300 kr. pr. kvartal.
 Endvidere kan nævnes, at reguleringstallet regulerer beløbsgrænser ved  

 beregning af 12 pct.'s og 6 pct.'s-skatterne, formueskattegrænsen (fra  

 1.278.700 kr. til 1.329.000 kr.) samt progressionsgrænsen (fra 1.200.000 kr.  

 til 1.248.000 kr.) for beregning af lejeværdi m.v.
 1.19.2. Indkomståret 1987.
 For indkomståret 1987 anvendes følgende beløbsgrænser, der er  

 indeksreguleret efter bestemmelsen i personskattelovens § 20.
 Bundfradrag i personlig indkomst ved beregning af 12% - skat udgør  

 200.000 kr.
 Bundfradrag i personlig indkomst - positiv kapitalindkomst ved  

 beregning af 6% - skat udgør 130.000 kr.
 Overgrænsen for 3% - fradraget, der beregnes af den skattepligtige  

 indkomst, udgør 3.200 kr.
Personfradrag Det almindelige personfradrag udgør til staten 27.100 kr. og 21.200 kr.  

 til kommunen og amtskommunen m.v.
For gifte samlevende pensionister udgør  

 Personfradraget 26.200 kr., og det forhøjede personfradrag for enlige  

 pensionister udgør 46.500 kr.
For ugifte under 18 år udgør personfradraget i  

 1987 18.800 kr.
 Grænsebeløb vedrørende overførsel til medarbejdende ægtefælle.
 Det maksimale beløb, der efter kildeskattelovens § 25 A, kan overføres til  

 en medarbejdende ægtefælle, udgør 117.300 kr.
 Grænsebeløb vedrørende nedslag for rente- og pensionsindtægter.
 Den i § 3, stk. 2, i lov nr. 343 af 4. juni 1986 nævnte skattepligtige  

 indkomst, hvis overskridelse medfører nedsættelse af nedslag for rente- og  

 pensionsindtægter, udgør 66.600 kr.
 Arbejdsgiverbidrag til kapitalforsikring m.v. i pensionsøjemed.
 Det i pensionsbeskatningslovens § 16, skt. 1, ændret ved lov nr. 148 af  

 19. marts 1986, nævnte beløb, som arbejdsgivere højst kan anvende i løbet af  

 et indkosmtår til kapitalforsikring m.v. i pensionsøjemed, udgør 25.000 kr.
 Statsskatten består af følgende tre skatter:
 22 pct. af den skattepligtige indkomst.
 12 pct. af den del af den personlige indkomst, der overstiger et  

 grundbeløb på 200.000 kr.
 6 pct. af den personlige indkomst med tillæg af positiv  

 kapitalindkomst, i det omfang denne overstiger et bundfradrag på 130.000 kr.  

 For ægtepar udgør beløbet 260.000 kr.
 Formueskatten udgør 22 promille af den del af formuen, der  

 overstiger 1.278.700 kr.
 Folkepensions- og dagpengebidrag er medregnet i 22 pct.'s skatten.
 Overgangsordning for 1987 benyttes når:
 1) Positiv nettokapitalindkomst overstiger 60.000 kr.
 2) Negativ nettokapitalindkomst overstiger 35.000 kr.
 3) Ligningsmæssige fradrag overstiger 20.000 kr.
 1.20.  Beskatning af fortjeneste ved likvidationsudlodning og ved
afståelse af andelsbeviser i visse andelsselskaber og
foreninger.
 Lov nr. 311 af 25. maj 1987. Ved loven er indsat en bestemmelse i lov om  

 beskatning af fortjeneste ved afståelse af aktier m.v., jf. lovbekendtgørelse  

 nr. 371 af 22. juli 1983, hvorefter der ved opgørelsen af den skattepligtige  

 indkomst skal medregnes fortjeneste eller tab ved udlodning af  

 likvidationsprovenu i andelsselskaber omfattet af selskabsskattelovens § 1,  

 stk. 1, nr. 3a eller 4, og i foreninger omfattet af selskabsskattelovens § 1,  

 stk. 1, nr. 6, hvis formål er at fremme medlemmernes fælles erhvervsmæssige  

 interesser gennem deres deltagelse i foreningens virksomhed som aftagere,  

 leverandører eller på anden lignende måde, når udlodningen finder sted i det  

 indkomstår, hvori andelsselskabet eller foreningen endeligt opløses.
 Fortjeneste eller tab ved afståelse af andelsbeviser eller andele i de  

 nævnte selskaber eller foreninger skal medregnes ved opgørelsen af den  

 skattepligtige indkomst, hvis andelsbeviset m.v. afstås den 22. maj 1987  

 eller senere.
 Loven ændrer endvidere lov om opkrævning af indkomst- og formueskat for  

 personer m.v. (kildeskat), jf. lovbekendtgørelse nr. 676 af 1. oktober 1986,  

 samt lov nr. 151 af 19. marts 1986 om indkomstskat og formueskat for personer  

 m.v. (personskatteloven).
 Endelig ændrer loven også lov om beskatning ved fusion af aktieselskaber  

 m.v., jf. lovbekendtgørelse nr. 495 af 24. september 1981, som ændret ved lov  

 nr. 144 af 25. marts 1987.
 Loven har virkning for udlodning af likvidationsprovenu i andelsselskaber  

 m.v., der endeligt opløses den 5. marts 1987 eller senere, og for fusioner af  

 andelsselskaber m.v. og for afståelse af andelsbeviser m.v., der finder sted  

 den 22. maj 1987 eller senere.
2. ANVISNINGER Nedenfor er anført de anvisninger, hvori der forekommer væsentlige  

 ændringer, herunder ændringer i satser.
Der er således ikke anført  

 anvisninger, hvori der alene forekommer redaktionelle ændringer herunder  

 tilpasning til skattereformens principper med hensyn til opdeling i  

 indkomsttyper m.v.
 2.1.  2 personfradrag.
I visse tilfælde kan enlige forsørgere få dobbelt personfradrag.
For 1987  

 har ligningsrådet anset udgiften til det nødvendige underhold til børn over  

 17 år for at udgøre 35.000 kr.
 2.2.  Beskatning af plejevederlag.
Satserne for omkostningsgodtgørelsen, som er fradragsberettiget, er  

 ændret.
Desuden tilpasning til skattereformens principper.
 2.3.  Færøske, grønlandske, islandske og kinesiske studerende.
Det beløb, der er nødvendigt for de studerendes ophold er fastsat til  

 42.000 kr.
Ordningen er udvidet til også at omfatte islandske og kinesiske  

 studerende.
For kinesiske studerende gælder skattefritagelsen kun for  

 arbejde, der ikke har forbindelse med den pågældenes studieophold.
 2.4.  Indskud i Dansk Krigs Søforsikring for Varer.
 Anvisningen udgår.
 2.5.  Varelageropgørelse.
 Bestemmelser om den skattemæssige opgørelse af varelager m.v. er ændret  

 for så vidt angår landbrug, gartneri og planteskoler.
 2.6.  Udgifter til erhvervsmæssig kørsel i egen bil.
Reglerne for fradrag er ændret som følge af skattereformen.
Satsen for  

 kørsel indtil 12.000 kr. i et år er for perioden 1/1 - 30/6 1987 fastsat til  

 189 øre pr. km og for perioden 1/7 - 31/12 1987 til 199 øre pr. km.
For  

 kørsel over 12.000 km er satserne henholdsvis 107 og 108 øre pr. km.
 2.7.  Landbrugsbesætninger - pelsdyr.
 Der er fastsat nye normalhandelsværdier pr. 31/12 1987.
 2.8.  Medhjælperes andel i lejeværdi.
 Der kan for hver medhjælper, som har logi i stuehuset, fratrækkes 1.500  

 kr. årligt for andel i lejeværdien.
 2.9.  Grundforbedring.
 Anvisningen vedrørende grundforbedring udgår.
 2.10.  Lønmodtageres indtægtsopgørelse.
 Generelle regler vedr. fradrag:
 Det faste lønmodtagerfradrag er ophævet og erstattet af et nyt generelt  

 fradrag på 3pct af den personlige indkomst, dog højst 3.200 kr.
 Udgifter til befordring mellem bopæl og arbejdsPlads, skiftende eller  

 flere samtidige arbejdspladser, kontingent til A-kassen og fagforening kan  

 fradrages i den skattepligtige indkomst ved siden af det nye 3% »s  

 fradrag. Øvrige lønmodtagerudgifter, som f.eks. udgifter til arbejdstøj, kan  

 kun fradrages med det beløb, hvormed disse udgifter sammenlagt overstiger  

 3.000 kr.
 Tilskud medregnes i den personlige indkomst, og fradrag foretages i den  

 skattepligtige indkomst.
 Værdi af frit kvarter for kontraktansat militært personale medregnes ved  

 indkomstopgørelsen med 270 kr. pr. måned.
 2.11.  Godtgørelse af fortærings- og rejseudgifter.
Beløb, der udbetales til lønmodtagere til dækning af udgifter som følge af  

 arbejdet, medregnes i den personlige indkomst.
Dette gælder dog ikke beløb,  

 der er godtgørelse for udgifter til befordring samt til ophold og fortæring  

 under rejser, såfremt det udbetalte beløb, hvori der ikke er indeholdt  

 A-skat, ikke overstiger satserne fastsat af ligningsrådet.
 Hvor betingelserne for at modtage skattefri rejse- og  

 befordringsgodtgørelse er opfyldt, men udbetaling er sket med lavere beløb  

 end ligningsrådets satser, kan der foretages fradrag i den skattepligtige  

 indkomst for differencen.
Fradrag for fortærings- og opholdsudgifter kan kun ske i det omfang, de  

 samlede fradragsberettigede udgifter overstiger 3.000 kr.
Fradraget for  

 befordring kan ske uden begrænsninger af bundfradraget på 3.000 kr.
 Fradrag efter nedenstående regler kan alene gives såfremt lønmodtageren  

 ikke har fået sine udgifter dækket gennem udbetaling af skattefri  

 godtgørelse, hel eller delvis fortæring m.v.
 Fradrag med større beløb end de nævnte kan kun gives efter dokumentation  

 af samtlige afholdte udgifter.
 Ved rejse uden overnatning i såvel indland som udland kan fradrag  

 indrømmes med 8,10 kr. pr. påbegyndt time, såfremt rejsen har en varighed af  

 mindst 5 timer og strækker sig ud over 8 km fra arbejdsstedet og udearbejdet  

 inden for en lønperiode ikke overstiger 50 pct. af arbejdstiden.
 Ved rejse i Danmark, hvor det som led i arbejdets udførelse har været  

 nødvendigt at overnatte ude, kan fradraget andrage:
 Logi: 125 kr. pr. døgn eller dokumenteret hoteludgift.
Fortæring: 180 kr. pr. døgn, der nedsættes med 30 kr. hvis morgenmad er  

 inkluderet i hoteludgiften.
Hvor arbejdsgiveren yder hel eller delvis fri  

 kost, nedsættes fradraget med 53 kr. for frokost, 53 kr. for aftensmad og 30  

 kr. for morgenmad.
 Herudover kan fradrag foretages med 8,10 kr pr. påbegyndt time for  

 afsluttende rejsedag.
 Samtlige anførte beløb nedsættes ved udstationering med 1/3 fra og med den  

 29. dag.
 I forhold til Færøerne kan anvendes samme fradrag som ved rejse i Danmark.  

 I Grønland kan fradragene tillige anvendes, men med tillæg af 50%.
 Ved rejse i udlandet kan fradraget andrage:
 Logi: 125 kr. pr. døgn eller dokumenteret hoteludgift.
Fortæring: Beløb svarende til satsen i finansministeriets cirkulære om  

 godtgørelse af udgifter ved tjenesterejser i udlandet gældende pr. 1. januar  

 1987, der kan nedsættes med 15%, hvis morgenmad er inkluderet i  

 hoteludgiften.
Hvor arbejdsgiveren yder hel eller delvis fri kost nedsættes  

 fradraget med 30% for frokost, 30% for aftensmad og 15% for morgenmad.
 Samtlige anførte beløb nedsættes ved udstationering med 1/4 fra og med den  

 29. dag.
 Lønmodtageren skal kunne dokumentere det faktiske antal rejsedage med  

 eller uden overnatning, hvorimod udgifterne ikke skal dokumenteres, for at  

 fradrag gives i den skattepligtige indkomst med beløb svarende til de ovenfor  

 nævnte satser.
Dagpenge, der modtages i forbindelse med offentligt hverv, medregnes i  

 henhold til statsskattelovens § 5 d ikke i indkomstopgørelsen og ved  

 beregningen af det faste lønmodtagerfradrag, når de er oppebåret under  

 udførelse af hverv, der har gjort der nødvendigt for den pågældende at tage  

 ophold uden for hans hjemstedskommune.
Som grænser for hjemstedskommunen  

 regnes i denne forbindelse med de umiddelbart forud for 1. april 1970  

 eksisterende kommunegrænser.
 Inden for de nævnte kommunegrænser kan ovennævnte regler i SD-cirkulære  

 1986-51 anvendes, hvis betingelserne herfor i øvrigt er opfyldt.
 2.12.  Skattefri godtgørelse til fagforbundenes funktionærer
og tillidsmænd.
 Godtgørelse kan skattefrit udbetales med følgende satser:
 Ved rejser, der medfører natophold uden for den pågældendes  

 opholdskommune:
 Udgiften til natophold samt 180 kr. pr. rejsedag med overnatning.
 Hvis betalingen for overnatning indbefatter betaling for morgenmåltid,  

 nedsættes fradraget for overnatningsudgiften med 30 kr.
 Ved heldagsmøder: 150 kr. - over 4 timer.
 Ved halvdagsmøder: 75 kr.
 Det er en forudsætning, at mødet afholdes uden for den pågældendes  

 sædvanlige arbejdssted.
 Det samlede fradrag pr. mødedag uden overnatning kan ikke overstige 150  

 kr.
Såfremt overnatning kan dokumenteres, men udgiften ikke kan dokumenteres,  

 udgør fradraget 265 kr. pr. rejsedag med overnatning.
Fradrag af større beløb  

 end de nævnte kan alene indrømmes efter dokumentation af samtlige afholdte  

 udgifter eller efter de generelle satser i SD-cirkulære 1986-51, hvis dette  

 cirkulæres betingelser i øvrigt er opfyldt.
Der henvises endvidere til  

 indledningsafsnittet i SD-cirkulære 1986-51.
 2.13.  Diæter og honorarer.
 Diæter (mødediæter) og honorarer, der udbetales til  

 amtsrådsmedlemmer og andre, der er valgt af amtsrådet, kommunalbestyrelsen  

 eller kommunernes beboere, medregnes til den personlige indkomst, men de med  

 deltagelsen i møder m.v. forbundne merudgifter kan fradrages i den  

 skattepligtige indkomst.
Fradrag for sådanne merudgifter kan uden dokumentation for udgifternes  

 størrelse godkendes med indtil 20% af diætbeløbet eller honoraret, dog højst  

 1.500 kr.
Større fradrag kan alene indrømmes efter godtgørelse af udgifternes  

 størrelse.
 2.14.  Isoleringsarbejdere.
 Anvisningen vedrørende isoleringsarbejdere er udgået.
 2.15.  Uniform og arbejdsdragt m.v.
Fradragssatserne for udgifter til uniform og arbejdsdragt samt præsters  

 særlige udgifter og fiskeres udgifter til søudstyr er ændret.
Desuden sker  

 beskatning af tilskud og fradrag for udgifter efter skattereformens  

 principper.
 2.16.  Fodbold- og håndbolddommere m.v.
 Det beløb, der anses for omkostningsgodtgørelse udgør 90 kr. pr. kamp.
 2.17.  Havnearbejdere.
 Havnearbejdere beskæftiget med lastning og losning af skibe indrømmes uden  

 dokumentation for udgifternes størrelse et fradrag på 2% af bruttolønnen, dog  

 højst 1.800 kr. årligt for udgifter til arbejdstøj, overarbejde og natarbejde  

 m.v.
 Endvidere kan indrømmes et fradrag på 700 kr. til dækning af transport  

 mellem mønstringssted og arbejdsplads.
 Ud over dette fradrag kan ydes fradrag for udgifter til  

 fagforeningskontingent samt til befordring mellem hjem og mønstringssted  

 efter de sædvanlige regler.
 Der kan ikke ved siden af ovennævnte fradrag indrømmes fradrag for ødelagt  

 arbejdstøj i forbindelse med losning af industrifisk.
 Såfremt der begæres fradrag for et større beløb end anført, må de med  

 arbejdet forbundne udgifter dokumenteres eller sandsynliggøres.
 2.18.  Mælkeforhandlere.
 De vejledende anvisninger vedr. mælkeforhandlere er udgået.
 2.19.  Normalværdien for kost og logi.
 For medhjælpere ved husholdning og landbrug m.v. samt sygehuspersonale:  

 19.200 kr. årligt.
 For militærpersonale (eksl. værnepligtige samt frivilligt personale i  

 uddannelsestiden), der modtager frit kvarter: 270 kr. pr. måned.
 3. Statsskattedirektoratets cirkulærer.
 I det følgende opregnes statsskattedirektoratets cirkulærer udsendt i  

 1987.
 1987-1 af 16. januar 1987 om årsomvurderingen pr. 1. januar 1987.
 I cirkulæret angives retningslinier for årsomvurderingen.
 1987-2 af 19. januar 1987 om satser for indkomståret 1987 vedrørende  

 uniform og arbejdsdragt.
I cirkulæret fastsættes de årlige fradrag.
I øvrigt henvises i cirkulæret  

 til »Meddelelser fra statsskattedirektoratet og ligningsrådet, 1.  

 hæfte«.
 1987-3 af 26. januar 1987 om værdiansættelse af ædelmetaller  

 ultimo 1987.
 1987-4 af 2. februar 1987 om opkrævning af ikke indeholdte
A-skatter efter kildeskattelovens § 68 og § 69, stk. 1.
 I cirkulæret gives retningslinier for opkrævning af ikke indeholdt  

 A-skatter efter kildeskattelovens § 68 og § 69, stk. 1. Det fremgår heraf  

 bl.a. at når A-skat ikke er indeholdt som påbudt, hæfter indkomstmodtageren  

 og den indeholdelsespligtige solidarisk for den ikke indeholdte A-skat - den  

 indeholdelsespligtige dog kun ved udvist forsømmelighed.
 SD-cirkulære 1981-1 af 6. januar 1981 ophæves samtidig.
 1987-5 af 12. februar 1987 om årsregulering pr. 1. januar 1987.
 Cirkulæret indeholder de af ligningsrådet fastsatte regler for  

 årsreguleringens gennemførelse og reguleringssatser.
 1987-6 af 12. februar 1987 om kursansættelse af private
pantebreve ved opgørelsen af den skatte- og afgiftsmæssige værdi
og formueværdien.
 I cirkulæret angives til hvilken kurs og effektiv rente private pantebreve  

 og gældsbreve som hovedregel kan ansættes pr. 1. januar 1987.
 1987-7 af 12. februar 1987 om kontantomregning af
overdragelsessummer.
 Ved afståelse af fast ejendom opgøres fortjenesten på grundlag af  

 kontantomregning af anskaffelses- og afhændelsessummer på grundlag af kurser,  

 der kvartalsvis offentliggøres af statsskattedirektoratet.
 Cirkulæret indeholder en vejledning herom og kurser vedr. 1. kvartal 1987.
 1987-8 af 12. februar 1987 om afskrivning - opvaskemaskiner og
tørretumblere m.v. i beboelsesejendomme.
I cirkulæret anføres, at disse maskiner skal medtages ved vurderingen af  

 den faste beboelsesejendom som sædvanligt tilbehør, og at disse maskiner  

 derfor kan afskrives efter afskrivningslovens afsnit IV.
Den nye praksis har  

 kun virkning for afskrivning på aktiver, der anskaffes efter offentliggørelse  

 af cirkulæret.
 1987-9 af 27. februar 1987 om afskrivning på bygninger af træ.
Med virkning for bygninger, der erhverves efter offentliggørelse af  

 cirkulæret, kan træbygninger kun henføres til afskrivning efter en konkret  

 vurdering af, om bygningerne må antages at have en kortere levetid end  

 almindelige bygninger.
Bygninger af trykimprægneret træ på betonfundament i  

 sædvanlig bygningsudførelse kan ikke afskrives efter afskrivningslovens § 18,  

 stk. 1, d.
 1987-10 af 18. marts 1987 om pristalsregulering af
anskaffelsessummer (avancebeskatning).
Ved opgørelse af fortjeneste ved afståelse af fast ejendom skal  

 anskaffelsessummer pristalsreguleres.
Pristallet for 1987 udgør 156,8.
 1987-11 af 25. marts 1987 om den skattemæssige behandling af
vindmøller.
 Cirkulæret omhandler reglerne vedrørende den skattemæssige behandling af  

 vindmøller, hvor ejeren aftager strøm direkte fra møllen, og hvor strømmen  

 aftages via elforsyningsnettet.
 1987-12 af 21. april 1987 om skattetræk og oplysningspligt for
idrætsforeninger og andre foreninger med fritidsaktiviteter som  

 formål.
Cirkulæret beskriver reglerne vedrørende - udbetaling af omkostningsgodtgørelse til personer, der i øvrigt er  

 ulønnede - udbetaling af løn og omkostningsgodtgørelse - tabt arbejdsfortjeneste Cirkulæret gælder fra og med indkomståret 1987. Cirkulære 1984-22 ophæves  

 samtidig.
 1987-13 af 7. maj 1987 om foreninger og institutioner, der er
godkendt i henhold til ligningslovens § 8 A.
 Opregning af de foreninger og institutioner, som kan modtage gaver i 1986  

 med den virkning, at giveren kan fratrække disse.
Det er en forudsætning for fradraget, at gaven til en enkelt forening  

 eller institution er mindst 50 kr.
Fradraget kan kun indrømmes for det beløb,  

 hvormed gaverne tilsammen overstiger 300 kr. og kan højst udgøre 1.000 kr.
 1987-14 af 8. maj 1987 om dødsbobeskatning - periodisering af
renter i dødsåret.
 Cirkulæret angiver ændret praksis vedrørende beskatning af renteindtægter,  

 hvor en skatteyder er afgået ved døden.
 1987-15 af 8. maj 1987 om personfradrag for efterlevende ægtefælle
i dødsåret, ved uskiftet bo og andre tilfælde, hvor ansættelse
sker efter kildeskattelovens § 13.
 Cirkulæret ophævet ved SD-cirkulære 1987-31.
 1987-16 af 8. maj 1987 om kontantomregning af overdragelsessummer.
 Cirkulæret angiver kurser vedrørende 2. kvartal 1987 for private  

 pantebreve m.v.
 1987-17 af 8. maj 1987 om kursansættelse af private pantebreve med
opgørelsen af den skatte- og afgiftsmæssige værdi og
formueværdien.
 I cirkulæret angives hvilken effektiv rente og kurs private pantebreve og  

 gældsbreve normalt vil kunne ansættes til pr. 1. april 1987.
 1987-18 af 8. maj 1987 om bistand ved inddrivelse i nordiske
lande af krav efter bistandsloven.
 Tilbagebetaling af ydelser i henhold til sociallovgivningen kan ikke  

 inddrives i de øvrige nordiske lande i henhold til aftalen om bistand i  

 skattesager m.v.
 1987-19 af 13. maj 1987 om værdiansættelse af forskellige
skønsposter for indkomståret 1987.
 Cirkulæret omhandler de af ligningsrådet fastsatte vejledende  

 mindstesatser vedrørende 1987 for handlendes forbrug af egne varer, privat  

 andel af telefonudgifter, privat andel af elektricitet og varme, olieforbrug,  

 privat hestehold og privat benyttelse af bil.
 1987-20 af 13. maj 1987 om takster for bespisning af
forretningsforbindelser fra en virksomhedskantine.
 Cirkulæret er gældende for repræsentationsudgifter, der afholdes i  

 indkomståret 1987 og senere.
 1987-21 af 14. maj 1987 om foreninger, stiftelser, institutioner
m.v. og religiøse samfund, der er godkendt i henhold til
ligningslovens § 12, stk. 3.
 Cirkulæret opregner de fonde, stiftelser, institutioner m.v. og religiøse  

 samfund/menigheder, der i 1987 kan modtage løbende ydelser efter  

 ligningslovens § 12, stk. 2, med fradragsret for giverne.
 1987-22 af 4. juni 1987 om pristalsregulering af
afskrivningsgrundlaget for afskrivningsberettigede aktiver.
 Reguleringspristallet udgør for april 1986 og april 1987 henholdsvis 153,5  

 og 158,5.
 1987-23 af 24. juni 1987 om kapitaliseringsfaktorer for unoterede
aktier pr. 1. januar 1988.
 De af ligningsrådet fastsatte kapitaliseringsfaktorer er pr. 1. januar  

 1988.
Indtjeningsevne: 5,0 Modificerede regel: 2,5 Udbytte: 19,0 Indre værdi 80% De øvrige af ligningsrådet fastsatte regler om kursberegning, som fremgår  

 af »Meddelelser fra statsskattedirektoratet og ligningsrådet«, er  

 uændrede.
 1987-24 af 24. juni 1987 om mindsterenten for halvåret juli -  

 december 1987.
 Mindsterenten for 2. halvår af 1987 udgør lOpct p.a.
 1987-25 af 24. juni 1987 om normalværdier for hjorte for indkomståret  

 1987.
 For indkomståret 1987 har ligningsrådet fastsat følgende normalværdier:
 Krondyr: 2.800 kr.
 Kronkalve: 1.600 kr.
 Dådyr: 1.280 kr.
 Dåkalve: 800 kr.
 Såfremt værdien herved bliver lavere end værdien ved udgangen af  

 indkomståret 1986 kan forskellen tilbageføres til fradrag i tidligere år  

 efter ansøgning til ligningskommissionen.
 1987-26 af 3. juli 1987 om almenvelgørende eller på anden måde
almennyttige foreninger m.v.
 Selskabsskattelovens § 3, stk. 2 og 3 er ændret således, at de hidtil  

 gældende regler om bevilling af skattefritagelse for uddelinger og  

 hensættelser til almenvelgørende eller på anden måde almennyttige formål er  

 erstattet af en fradragsordning med virkning fra skatteåret 1988/89  

 (indkomståret 1987).
 For foreningsejede selskaber anses indkomst optjent af selskabet under  

 visse forudsætninger for indtjent af foreningen i samme indkomstår og  

 praktiseres ved, at selskabet indrømmes et ligningsmæssigt fradrag for  

 beløbet, der anses for indtjent af foreningen.
 Cirkulæret beskriver reglerne herfor.
 De hidtil gældende regler om skattefritagelse efter selskabsskattelovens §  

 3, stk. 4 berøres ikke af lovændringen og SD-cirkulære 1983-40 anvendes  

 fortsat i disse tilfælde.
 1987-27 af 12. august 1987 om kommunernes opgaver ved udlæg i og
tvangsauktion over fast ejendom m.v.
 Cirkulæret er en ajourføring af tidligere cirkulære om kommunernes opgaver  

 ved tvangsauktion over fast ejendom, under hensyn til ændringer i  

 retsplejeloven og som følge af ændringer i lånerammer.
 Samtidig ophæves KD-meddelelse 1971-42, SD-cirkulære 1981-5, 1984-9 og  

 1985-21.
 1987-28 af 12. august 1987 om andelsboligforeninger.
 Cirkulæret er ophævet ved cirkulære 1987-58 af 28. december 1987.
 1987-29 af 12. august 1987 om »nødvendigt underhold« i  

 henhold til personskattelovens § 26, stk. 5.
Efter personskattelovens § 26, stk. 5 kan personfradraget forhøjes for  

 enlige forsørgere af børn over 17 år, såfremt barnet ikke selv har været i  

 stand til at afholde mindst 50% af udgiften til det nødvendige underhold med  

 tillæg af eventuelle særlige uddannelsesudgifter.
Udgiften for det nødvendige  

 underhold er for indkomståret 1988 fastsat til 36.000 kr.
For  

1988 udgør forhøjelsen af personfradraget 1/3 af det efter  

 personskattelovens § 10 opgjorte personfradrag.
 1987-30 af 12. august 1987 om kilometersatser gældende fra 1.  

 juli 1987.
 Udgifter til erhvervsmæssig kørsel i egen bil kan uden  

 dokumentation for udgiftens størrelse fratrækkes med følgende beløb:
 Kørsel indtil 12.000 km i eet år 199 øre pr. km.
 Kørsel ud over 12.000 km i eet år 108 øre pr. km.
 For skattefri befordringsgodtgørelse for benyttelse af egen bil  

 gælder tidsvarende satser.
 12.000 km grænsen gælder kun for den enkelte arbejdsgiver som skal føre  

 kontrol med antallet af kørte kilometer.
 I øvrigt henvises til SD-cirkulære 1986-51.
 Satserne for privat kørsel i arbejdsgivers bil fremgår af SD-cirkulære  

 1986-48 og satserne for befordring hjem/arbejdsplads for 1987 af SD-cirkulære  

 1986-27.
 1987-31 af 24. august 1987 om personfradrag for efterlevende
ægtefælle i dødsåret.
Af cirkulæret fremgår at praksis vedrørende personfradrag for efterlevende  

 ægtefælle i dødsåret er ændret som følge af en højesteretsdom, således at den  

 efterlevende ægtefælle under visse betingelser er berettiget til både et  

 personfradrag for gifte pensionister og et personfradrag for ugifte  

 pensionister.
Praksisændringen har virkning for indkomstårene 1978-86. Fra  

 1987 og frem gælder personskattelovens regler.
 1987-32 af 4. september 1987 om værdi af fri bil.
Med virkning fra 1. januar 1988 er reglerne om beskatning af værdien af  

 privat kørsel i arbejdsgiverens bil ændret.
Når arbejdsgiveren betaler alle  

 de med kørslen forbundne udgifter beskattes med en sats pr. km svarende til  

 1/50 promille af bilens nyværdi ved kørsel indtil 10.000 km årligt, dog  

 mindst 3,00 kr. og højst 8,00 kr. pr. km.
 Ved kørsel over 10.000 km årligt sker beskatning med 1/3 af den således  

 beregnede værdi, dog højst 1,50 kr. pr. km.
 De nærmere regler er beskrevet i cirkulæret.
 1987-33 af 4. september om befordring mellem bopæl og
arbejdsplads - kilometertakst for indkomståret 1988.
For indkomståret 1988 beregnes det daglige fradrag med følgende  

 kilometertakster: 0 - 20 km intet fradrag 21 - 54 km 110 øre pr. km.
 over 54 km 27,5 øre pr. km.
 Anvendes egen bil til befordringen, og overstiger den daglige befordring  

 54 km, kan fradrag foretages med 105 øre pr. km for befordring ud over 20 km  

 pr. arbejdsdag, hvis offentlig befordring ikke kan anvendes.
 1987-34 af 4. september 1987 om færøske, grønlandske, islandske
og kinesiske studerende.
 Det beløb, der er nødvendigt for en studerendes ophold er for indkomståret  

 1988 fastsat til 44.000 kr.
 De nærmere regler vedrørende beskatning af disse studerende fremgår af  

 cirkulæret.
 1987-35 af 4. september 1987 om bemyndigelse til
ligningskommissionerne til at tillade, at lagerprincippet
anvendes ved opgørelse af fortjeneste/-tab på fordringer.
 1987-36 af 7. september 1987 om udmåling af konsolideringsfradrag
(fondsbeskatningsloven).
 Ifølge fondsbeskatningslovens § 5, stk. 3, kan fradrag for  

 registreringspligtige foreningers hensættelse til konsolidering af  

 foreningsformuen foretages med et beløb, der højst kan udgøre en andel af  

 foreningsformuen, som svarer til den procent, hvormed reguleringspristallet  

 for april i indkomståret er ændret i forhold til reguleringspristallet for  

 april året før.
 Reguleringspristallet udgør for april 1986 og april 1987 henholdsvis 153,5  

 og 158,5.
 1987-37 af 17. september 1987 om kursansættelse af private
pantebreve ved opgørelsen af den skatte- og afgiftsmæssige værdi
og formueværdien.
 I cirkulæret angives hvilken effektiv rente og kurs private pantebreve og  

 gældsbreve normalt vil kunne ansættes til pr. 1. juli 1987.
 1987-38 af 17. september om kontantomregning af overdragelsessummer.
 Cirkulæret angiver kurser vedrørende 3. kvartal 1987 for private  

 pantebreve m.v.
 1987-39 af 23. oktober 1987 om procentsats til brug for
tilbageregulering af forbedringsudgifter m.v. ved beregning af
maksimal lejeværdistigning.
 Procentsatsen til brug for tilbageregulering af forbedringsudgifter m.v.  

 ved beregning af maksimal lejeværdistigning udgør for indkomstårene 1985:  

 78,1%, 1986: 90,9%, 1987: 82,6% og 1988: 100%.
 1987-40 af 23. oktober 1987 om kapitalafkastsatsen til brug for
beregning af kapitalafkast efter virksomhedsskatteloven.
 Kapitalafkastsatsen for indkomståret 1987 udgør 11%.
 1987-41 af 23. oktober 1987 om rateopsparing i pensionsøjemed.
 Amortisationsrenten ifølge pensionsbeskatningslovens § 11 A, stk. 3 for  

 udbetalingsåret 1987 er fastsat til 5%.
 1987-42 af 23. oktober 1987 om beskatning af frirejser til fly.
 Skatteydere, der har fri rejse med fly mellem hjem og arbejdsplads, skal  

 fra og med indkomståret 1988 beskattes af værdien af de faktisk foretagne  

 frirejser, svarende til det fradrag, som den skattepligtige foretager.
 1987-43 af 23. oktober 1987 om henstand med indgivelse af
selvangivelse for 1987 for bogførings- eller regnskabspligtige
personer, dødsboer, selskaber og fonde m.v.
 Der gives bogførings- og regnskabspligtige personer og dødsboer, hvis  

 indkomstår udløber den 31. december eller senere generel henstand med for  

 indsendelse af selvangivelse til 28. april 1988.
 For selskaber og fonde gives generel henstand for indgivelse af  

 selvangivelse for skatteåret 1988/89 (indkomståret 1987) til 30. juni 1988.
 1987-44 af 23. oktober 1987 om udbetaling af overskydende skat
som følge af forhøjelse af personfradrag i henhold til
højesteretsdom af 27. marts 1987.
 Cirkulæret angiver retningslinier for udbetaling af overskydende skat i  

 disse tilfælde.
 1987-45 af 30. oktober 1987 om afgangsførelse af bunden opsparing.
 I cirkulæret angives regler for afgangsførelse af bunden opsparing som  

 følge af uerholdelighed, fraflytning til udlandet, Grønland eller Færøerne,  

 som følge af at skatteyderen er forsvundet, eller ved konkurs/dødsfald samt i  

 tilfælde af gældssanering, akkord eller anden kreditorordning.
 1987-46 af 30. oktober 1987 om den skattemæssige behandling af
egen bil der anvendes både erhvervsmæssigt og privat.
 Cirkulæret indeholder en fyldig vejledning herom.
 1987-47 af 4. november 1987 om fordeling af efterbetaling af løn,
pension, understøttelse m.v.
 Ligningskommissionerne bemyndiges til fremtidigt at afgøre anmodninger om  

 tilbagefordeling af almindeligt skattepligtige indtægter, som ikke hidrører  

 fra udøvelse af selvstændig erhvervsvirksomhed.
 1987-48 af 6. november 1987 om ligningsplan for indkomståret 1987.
 1987-49 af 20. november 1987 om normalværdi af kost og logi.
 For 1988 har ligningsrådet fastsat værdien af kost og logi til  

 19.800 kr. pr. år.
 Værdien af kosten er ansat således:
 43 kr. pr. dag for fuld kost.
 33 kr. pr. dag for delvis fri kost, normalt 2 måltider.
 22 kr. pr. dag for 1 måltid.
 1987-50 af 1. december 1987 om frivillige kreditordninger og
bemyndigelser vedrørende tvangsmæssige kreditordninger.
 Cirkulæret indeholder en fyldig vejledning herom.
 1987-51 af 1. december 1987 om døgnplejevederlag.
 Fradragssatser for indkomståret 1987.
Hele plejevederlaget er skattepligtig som personlig indkomst.
Ved  

 opgørelsen af den skattepligtige indkomst gives følgende fradrag:
 Mulighed for større fradrag ved dokumentation eller sandsynliggørelse af  

 samtlige udgifter.
 1987-52 af 4. december 1987 om sambeskatning af selskaber.
 Cirkulæret indeholder enkelte ændringer i vilkår for sambeskatning af  

 selskaber.
 1987-53 af 4. december 1987 om satser for indkomståret 1988
vedrørende uniform og arbejdsdragt.
 Nye satser for indkomståret 1988.
 1987-54 af 4. december 1987 om landbrug m.v., indkomståret 1988:
Normaludgift pr. kostdag, medhjælperes andel i lejeværdi og værdi
af forbrug af egne varer.
 Cirkulæret omhandler:
 Normaludgift pr. kostdag til medhjælpere som under visse forudsætninger  

 kan ansættes til 32 kr.
 Fradrag i lejeværdi for hver medhjælper, der har logi i stuehuset: 1.600  

 kr. årligt satser for værdi for forbrug af egne produkter for landbrugere.
 1987-55 af 11. december 1987 om satser for indkomståret 1988
vedrørende fortæring.
 Satser for indkomståret 1988 vedrørende fortæring:
 Dobbelt husførelse: pr. uge 400 kr.
 Skur- og tærepenge: pr. dag 22 kr.
 Fiskere:
 Fisketure normalt over et døgn: årlig fradrag: 10.200 kr., fradrag pr.  

 fiskedag: 67 kr.
 Fisketure normalt under et døgn: årligt fradrag 8.100 kr., fradrag pr.  

 fiskedag 41 kr.
 Satserne for udearbejde og overarbejde er ophævet.
 1987-56 af 11. december 1987 om normalværdier pr. 31. december  

 1987 for heste og kreaturer m.v.
 Cirkulæret opregner nye normalhandelsværdier.
 1987-57 af 11. december 1987 om normalværdier pr. 31. december
1987 for pelsdyr.
 Cirkulæret opregner nye normalværdier.
 1987-58 af 28. december 1987 om fritagelse for pligten til at
indsende standardiserede regnskabsoplysninger (virksomhedsskema  

 m.v.).
 I cirkulæret anføres hvilke grupper af skatteydere, der er fritaget for  

 pligten til at indsende standardiserede regnskabsoplysninger.
 SD-cirkulære 1987-28 af 12. august 1987 ophæves samtidig.
 1987-59 af 28. december 1987 om fastsættelse af frist for
indgivelse af oplysninger uden opfordring i henhold til
skattekontrollovens § 7 og 7 B til skattemyndighederne.
 Fristen for indgivelse af disse oplysninger for indkomståret 1987 er  

 fastsat til 20. januar 1988.
 4. Særlige afgørelser.
 4.1.  Opgørelsesmetode ved moderselskabs salg af aktier i
datterselskab.
 Ligningsrådet blev anmodet om forhåndsbesked om følgende:
Skal M A/S, som inden for de seneste 5 år har været ejer af mere end 25%  

 af aktiekapitalen i D A/S, ved afståelse af sine aktier i dette selskab  

 opgøre fortjeneste eller tab efter reglerne i aktieavancebeskatningslovens §  

 6? Det var oplyst, at M A/S ejede nom. 3.750.000 kr.
A-aktier og nom. 841.500  

 kr.
B-aktier D A/S.
D A/S har en nom. aktiekapital på 45 mio. kr., hvor af  

 7,5 mio. kr. er A-aktier og 37,5 mio. kr. er B-aktier.
En A-aktier er tillagt  

 10 gange så stor stemmeret som en B-aktie.
 M A/S overvejer at sælge sine aktier i D A/S, men forinden dette eventuelt  

 finder sted, ønsker man klarhed over, hvorledes avancen skal opgøres for  

 aktier, der er nytegnet eller tildelt som fondsaktier inden for de sidste 3  

 år.
 Selskabet har inden for de seneste 5 år været ejer af mere end 25% af  

 aktiekapitalen i D A/S.
 M A/S er imidlertid ikke omfattet af hovedaktionærbeskatningen, jf.  

 aktieavancebeskatningslovens § 4, stk. 5, 1. pkt., hvorefter lovens § 4, stk.  

 1, 1. pkt., og stk. 2-4, ikke finder anvendelse på aktieselskaber,  

 anpartsselskaber og skattepligtige efter fondsbeskatningsloven.  

 Hovedaktionærbeskatningen for aktieselskaber blev ophævet ved lov nr. 220 af  

 2. juni 1983 med virkning for afståelser den 1. januar 1984 eller senere.
 Selskabets advokat har i forbindelse med anmodningen om bindende  

 forhåndsbesked bl.a. anført følgende:
 På baggrund af formuleringen af aktieavancebeskatningsloven er det  

 forespørgers opfattelse, at en ren objektiv ordfortolkning herunder navnlig  

 bestemmelsen i § 4, stk. 5, fører til, at selskaber omfattet af ordlyden i §  

 6, stk. 1, skal foretage avanceopgørelsen efter de i samme paragraf som for  

 værnsaktionærer gældende regler, dvs. efter gennemsnitsmetoden og således, at  

 anskaffelsestidspunktet for aktie- eller tegningsretter føres tilbage til  

 anskaffelsestidspunktet for moderaktien.
 Såfremt det havde været hensigten at ændre reglerne om avanceopgørelsen  

 for selskaber i forbindelse med lovændringen i 1983, måtte dette antages at  

 ville have fundet klart udtryk i loven og dens motiver.
 Dette er imidlertid ikke tilfældet, idet hverken lovens ordlyd eller  

 motiverne giver belæg for en ændring af principperne for avanceopgørelsen.
 Ligningsrådet svarede:
 M A/S's fortjeneste eller tab ved afståelse af aktier i D A/S efter mindre  

 end 3 års ejertid skal beskattes efter reglerne i  

 aktieavancebeskatningslovens § 2, medens fortjeneste eller tab ved afståelse  

 efter 3 års ejertid er indkomstopgørelsen uvedkommende, jf. lovens § 4, stk.  

 1, 2. pkt., sammenholdt med lovens § 4, stk. 5, hvorefter aktieselskaber ikke  

 er omfattet af hovedaktionærbeskatningsreglerne.
 I relation til beskatning efter lovens § 2 findes fortjeneste eller tab at  

 skulle opgøres efter reglerne i lovens § 5. Fortjeneste eller tab skal  

 således opgøres efter den såkaldte aktie-for-aktie metode, og fondsaktier og  

 tegnede aktier, der er erhvervet ved udnyttelse af tildelte aktie- og  

 tegningsretter, anses for erhvervet på tidspunktet for tildelingen af  

 retterne.
 Fortjeneste eller tab findes således ikke at skulle opgøres efter reglerne  

 i aktieavancebeskatningslovens § 6, uanset af M A/S inden for de seneste 5 år  

 har været ejer at mere end 25% af aktiekapitalen i D A/S.
 Det bemærkes i denne forbindelse, at fortjeneste og tab i relation til  

 beskatning efter aktieavancebeskatningslovens § 2 opgøres efter reglerne i  

 lovens § 5, jf. lovens § 2, stk. 3, 1. pkt. for skattepligtige, der er  

 omfattet af den i aktieavancebeskatningslovens § 4, stk. 2 og 3, angivne  

 kreds af personer m.v., opgøres fortjeneste og tab efter lovens § 6, jf.  

 lovens § 2, st. 3, 3. pkt., men aktieselskaber er ikke omfattet af lovens §  

 4, stk. 2 og 3, jf. lovens § 4, stk. 5.
 Opgørelse af fortjeneste eller tab efter aktieavancebeskatningslovens § 5  

 i et tilfælde som det foreliggende findes i øvrigt ikke at være i  

 uoverensstemmelse med lovens § 6, stk. 1, idet § 4, stk. 2 og 3, som  

 bestemmelsen henviser til, netop ikke omfatter selskaber, jf. foran.
 Der kan endvidere henvises til skattedepartementets cirkulære til  

 aktieavancebeskatningsloven af 2. januar 1984, pkt. 40. f, hvoraf fremgår, at  

 aktieselskabers anvendelse af gennemsnitsmetoden ved aktieafståelser efter  

 den 1. januar 1984 forudsætter, at aktieselskabet før den 1. januar 1984 har  

 anvendt gennemsnitsmetoden i forbindelse med beskatning efter  

 hovedaktionærreglen, hvilket ikke er tilfældet i nærværende sag, idet M A/S  

 ifølge de foreliggende oplysninger ikke tidligere har solgt aktier i D A/S.  

 Anvendelse af gennemsnitsmetoden i det i cirkulæret anførte tilfælde findes i  

 øvrigt at følge af bestemmelsen i aktieavancebeskatningslovens § 6, stk. 6.
 4.2.  De skattemæssige konsekvenser af at en livsforsikring
udlægges fra et selskab til eneanpartshaveren.
 Ligningsrådet blev anmodet om forhåndsbesked om følgende:
1) Kan en livsforsikringspolice tegnet af et anpartsselskab på en  

 medarbejders liv udlægges til ene anpartshaveren som en del af  

 likvidationsprovenuet? 2) Hvis spørgsmål 1 besvares bekræftende, vil dette så medføre nogen  

 ændring i livsforsikringspolicens nuværende formue- og indkomstskattefri  

 status før og efter udlodning ved likvidationen? 3) Skal forsikringen ved udlodning fra selskabet værdiansættes i  

 overensstemmelse med de principper, som er anvendt i en værdioversigt fra  

 forsikringsselskabet? Arkitekt A drev gennem et ham fuldt ud ejet anpartsselskab virksomhed som  

 arkitekt.
Anpartsselskabet havde den 7. oktober 1985 som forsikringstager  

 tegnet en livsforsikring med A's hustru, som forsikrede.
Forsikringen, der begyndte den 1. juli 1986, var tegnet på det vilkår, at  

 såfremt den forsikrede dør inden 7. oktober 1990, skulle der udbetales  

 2.300.000 kr. til selskabet, og det samme var tilfældet, såfremt hun levede  

 denne dag.
Der var ved forsikringens tegning indbetalt et eengangsindskud 2  

 mio. kr. af selskabet.
 Ligningsrådet svarede:
 Ifølge pensionsbeskatningslovens § 50, stk. 3, skal der svares en afgift  

 på 40% af de i indkomståret forfaldne præmier eller bidrag til  

 livsforsikringer, der ikke er omfattet af lovens kapitel 1, i det omfang de  

 overstiger et grundbeløb på 5.300 kr. (1987-niveau). Dette gælder  

 forsikringer, hvor skriftlig begæring om oprettelse er fremsat den 3.  

 december 1985 eller senere, når forsikringstageren er et selskab m.v., der er  

 skattepligtigt efter selskabsskattelovens § 1. Da forsikringen er tegnet før  

 denne dato, har indskuddet været afgiftsfrit i henhold til de da gældende  

 regler.
 Ændringer i ejendomsretten til forsikringen, som ikke umiddelbart følger  

 af forsikringsforholdet, således som dette forelå den 3. december 1985 eller  

 af lovgivningen, vil indebære, at der i forhold til afgiftsreglen er tale om  

 nytegning, jf. pkt. 184 i skattedepartementets cirkulære af 16. december 1986  

 om pensionsbeskatningsloven.
Da forsikringen ved selskabets likvidation og likvidationsudlodning til  

 eneanpartshaveren overgår fra at være ejet af selskabet til at være ejet af  

 eneanpartshaveren, vil der indtræde afgiftspligt for denne ved  

 likvidationsudlodningen.
Herudover vil forsikringen indgå i  

 likvidationsprovenuet med den tilbagekøbsværdi (genkøbsværdi), den har på  

 udlægstidspunktet.
 Efter udlodning til hovedanpartshaveren vil forsikringens tilbagekøbsværdi  

 og værditilvækst samt den endelige udbetaling af forsikringssummen fortsat  

 være indkomst- og formueskattefri, jf. statsskattelovens § 12, nr. 2 og § 5 b  

 samt pensionsbeskatningslovens § 50, stk. 5 og 6.
 Det forhold, at selskabet træder i likvidation, bevirker ikke nogen  

 ændring af forsikringens status.
 4.3.  Bidrag til et kulturelt arrangement anset som en
reklameudgift.
 Ligningsrådet blev anmodet om forhåndsbesked om følgende:
Vil dansk erhvervsvirksomheder, der yder bidrag til arrangementet The Hans  

 Christian Andersen Ballet Awards, kunne fratrække disse bidrag som  

 driftsomkostninger? Den 7. maj 1988 afholdes det internationale balletarrangement, The Hans  

 Christian Andersen Ballet Awards, på De Kongelige Teater.
Ved arrangementet  

 vil den nystiftede H.C.
Andersen balletpris blive uddelt for første gang.
 Hendes Majestæt Dronning Margrethe er protektor for arrangementet, og der  

 er nedsat et præsidium med direktører fra flere større danske  

 erhvervsvirksomheder.
 Det samlede program er budgetteret til 4,5 mio. kr., som påtænkes  

 finansieret gennem sponsorbidrag fra danske erhvervsvirksomheder.
Sponsorerne vil blive opdelt i grupper, og afhængig af bidragets størrelse  

 vil de enkelte sponsorer opnå ret til reklame i forbindelse med  

 arrangementet, således at de største bidragsydere opnår de fleste  

 rettigheder.
Reklamen vil for hovedsponsoren bl.a. kommer til at bestå i  

 positiv omtale af virksomheden i gallaprogrammet for The Hans Christian  

 Andersen Awards 1988. Virksomhedens navn vil indgå i en helsides annonce i  

 fire farver i gallaprogrammet og i landsdækkende helsides annonce for  

 arrangementet samt i det Kongelige Teaters programmer sæsonnen 1987/88.  

 Virksomhedens logo vil indgå i en udstilling af H.C.
Andersen statuetten i  

 det Kongelige Teaters foyer og virksomheden får ret til at anvende statuetten  

 i reklamesammenhæng.
 De mindste sponsorer vil blive nævnt i gallaprogrammet og i landsdækkende  

 helsides annoncer om arrangementet.
 Ligningsrådet svarede, at erhvervsvirksomheder, der yder bidrag til The  

 Hans Christian Andersen Ballet Awards 1988, opnår reklame i et sådant omfang,  

 at udgifterne hertil kan fratrækkes som driftsomkostninger af virksomhederne.
 4.4.  Familiefond i Liechtenstein ikke tillagt skattemæssig
betydning.
 Ligningsrådet blev anmodet om forhåndsbesked om følgende:
Skal den formue der tilhører A's familiefond af 1986 med hjemsted i  

 Liechtenstein beskattes i Danmark ved stifterens tilflytning til Danmark? Omstændighederne var følgende:
 A flyttede i 1983, i en alder af 18 år, til udlandet, og havde ikke siden  

 været hverken fuld eller begrænset skattepligt til Danmark.
 Ved årsskiftet 1986/87 stiftede han Familienstiftung von 1986, med  

 hjemsted i Liechtenstein.
 A påtænkte nu at flytte tilbage til Danmark, og anmodede i forbindelse  

 hermed om bindende forhåndsbesked vedrørende spørgsmålet, om fonden kunne  

 godkendes som en selvstændig juridisk enhed, hvis formue var effektivt  

 udskilt fra stifteren, således at stifteren ikke blev formueskattepligtig af  

 familiefondens formue.
 Af fondens vedtægter fremgik bl.a.:
 Fonden havde ingen kommercielle formål.
 Fondens formål skulle være, at yde støtte til de medlemmer af stifterens  

 familie der anføres i tillægsvedtægterne.
 Endvidere kunne fondsbestyrelsen ved enstemmig beslutning yde støtte til  

 almennyttige organisationer eller til personer, som efter fondsbestyrelsens  

 skøn havde gjort sig særlig fortjent.
Støtten kunne ydes i form af gaver, lån eller kautioner.
Dog kunne støtte  

 til stifteren, andre indskydere eller med stifteren eller andre indskydere  

 samlevende hustruer samt deres fælles børn under 18 år, som bor hos deres  

 forældre, kun ydes af fondens overskud (det akkumulerede overskud) og under  

 ingen omstændigheder af fondens kapital, således som denne var tilvejebragt  

 ved modtagelse af gaver.
 Ifølge tillægsvedtægter var A's far og bror indsat som beneficianter.
 Fondsbestyrelsen bestod af A, A's far, A's bror samt yderligere et medlem.  

 A var formand for livstid.
 Ligningsrådet svarede:
 Ved bedømmelsen har man bl.a. lagt vægt på, at fonden ikke opfylder krav  

 af tilsvarende karakter, som efter dansk fondslovgivning er en betingelse for  

 at anse en fond for et i forhold til stifteren selvstændigt retssubjekt.
 Endvidere har ligningsrådet ikke på det foreliggende grundlag anset det  

 for godtgjort, at der ved stiftelsen af fonden i Liechtenstein er  

 tilvejebragt eller kan tilvejebringes et sådant offentligt indseende med  

 fondens virke, at fondskapitalen efter dansk skatteret kan anses udskilt fra  

 stifterens formue.
 Ligningsrådet fandet herefter ikke, at fondens kapital var effektivt  

 udskilt fra stifterens formue, og kapitalen ville derfor blive beskattet som  

 formue, der tilhørte stifteren.
 4.5.  Bestyrelsesmedlemmers rejse til Italien.
 Statsskattedirektoratet fik af en kommune forelagt følgende:
I 1985 foretog 10 bestyrelsesmedlemmer og 5 ledende funktionærer fra et  

 kreaturslagteri A.m.b.A. en rejse til Italien, hvor man besøgte nogle vigtige  

 importører af kød fra virksomheden.
Alle rejsedeltagere medbragte ægtefæller.
 Rejsen til de italiensk markedsområder blev foretaget af afsætningsmæssige  

 hensyn, idet en væsentlig del af eksporten gik til Italien.
Udover at aflægge besøg hos væsentlige kunder i Italien blev der besøgt et  

 køle- og frysehus i Rom samt adskillige detailforretninger.
Formålet med  

 disse besøg var at se, hvorledes det danske kød omsættes i Rom, idet  

 Rom-området er et stort afgrænset område for afsætning af danske  

 kobagfjerdinge.
Under henvisning til det angivne erhvervsmæssigt indhold af rejsen svarede  

 statsskattedirektoratet, at bestyrelsesmedlemmerne og de ledende funktionærer  

 ikke skulle beskattes af nogen værdi af rejsen, medens der skulle ske  

 beskatning af rejsens værdi for deltagende ægtefæller.
Værdien ansattes til  

 3.000 kr.
 4.6.  Studierejser for kredsbestyrelsesmedlemmer i FDB.
 En kommune spurgte statsskattedirektoratet om evt. skattepligt af værdien  

 af studierejser for kredsbestyrelsesmedlemmer i FDB.
 Om kredsbestyrelsesmedlemmernes opgaver var oplyst, at de skulle holde  

 kontakt til brugsforeningerne, være til stede ved åbning af nye butikker og  

 deltage i kongresser og udvalg m.v.
 Kredsbestyrelsesmedlemmerne er ulønnede og vælges for en periode på 3 år.  

 Hvert kredsbestyrelsesmedlem tilbydes i sin valgperiode en rejse til et vest-  

 eller østeuropæisk land.
Rejsernes gennemsnitlige værdi var fastsat til 3.850 kr.
Rejserne varede 4  

 dage, hvoraf ca. 2 dage anvendtes til butiksbesøg, instruktion og foredrag.  

 Rejsernes faglige indhold bestod i en orientering om vedkommende lands  

 brugsforeningsbevægelse, butiksbesøg og besøg i en produktionsenhed.
Rejsemål  

 var f.eks.
London, Budapest, Prag, Oslo, Moskva, Lissabon, Wien, Glasgow,  

 Strasbourg og Gdansk.
 Der kunne medtaget ledsager mod betaling af rejsens pris.
 Under hensyn til det angivne faglige indhold svarede  

 statsskattedirektoratet, at deltagerne i studierejserne ikke skulle beskattes  

 af værdien af rejsen.
 4.7.  Driftsomkostninger.
 Ligningsrådet blev anmodet om forhåndsbesked om følgende:
Vil Ejendomsfirmaet E have fuld fradragsret for ydelser i form af rejser  

 til personer, der anbefaler ejendomsfirmaet til andre og derved formidler  

 salg af en ejerlejlighed? Omstændighederne var følgende:
 Ejendomsfirmaet E påtænker at udsende en reklame i københavnsområdet.  

 Meningen med reklamen er, at den skal opfordre modtageren til at anvise  

 ejendomsfirmaet til familie, venner og bekendte, således at ejendomsfirmaet  

 derved opnår at få familiens, venners eller bekendtes ejerlejlighed til salg.
Når ejendomsfirmaet har solgt den anviste ejerlejlighed aflønnes den  

 person, der har anvist firmaet, med enten et gavekort til en rejse af værdi  

 max. kr. 2.000, eller med en rejse til Lazanta Sport på De Canariske øer,  

 hvor ejendomsfirmaet vil prøve at sælge en time-share lejlighed til  

 modtageren, når denne er kommet hjem.
Den person, hvis ejerlejlighed sælges,  

 vil ikke kunne modtage en sådan gave.
Ligningsrådet svarede:
Ligningsrådet er af den opfattelse, at udgifterne til rejserne har  

 karakter af en anvisningsprovision, der ikke kan betragtes som opmærksomhed  

 eller kommerciel gæstfrihed over for forretningsforbindelser.
Der er herved  

 især henset til, at frirejsen ikke gives til en forretningsforbindelse, men  

 til en tredjemand, som ejendomsfirmaet ikke i øvrigt har forbindelse med.
Det  

 forhold, at firmaet vil forsøge at sælge en time-share lejlighed til  

 modtagerne af en rejse til Lazanta Sport, findes ikke at fratage udgifterne  

 karakteren af fuldt fradragsberettigede salgsomkostninger.
Ligningsrådet  

 finder således ikke, at udgifterne er repræsentationsudgifter med begrænset  

 fradragsret i henhold til ligningslovens § 8, stk. 4, men må anses som fuldt  

 fradragsberettigede driftsomkostninger for ejendomsfirmaet.
Det bemærkes dog, at det er en forudsætning for, at fradraget kan  

 godkendes, at firmaet kan dokumentere og specificere udgifterne til disse  

 rejser, der er indkomstskattepligtige for modtagerne.
Ejendomsfirmaet skal  

 endvidere på begæring af skattemyndighederne kunne oplyse, hvem der har  

 modtaget rejserne.
 4.8.  En assurandør anset for selvstændig erhvervsdrivende i
henhold til § 1 i virksomhedsskatteloven.
 Ligningsrådet blev anmodet om forhåndsbesked om følgende:
Kan assurandør A anses for at drive selvstændig erhvervsvirksomhed i  

 relation til virksomhedsskatteloven, således at han kan vælge at anvende  

 reglerne i denne lov på indkomst fra virksomheden? Omstændighederne var:
 Assurandør A startede som assurandør for Statsanstalten for Livsforsikring  

 ifølge kontrakt af 1. april 1982. Agenturet henhører under et hovedagentur,  

 hvor der foruden hovedagenturet er 7 underagenturer.
A er udelukkende provisionslønnet.
Ifølge kontrakten skal 30 pct. af den  

 modtagne provision afregnes til hovedagenturet.
Disse 30% skal dække  

 hovedagenturets omkostninger ved bl.a. at stillet et kontor med diverse  

 hjælpemidler til rådighed.
På hovedagenturets kontor er der ansat een  

 kontorhjælp for de i alt 8 assurandører.
A skal selv afholde alle omkostninger i forbindelse med sin virksomhed som  

 assurandør.
Han har således oprettet kontor i sin egen bolig og ansat 1  

 kontormedarbejder, der aflønnes med ca. kr. 65.000 årligt, idet  

 hovedagenturets kontorhjælp ikke er tilstrækkelig.
Der er endvidere udgifter  

 til bil, sponsorkontrakter, reklameartikler, kontorartikler, revisorbistand  

 m.v.
Hvis der sker ændring i en tegnet forsikring indenfor de første 3 år, er  

 assurandøren forpligtet til at tilbagebetale den udbetalte provision.
Pligt  

 til tilbagebetaling gælder tilsvarende ved ophør af samarbejdet med  

 selskabet.
Ifølge selvangivelsen for 1985 havde A kr. 870.000 i indtægter fra  

 Statsanstalten for Livsforsikring.
Desuden var der indtægter på kr. 54.000  

 fra Almindelig Brand af 1792 og kr. 5.700 fra Kgl.
Brand, i alt kr. 929.700,  

 der er beskattet som A-indkomst.
Udgifter i forbindelse med virksomheden  

 androg kr. 342.000.
 Ligningsrådet svarede:
 Da den nævnte driftsomkostninger efter deres art og omfang ligger  

 væsentligt ud over, hvad der er sædvanligt i lønmodtagerforhold, må A anses  

 for som assurandør at drive selvstændig erhvervsvirksomhed i relation til  

 virksomhedsskatteloven, jf. dennes § 1, således at han kan vælge at anvende  

 reglerne i denne lov på indkomst fra virksomheden.
 4.9.  Fradrag for stempelafgift i leasingselskab.
 Ligningsrådet blev anmodet om forhåndsbesked om følgende:
1) Kan leasingselskabet L A/S fradrage stempelafgifter på kontrakter om  

 udlejning af biler? 2) Kan stempelafgifter på kontrakter om udlejning af biler afskrives  

 sammen med anskaffelsessummen for biler? Leasingselskabet L A/S driver virksomhed med udlejning af bl.a. biler.  

 Udlejningen sker hovedsageligt til erhvervsdrivende og lejeperioden er typisk  

 2-3 år.
Udlejningen foregår således, at lejeren henvender sig med krav til  

 bilmærke, farve ect., hvorefter leasingselskabet erhverver bilen.
Efter  

 lejeperiodens udløb afhændes bilen.
Genudlejning finder kun sted ved  

 ophævelse af lejekontrakter kort tid efter indgåelsen.
Efter lov nr. 699 af den 17. oktober 1986, § 59 A, skal lejekontrakter  

 vedrørende biler, der er indgået for mere end 3 mdr., stemples med 4pct af  

 det samlede vederlag.
Ifølge stempellovens § 31 hæfter begge parter i et  

 retsforhold for betaling af stempelafgiften.
Stempeludgiften påtænkes af  

 konkurrencemæssige grunde afholdt af selskabet og ikke af leasingtageren.
Ligningsrådet fandt, at stempeludgiften for selskabet måtte behandles som  

 andre driftsomkostninger, således at udgiften kunne fradrages i det år, hvor  

 den afholdes.
Selskabet kan dog vælge at fordele udgiften til fradrag over  

 løbetiden for pågældende lejekontrakt.
 Stempeludgiften kunne ikke tillægges bilernes afskrivningssaldo, idet  

 udgiften ikke vedrørte købet af bilerne.
 4.10.  Kommanditisters afskrivningsret ved udflagning til Singapore.
 Ligningsrådet blev anmodet om svar på følgende:
Kan deltagerne i kommanditselskabet K fortsat afskrive på skibet M/S S  

 selv om skibet sælges til et aktieselskab i Singapore? Kommanditselskabet K driver rederivirksomhed med skibet M/S S der sejler  

 under dansk flag.
A/S A er komplementar i selskabet med en ejerandel på 45%,  

 medens 7 kommanditister tilsammen ejer de resterende 55%.
 Selskabet påtænker at sælge skibet til et aktieselskab i Singapore.  

 Baggrunden for salget er, at der vil være betydelige besparelser på skibets  

 drift, såfremt det formelt er ejet af et selskab i Singapore.
Det er oplyst, at skibet efter salget skal tilbageleases til kommanditselskabet, at leasingydelsen skal svare til afdragene på købesummen, således at der  

 ikke vil ske faktiske betalinger, at der samtidig med salget indgås aftale om, at kommanditselskabet har ret  

 og pligt til når som helst at købe skibet tilbage til en forud fastsat pris,  

 der svarer til restgælden, at den kontante del af købesummen skal svare til selskabets aktiekapital  

 med fradrag af stiftelsesomkostninger, at selskabet i Singapore ikke skal betale renter af den til enhver tid  

 værende restgæld i skibet, at samtlige aktier i Singapore-selskabet skal ejes af kommanditselskabet.
Det er videre oplyst, at salget af skibet udelukkende sker for at få dette  

 registreret under Singapore-flag.
Singapore-selskabet skal ikke have ansatte,  

 ligesom det ikke skal have nogen form for aktivitet, men blot en adresse hos  

 en administrator.
Samtlige administrative og ledelsesmæssige funktioner skal  

 udøves her i landet.
 4.11.  Et beløb fastsat ved forlig i anledning af tvist om en
erhvervsudygtighedsforsikring var afgifts- og
tillægsskattepligtig efter pensionsbeskatningsloven.
 Ligningsrådet blev anmodet om forhåndsbesked om følgende:
1) Er et beløb på 800.000 kr., der er tilbudt A som led i et inden retlig  

 forlig til fuld og endelig afgørelse af spørgsmål om dagpenge i henhold til  

 en erhvervsudygtighedsforsikring indkomstskattefri? 2) Hvis dette ikke er tilfældet, hvorledes skal der så forholdes med det  

 pågældende beløb? 3) I hvilket indkomstår skal beløbet i givet fald tages til indtægt for  

 modtageren? A tegnede som praktiserende læge i 1976 en erhvervsudygtighedsforsikring,  

 hvorefter han var berettiget til at oppebære dagpenge med 938 kr. om dagen  

 (indeksreguleret), hvis erhvervsevnen som følge af ulykkes- eller  

 sygdomstilfælde blev nedsat med 50% eller derover.
Dagpengene skulle betales  

 så længe erhvervsevnen var nedsat med mindst 50%, dog længst til udløbet af  

 det forsikringsår, hvor den forsikrede fylder 60 år.
 A var forsikret og ejer af forsikringen, der i øvrigt ved  

 indkomstopgørelsen for indkomståret 1981 var selvangivet som fuldt  

 fradragsberettiget.
Efter sygdom i 1981 var A ude af stand til at passe sin praksis, og modtog  

 herefter dagpenge i henhold til forsikringsaftalen.
I 1981 afhændede han sin  

 praksis.
Forsikringsselskabet ophørte pr. 1. august 1981 med at udbetale  

 dagpenge efter forsikringen.
Der anførtes forskellige begrundelser herfor.
 Den 8. maj 1985 udtog A stævning mod forsikringsselskabet med påstand om  

 genoptagelse af de ophørte dagpengeudbetalinger med tilbagevirkende kraft fra  

 1. august 1982. Landsretten havde under sagen tilkendegivet parterne, at  

 sagen ville være mest egnet til afgørelse ved et indenretlig forlig.  

 Forsikringsselskabet tilbød herefter at konvertere de løbende  

 dagpengeydelser, der efter forsikredes opfattelse ifølge forsikringspolicen  

 skulle være udbetalt fra den 1. august 1982 og indtil forsikringstagerens  

 fyldte 60 år til et eengangsbeløb på 800.000 kr. til fuld og endelig  

 afgørelse af det krav, der lå til grund for stævningen.
 Ligningsrådet svarede:
 Forsikringen må anses for omfattet af bestemmelsen i  

 pensionsbeskatningslovens § 2, nr. 4, litra b, (invalidepensioner), jf. skd.  

 33.191 og ligningsvejledningen 1985, side 588 og side 631.
 I henhold til pensionsbeskatningslovens § 29, stk. 1, svares der en afgift  

 på 40% af det udbetalte beløb ved udbetalinger, der som i nærværende tilfælde  

 ikke omfattes af § 20 (løbende udbetalinger). Endvidere skal der svares  

 tillægsskat.
 Afgiftspligten og pligten til at svare tillægsskat må anses for indtrådt  

 ved udbetaling af det nævnte beløb, jf. pensionsbeskatningslovens § 38 og §  

 48.
 4.12.  Leasingaftale ikke anerkendt i skattemæssig henseende.
 Ligningsrådet blev anmodet om svar på følgende:
Kan A/S A fratrække leasingydelser til A/S F for leje af en bygning, som  

 påtænkes opført på A's ejendom? A/S A drev handelsvirksomhed med industrimaskiner og entreprenørmateriel.
 Selskabet ejede en ejendom i X-købing, hvor man påtænkte at opføre en  

 kontorbygning.
Bygningen ville blive på ialt 2.500 kvadratmeter plus 800 kvadratmeter  

 kælder og skulle opføres for A's regning.
Når bygningen var færdig skulle den  

 sælges til F.
Købesummen, der er lig med A's anskaffelsessum, er aftalt til  

 25 mio. kr., som skal erlægges kontant.
Fra 1987 og indtil 2007 påtænkes bygningen udlejet til A.
Lejemålet er  

 gensidigt uopsigeligt i lejeperioden.
Den årlige leje er fastsat til kr.  

 3.311.175, der erlægges kvartalsvis forud.
Lejen er beregnet som 3.311175%  

 pr. kvartal af købesummen for bygningen.
I lejeperioden betaler A alle på ejendommen faldende skatter og afgifter,  

 udgifter i forbindelse med ejendommens forsyning med vand, el, gas og  

 lignende samt udgifter, der pålægges ejendommen til vedligeholdelse,  

 renholdelse og belysning af vej samt udgifter til vedligeholdelse og drift af  

 spildevandsafledningsanlæg.
A har den fulde vedligeholdelsespligt med hensyn  

 til bygningen, båd hvad angår det udvendige og det indvendige. endvidere  

 påhviler det A at tegne brand-, hus-, grundejer- og ansvarsforsikring.
Efter 10 års lejemål har A ret til at købe bygningen til en pris, der  

 udgør 80% af den samlede anskaffelsessum lig 20 mio. kr.
Ved lejekontraktens  

 udløb, dvs. i år 2007, har A ret til at købe bygningen til en pris, der  

 andrager 10% af den samlede anskaffelsessum lig 2,5 mio. kr.
 Endvidere er der aftalt en vis regulering af lejen i takt med ændringer af  

 renteniveauet.
 Ligningsrådet svarede:
Statsskattedirektoratets vurderingsafdeling har udtalt, at den mellem  

 parterne aftalte leje, der vil blive af en størrelsesorden på kr. 1.200 pr.  

 kvm. etagemeter væsentlig skønnes at overstige det for tiden normale  

 lejeniveau for kontor ejendomme inden for området.
Dette lejeniveau ligger  

 mellem kr. 750 og kr. 1.000 pr. etagemeter.
 Efter ligningsrådets opfattelse kan det ikke anses for sandsynligt, at de  

 aftalte tilbagekøbspriser for bygningen vil svare til bygningens reelle værdi  

 på de tidspunkter, hvor køberetten kan gøres gældende.
Det er herefter ligningsrådets opfattelse, at leasingydelserne må  

 indeholde betaling for bygningens merværdi ud over de aftalte  

 tilbagekøbspriser.
Leasingaftalen kan således ikke anerkendes som en sådan i  

 skattemæssig henseende.
 Det stillede spørgsmål må herefter besvares benægtende.
 4.13.  Genvundne afskrivninger - flere bygninger.
 I ligningsvejledningen for 1986, side 532 er refereret landsskatterettens  

 kendelse 1979, nr. 9, hvor opgørelse af genvundne afskrivninger ved salg af  

 en ejendom med flere bygninger blev foretaget samlet.
 Denne praksis må anses for forladt, idet landsskatteretten ved kendelse af  

 12. januar 1987 (refereret i »skat, 1987, nr. 3, side 218) har  

 fastslået, at opgørelse af genvundne afskrivninger ved salg af en ejendom med  

 flere bygninger skal ske særskilt for hver enkelt bygning.
 4.14.  Dispensation fra kravet om 2 års beboelse i
ejendomsavancebeskatningslovens § 8, stk. 2.
 Ifølge hidtidig praksis er fritagelse for beskatning i henhold til § 8,  

 stk. 2, blevet indrømmet i forbindelse med  

 forflyttelses/stillingsskift/separation og skilsmisse.
 Salget skal her ske i umiddelbar forbindelse med forflyttelsen, separation  

 osv.
 Endvidere kan dispensation opnås ved dødsfald samt opløsning af et  

 papirløst samliv, hvor parterne ejer hver en halvdel af ejendommen.
 Dispensation kan i visse tilfælde gives ved flytning på grund af  

 dokumenteret sygdom.
 I forbindelse med en forespørgsel har statsskattedirektoratet, med  

 skattedepartementets tiltrædelse, udtalt, at ejendomssalg nødvendiggjort  

 såvel af flytning i forbindelse med ansættelse i stilling efter endt  

 uddannelse, som flytning i forbindelse med ansættelse i stilling efter  

 forudgående arbejdsløshedsperiode, nu også anses for omfattet af  

 dispensationsadgangen i henhold til ejendomsvancebeskatningslovens § 8, stk.  

 2.
Det tilføjes, at dispensationsbestemmelsen ikke kan anvendes i forbindelse  

 med et påtænkt salg af fast ejendom.
Hvis amtsskatteinspektoraterne giver en  

 vejledende udtalelse i forbindelse med et påtænkt salg, skal der derfor ikke  

 gives klageadgang til statsskattedirektoratet.
 4.15.  Invaliders og kronisk syge befordringsfradrag.
Ligningslovens § 9 D bestemmer, at invalider og kronisk syge kan fratrække  

 faktiske udgifter for deres transport mellem hjemmet og arbejdspladsen,  

 forudsat at de kan godtgøre, at de har haft særlige udgifter til denne  

 transport.
De almindelige befordringsfradragsregler i ligningslovens § 9 C  

 finder ikke anvendelse i disse tilfælde.
 Bestemmelsen i sin nuværende affattelse har virkning fra og med  

 indkomståret 1985 (jf. § 2 i lov nr. 274 af 6. juni 1984).
 Et antal verserende sager i statsskattedirektoratet viser, at  

 ligningsmyndighederne nogle steder ikke anser invalider og kronisk syge for  

 omfattet af ligningslovens § 9 D i de tilfælde, hvor det er normalt, at den  

 øvrige lokalbefolkning anvender eget transportmiddel til transporten mellem  

 hjem og arbejdsplads, fordi offentlige transportmidler ikke er anvendelige.  

 Som begrundelse herfor anføres en landsskatteretskendelse fra 1969 (1sr  

 1969.147) og en landsretsdom fra 1973 ØLD af 29. juni 1973).
Ved ændringen af befordringsfradragsreglerne (§§ 9 C og 9 D) var der  

 ifølge lovforslagets bemærkninger ikke tilsigtet nogen ændring i realiteten  

 for så vidt angår invaliders og kronisk syges befordringsfradrag mellem  

 sædvanlig bopæl og arbejdsstedet.
Imidlertid præciserede skattedepartementet,  

 at det i forbindelse med lovgivningsarbejdet var forudsat at invalider og  

 kronisk syge altid har fradrag for særlige udgifter.
 Afsnit U2 i LV skal altså forstås således, at invalider og kronisk syge  

 altid har fradrag for faktiske udgifter, og at normaltransportudgifter kun  

 har betydning for bundfradragets størrelse, jf. eksempel 2.
 4.16.  Livsforsikring tegnet af et selskab var ikke omfattet af
pensionsbeskatningsloven.
 Ligningsrådet blev anmodet om svar på følgende:
1) Har A/S Revisionskontoret K fradragsret for præmier betalt til en af  

 selskabet ejet ophørende livsforsikring med reg. revisor R som forsikret, når  

 selskabet tillige er forsikringstager? 2) Hvorledes vil beskatningsforholdene være ved en eventuel udbetaling af  

 forsikringssummen til selskabet? A/S Revisionskontoret K påtænkte at oprette separate ophørende  

 livsforsikringer på hver af selskabets tre aktionærers liv.
Selskabet skulle  

 betale præmierne og eje forsikringerne.
En eventuel udbetaling fra  

 forsikringerne tilfaldt selskabet.
Selskabet skulle være forsikringstager og  

 udbetalingen ved forsikringsbegivenhedens indtræden skulle være på 1.000.000  

 kr. for hver af aktionærerne.
Der var tale om rene risikoforsikringer uden  

 opsparingselement.
 Bonus skulle anvendes til forhøjelse af forsikringsdækningen.  

 Forsikringerne udløb ved de forsikredes fyldte 60 år.
 De tre aktionærer ejede i fællesskab selskabet, og aktiekapitalen var  

 fordelt med en tredjedel til hver.
 Hensigten med forsikringerne var at sætte selskabet i stand til at afkøbe  

 afdødes enke dennes aktiepost i selskabet.
 Ligningsrådet fandt, at den omhandlede forsikring ikke var omfattet af  

 pensionsbeskatningsloven, jf. lovbekendtgørelse nr. 436 af 25. juni 1986 og  

 lovbekendtgørelse nr. 358 af 2. juli 1984.
 Præmien til forsikringen fandtes heller ikke fradragsberettiget efter  

 statsskattelovens § 6 eller ligningslovens § 8, stk. 3.
 Udbetaling af forsikringssummen ved forsikringsbegivenhedens indtræden  

 ansås for indkomstskattefri, jf. statsskattelovens § 5 b.
 4.17.  Virksomhedsomdannelse.
 Ligningsrådet blev anmodet om svar på følgende:
Kan skatteyders virksomhed med udlejning af 6 containere omdannes efter  

 lov om skattefri virksomhedsomdannelse pr. 1. januar 1987? De nærmere omstændigheder var følgende:
Skatteyder, der som hovederhverv drev en tandlægepraksis, havde i december  

 1985 anskaffet 6 containere til en samlet anskaffelsessum på 107.000 kr.  

 Købesummen skulle erlægges i 6 rater, hvoraf første til femte rate, i alt 20%  

 af købesummen, ville blive opkrævet i perioden fra købet indtil marts 1987.  

 Sjette rate svarende til 80 pct. af købesummen skulle betales kvartalsvis og  

 første gang i april 1986 og senest marts 1991. Sidstnævnte rate ville  

 eventuelt kunne formidles ved et lån hos sælger.
Sælger havde taget  

 ejendomsforbehold til containerne.
Ifølge en leasingaftale var containerne udlejet for en periode på 5 3/4  

 år, hvorefter containerne skulle sælges.
Bruger havde option til at overtage  

 de leasede genstande til en nærmere aftalt pris.
I forbindelse med en udvidelse af skatteyderens containervirksomhed  

 påtænkte han at stifte et selskab efter reglerne om skattefri  

 virksomhedsomdannelse.
Ved stiftelsen ønskedes containerne og  

 investeringsfondshenlæggelser overdraget til selskabet.
 Ligningsrådet svarede, at skatteyders virksomhed med udlejning af  

 containerne måtte anses som en selvstændig virksomhed, der kunne omdannes til  

 et selskab efter reglerne i lov om skattefri virksomhedsomdannelse.  

 Skatteyders uudnyttede henlæggelser til investeringsfonds og de hertil  

 knyttede investeringsfondsindskud kunne overføres til selskabet uagtet, at  

 investeringsfondshenlæggelserne hidrørte fra skatteyders tandlægevirksomhed.
 4.18.  Investeringsforenings overgang fra udloddende til
akkumulerende.
 Ligningsrådet blev anmodet om forhåndsbesked om følgende:
Kan investeringsforeningen R, når den overgår fra at være udloddende  

 investeringsforening omfattet af selskabsskattelovens § 1, stk. 1, nr. 6, til  

 at være akkumulerende investeringsforening omfattet af selskabsskattelovens §  

 1, stk. 1, nr. 5a, som indgangsværdier for aktier erhvervet forud for  

 overgangsåret anvende enten den faktiske anskaffelsessum eller kursværdien  

 primo overgangsåret efter eget valg? Investeringsforeningen R, som var en udloddende forening omfattet af  

 selskabsskattelovens § 1, stk. 1, nr. 6, startede sin virksomhed i august  

 1985. Foreningen havde udelukkende investeret i aktier, hvoraf udenlandske  

 aktier udgjorde den altovervejende del.
Baggrunden for anmodningen om bindende forhåndsbesked var, at  

 investeringsforeningen påtænkte at overgå til at være akkumulerende investeringsforening omfattet af  

 selskabsskattelovens § 1, stk. 1, nr. 5a.
 Det var foreningens advokats opfattelse, at der eksisterede en almindelig  

 retsgrundsætning, ifølge hvilken skatteyderen i så tilfælde skulle stilles  

 gunstigst muligt, således at denne opnåede valgfrihed mellem enten at anvende  

 anskaffelseskursen eller primokursen i overgangsåret, alt efter hvilket der  

 er højst.
For så vidt det var gjort gældende, at der måtte være valgfrihed mellem  

 den faktiske anskaffelsessum og kursværdien primo overgangsåret, var det  

 ligningsrådets opfattelse at en sådan valgfrihed krævede udtrykkelig  

 lovhjemmel.
I de tilfælde, hvor der er valgfrihed med hensyn til at anvende  

 anskaffelsessummen eller en anden værdi, er der udtrykkelig lovhjemmel  

 hertil, jf. herved aktieavancebeskatningslovens § 6 og § 8,  

 selskabsskattelovens § 35 E og § 35 H vedrørende overgangsbestemmelserne for  

 henholdsvis sparekasser og akkumulerende investeringsforeninger i forbindelse  

 med indtræden af skattepligt, samt § 21 i lov om beskatning af fonde, visse  

 foreninger og institutter m.v.
 Der antages endvidere ikke at være hjemmel til at fravige de almindeligt  

 gældende regler for opgørelse af fortjeneste eller tab ved salg af aktier i  

 relation til skatteyder, som er flyttet her til landet, men har erhvervet  

 aktierne forinden, der er indtrådt skattepligt her til landet, jf. herved  

 Meddelelser fra Skattedepartementet nr. 23, side 4, nr. 4.
 Ligningsrådet fandt herefter, at kursavance og kurstab på den pågældende  

 investeringsforenings beholdning af aktier, som var erhvervet forud for  

 overgangsåret, i skattemæssig henseende skulle beregnes med udgangspunkt i  

 den faktiske anskaffelsessum, idet der ikke var hjemmel til at fravige  

 aktieavancebeskatningslovens § 5 og § 6, hvorefter fortjeneste eller tab  

 beregnes som forskellen mellem afståelsessummen og anskaffelsessummen.
 4.19.  Time-share.
 Ligningsrådet er blevet anmodet om forhåndsbesked om følgende:
1) Hvorledes beskattes det engangsbeløb, som et aktieselskab modtager som  

 betaling for at stille hotellejligheder til rådighed på timeshare-basis i 99  

 år? 2) Har selskabet fradragsret for et beløb, som hensættes som reserve til  

 fremtidige større vedligeholdelser og ombygninger, og som afgives til det  

 interessentskab, som driver hoteller? De nærmere omstændigheder var:
 En tidsbestemt brugsret til en hotellejlighed samt de øvrige faciliteter  

 på hotellet (restauration, swimming-pool m.v.) skal overdrages på  

 time-sharebasis.
 Hver lejlighed skal sælges i 10 pakker a 5 uger i 99 år.  

 Time-share-køberne stifter et interessentskab, b der driver hotellet,  

 herunder bortforpagtning af restaurant og kiosk samt drift og vedligeholdelse  

 af swimming-pool og vedligeholder samtlige lejligheder.
 Selve hotellet bygges af et aktieselskab, som sælger ovennævnte  

 brugsrettigheder og indgår i interessentskabet på lige fod med de øvrige  

 timeshare-købere for den del af pakkerne, der ikke bliver solgt.
I aktieselskabets pris for brugsretten er indeholdt et beløb, som afsættes  

 som reserve til fremtidige større vedligeholdelser og ombygninger.
Beløbet  

 tilhører interessentskabet.
 Det omhandlede beløb tilkommer ikke i første omgang udlejeren  

 (aktieselskabet). Beløbet skal anvendes til at dække kommende udgifter til  

 større vedligeholdelse og ombygning af det udlejende aktieselskabs ejendom.  

 Beløbet tilkommer først selskabet ved afholdelsen af udgifterne til  

 vedligeholdelse eller ombygning.
 Ligningsrådet svarede:
 Ad 1.
Det omhandlede time-share-arrangement må skattemæssigt betragtes som en  

 forudbetalt husleje.
En forudbetaling af husleje for hele lejeperioden på 99  

 år, er en atypisk berigtigelsesform, der svarer til den, der finder sted ved  

 erhvervelse af fast ejendom.
Selskabet skal herefter beskattes fuldt ud af  

 den modtagne eengangsydelse ekskl. vedligeholdelsesdelen, jf. nedenfor, ved  

 indgåelsen af aftalen.
 Ad 2.
I det omfang det beløb som hensættes til vedligeholdelse, anvendes til  

 vedligeholdelse og ombygning af hotellet, må det afsatte beløb betragtes som  

 et yderligere skattepligtigt vederlag for brugeretten.
Beløbet skal først  

 tages til indtægt af selskabet ved afholdelsen af udgifterne til  

 vedligeholdelse eller ombygning.
 4.20.  Revisorfradrag for udgifter til kursus arrangeret af  

 Foreningen af Registrerede Revisorer.
 Statsskattedirektoratet fik af en kommune forelagt spørgsmålet om fradrag  

 for udgifter til deltagelse i et af Foreningen af Registrerede Revisorer i  

 1985 afholdt kursus om fremtiden og den registrerede revisor med fokus på  

 ledelse og rådgivning.
 Skatteyderen, der var selvstændig revisor, havde ikke fået anerkendt  

 fradragsret for udgifter til kurset, 2.950 kr.
 Hensigten med kurset var angivet således: »At orientere om og at  

 skabe forståelse og overblik over de nye krav, herunder den registrerede  

 revisors muligheder for at bevare og udbygge sin position.« Indeholdet  

 er beskrevet bl.a. som den menneskelige faktor, minimumskrav til  

 ledelsesbeslutninger, den nye ledelsesmodel og den nye lederrolle.
 Sagen blev forelagt ligningsrådet som svarede, at man var af den  

 opfattelse, at den foreliggende praksis på området giver plads for en  

 arbejdsregel, hvorefter der som altovervejende hovedregel er fradragsret for  

 udgifter til faglige kurser, der foregår i Danmark, arrangeret af Foreningen  

 af Registrerede Revisorer.
En tilsvarende arbejdsregel må også gælde andre tilsvarende faglige  

 organisationers kurser.
En undtagelse fra en sådan regel kunne f.eks. tænkes,  

 hvis den faglige organisation påbegynder større uddannelsesforløb, der sigter  

 imod omskoling eller ny kompetencegivende uddannelse.
 Ligningsrådet meddelte herefter ligningskommissionen, at udgifter til det  

 omhandlede kursus var fradragsberettigede, idet kurset, der var arrangeret af  

 skatteyderens faglige forening, måtte anses for at have til formål at  

 vedligeholde og ajourføre en moderne revisors faglige viden og uddannelse.
4.21.  Bindende forhåndsbesked.
Virksomhedsskatteloven.
Døgnplejevirksomhed anset for selvstændig erhvervsvirksomhed.
Kan G anvende virksomhedsskatteloven (lov nr. 144 af 19. marts 1986) på  

 døgnplejevirksomhed? Sagens omstændigheder var følgende:
 G etablerede med virkning fra 1. oktober 1986 et døgnplejehjem.
Døgnplejehjemmet har til huse i et nedlagt landbrug, med bebygget areal på  

 360 kvadratmeter, som er købt i 1986 for 365.000 kr.
Der påtænkes foretaget  

 ombygninger for 200.000 kr., og udgifterne til indretning og inventar er  

 anslået til 50.000 kr.
Plejehjemmet indrettes til 4 beboere, som G og 2  

 medarbejdere på skift skal føre tilsyn med.
På nuværende tidspunkt er der 2  

 beboere.
G bor privat i eget parcelhus et andet sted i byen.
 Hjemmets helårlige drift er budgetteret således:
 Bruttoindtægt fra 4 beboere 1.000.000 kr.
 Lønninger 320.000 kr.
 Kost 120.000 kr.
 Administration 60.000 kr.
 Lokaleomkostninger 85.000 kr.
 Diverse 115.000 kr.
Renteudgifter 100.000 kr. 800.000 kr. ------------- ------------- Forventet overskud 200.000 kr. ------------- Med virkning fra 1. januar 1987 er etableret en almindelig bogføring, hvor  

 kassekladde vil blive ført daglig på grundlag af behørige bilag og ved  

 benyttelse af bankkonto, som er oprettet til virksomhedens ind- og  

 udbetalinger.
G er tilmeldt SE-registret og ATP.
 G modtager plejevederlag fra det offentlige efter standardsatser, der  

 traditionelt betragtes som Aindkomst.
 Ligningsrådet svarede:
Virksomhedsskatteloven kan, jf. § 1, stk. 1, anvendes af personer, der  

 driver selvstændig erhvervsvirksomhed.
Det fremgår af skattedepartementets  

 cirkulære af 9. december 1986 om virksomhedsskatteloven, punkt 34, at  

 vederlag, der er A-indkomst, som alt overvejende hovedregel ikke vil kunne  

 betragtes som indkomst ved selvstændig erhvervsvirksomhed.
Hvis erhvervelsen  

 af en A-indkomst forudsætter afholdelse af væsentligt i lønmodtagerforhold,  

 må virksomheden dog anses for selvstændig erhvervsvirksomhed.
 Under hensyn til virksomhedens art og omfang er rådet af den opfattelse,  

 at G kan anses for at drive selvstændig erhvervsvirksomhed, og hun vil derfor  

 kunne anvende virksomhedsskatteloven på indtægt ved døgnplejen.
 4.22.  Assurandør kunne anvende virksomhedsskatteordningen.
 En assurandør spurgte statsskattedirektoratet, om han kunne vælge at  

 overgå til beskatning efter virksomhedsskatteordningen.
 Det var oplyst, at indtægten fra forsikringsselskabet i 1986 var ca.  

 235.000 kr.
For indkomståret 1987 forventede skatteyderen, at driftsudgifterne som  

 assurandør ville andrage ca. 100.000 kr., heraf biludgifter 65.000 kr.,  

 kontorbidrag 13.500 kr., annonceudgifter 10.000 kr., reklameudgifter 5.000  

 kr., udepenge 4.000 kr. og repræsentation 3.000 kr.
Kontorbidraget vedrørte  

 et fælles kontor for 10 assurandører under forsikringsselskabet.
 Under hensyn til at indkomsten fra agenturet forudsætter afholdelse af  

 betydelige driftsomkostninger, der efter deres art og omfang ligger  

 væsentligt udover, hvad der er sædvanligt i lønmodtagerforhold, fandt  

 statsskattedirektoratet, at agenturet kunne anses for selvstændig  

 erhvervsvirksomhed, således at assurandøren kunne vælge at anvende  

 virksomhedsskatteordningen i forbindelse med beskatningen i 1987.
 4.23.  Gyllebeholder - levetid.
 En gyllebeholder anses vurderings- og skattemæssigt som en bygning, og kan  

 således afskrives som en sådan med indtil 6% årligt.
 Statsskattedirektoratet har imidlertid udtalt, at der i medfør af  

 afskrivningslovens § 22, stk. 2 bør indrømmes en højere afskrivningsprocent  

 end den sædvanlige, idet en gyllebeholder må anses at have en relativ kort  

 levetid på grund af de stærke syrer, der befinder sig i beholderen året rundt  

 og følgelig gør en indvendig vedligeholdelse vanskelig.
 Statsskattedirektoratet har under hensyn hertil fastsat levetiden til 25  

 år.
 4.24.  Ejendomsvurdering - Tørretumblere, opvaskemaskiner og
tørreskabe.
 Ligningsrådet vedtog den 11. juni 1965, at el- og gaskomfurer, køleskabe  

 samt vaskerimaskiner, som tilhørte ejeren af en udlejningsejendom, måtte  

 anses for sædvanligt tilbehør (installationer) til ejendommen og derfor i  

 medfør af vurderingslovens § 9, stk. 2, skulle medtages ved  

 ejendomsvurderingen. statsskattedirektoratet udvidede administrativt reglen  

 til at gælde enhver form for beboelsesejendom.
 På samme måde vedtog ligningsrådet den 30. maj 1978, at anse vaskemaskiner  

 og hjemmefrysere som sædvanligt tilbehør (installationer) til den faste  

 ejendom, hvad enten det drejede sig om en udlejningsejendom eller anden form  

 for beboelsesejendom.
Statsskattedirektoratet indstillede til ligningsrådet, at også  

 tørretumblere, opvaskemaskiner og tørreskabe fremtidig medtages ved  

 vurderingen af den faste beboelsesejendom som sædvanligt tilbehør  

 (installation) til denne, idet udviklingen har vist, at disse effekter nu har  

 stor udbredelse, og dertil er effekter, som følger den faste ejendom og  

 handles sammen meå denne.
I øvrigt har en i 1985 afsagt Vestre Landsretsdom  

 (U.f.R. 1985, 242) for så vidt angår tørretumblere fastslået, at disse må  

 anses omfattet af tinglysningslovens § 38.
 De nævnte effekter, der - for så vidt angår udlejningsejendomme - hidtil  

 har kunnet afskrives i medfør af afskrivningslovens afsnit I, vil herefter  

 afskrivningsmæssigt være at anse som installationer, der kan afskrives i  

 henhold til afskrivningslovens afsnit IV.
 Ligningsrådet vedtog på sit møde den 16. december 1986 at følge  

 statsskattedirektoratets indstilling.
 4.25.  Ejendomsvurdering - solfangeranlæg.
 En skatteyder klagede til ligningsrådet over, at statsskattedirektoratet  

 havde anset et solfangeranlæg som sædvanligt tilbehør til det ham tilhørende  

 parcelhus og ikke som løsøre.
 Det var skatteyderens opfattelse, at et solfangeranlæg vurderings- og  

 skattemæssigt burde behandles efter samme regler som vindmøller, idet der i  

 begge tilfælde er tale om udnyttelse af vedvarende energikilder.
Den konkrete baggrund for skatteyderens henvendelse var, at den pågældende  

 påtænkte at afhænde overskudsvarme til naboejendomme, hvorfor han på denne  

 baggrund fandt, at hans anlæg burde sidestilles med den vurderings- og  

 skattemæssige behandling af vindmøller, jf.
SD-cirkulære 1985-15.
 Statsskattedirektoratet har i den anledning udtalt følgende:
Solfangeranlæg, der er placeret som en del af taget på en bygning, har  

 ifølge praksis altid været anset som en egentlig bygningsbestanddel, medens  

 solfangere, der er indrettet på anden måde, men som stadig er placeret i  

 tilknytning til ejendommen, er anset som sædvanligt tilbehør til den faste  

 ejendom.
Den kan eksempelvis dreje sig om såkaldte solvarmere anbragt løst på  

 taget, hvorfra opvarmet vand bliver benyttet som hel eller delvis opvarmning  

 af ejendommen.
 Begrundelsen herfor har været, at disse anlæg tjener til ejendommens  

 opvarmning og derfor vurderingsmæssigt har været behandlet som andre  

 opvarmningsanlæg (oliefyr, gasfyr etc.).
Det er statsskattedirektoratets opfattelse, at udviklingen med hensyn til  

 solfangeranlæg ikke på indeværende tidspunkt kan sidestilles med den  

 udvikling, som har fundet sted med hensyn til vindmøller.
Man finder derfor,  

 at solfangere i dag i praksis opsættes med henblik på den enkelte ejendoms  

 opvarmningsmæssige forhold og derfor vurderings- og beskatningsmæssigt skal  

 behandles efter den hidtidige praksis.
 På baggrund heraf vedtog ligningsrådet i sit møde den 25. november 1986,  

 at solfangeranlæg, der er placeret på taget af en bygning, men ikke indgår  

 som en del af tagets konstruktion, fortsat skal medtages ved vurderingen af  

 den faste ejendom som sædvanligt tilbehør til denne.
 Såfremt en kommende udvikling inden for brugen af solfangere afviger fra  

 den hidtidige brug, vil ligningsrådet tage en fornyet stilling.
