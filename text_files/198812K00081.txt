Nr LSF 81 Forslag til Lov om ændring af retsplejeloven (Legemsindgreb) Fremsat af justitsministeren (Ninn-Hansen) den 3. november 1988 Vedtaget ved tredjebehandling den 9. maj 1989 Lov nr. 332 af 24/05/1989 § 1 I lov om rettens pleje, jf. lovbekendtgørelse nr. 567 af 1. september  

 1986, som ændret ved lov nr. 273 af 13. maj 1987, lov nr. 385 og 386 af 10.  

 juni 1987 samt lov nr. 420 af 13. juli 1988, foretages følgende ændringer:
 1. § 199, stk. 3, ophæves.
 2. § 758, stk. 1, affattes således:
»Anholdelsen skal foretages så skånsomt, som omstændighederne  

 tillader.
Politiet kan under iagttagelse af bestemmelserne i § 792 e foretage  

 besigtigelse og undersøgelse af den anholdtes legeme og tøj med henblik på at  

 fratage vedkommende genstande, som kan benyttes til vold eller undvigelse,  

 eller som i øvrigt kan medføre fare for den anholdte eller andre.
Politiet  

 kan tage sådanne effekter samt penge, der findes hos den anholdte, i  

 bevaring.
Under anholdelsen er den pågældende i øvrigt ikke undergivet andre  

 indskrænkninger i sin frihed, end anholdelsens øjemed og ordenshensyn  

 nødvendiggør.« 3. Efter § 791 indsættes som nyt kapitel:
»Kapitel 72 Legemsindgreb § 792. Som led i efterforskningen kan der efter reglerne i dette kapitel  

 foretages legemsindgreb mod sigtede og andre ved 1) besigtigelse af legemets ydre, optagelse af fotografier, aftryk og  

 lignende af legemets ydre samt visitation af det tøj, som den pågældende er  

 iført (legemsbesigtigelse), og 2) nærmere undersøgelse af legemet, herunder af dets hulrum, udtagelse af  

 blodprøver eller andre tilsvarende prøver, røntgenundersøgelse og lignende  

 (legemsundersøgelse).
 Stk. 2. Legemsindgreb mod anholdte personer kan tillige foretages efter §  

 758, stk. 1.
§ 792 a.
Legemsbesigtigelse af en sigtet må kun foretages, såfremt 1) den pågældende med rimelig grund er mistænkt for en lovovertrædelse,  

 der er undergivet offentlig påtale, og 2) indgrebet må antages at være af væsentlig betydning for  

 efterforskningen.
Stk. 2. Legemsundersøgelse af en sigtet må kun foretages, såfremt 1) der er begrundet mistanke om, at den pågældende har gjort sig skyldig i  

 en lovovertrædelse, der efter loven kan medføre fængsel i 1 år og 6 måneder  

 eller derover, eller i en overtrædelse af straffelovens § 249, stk. 1, og 2) indgrebet må antages at være af afgørende betydning for  

 efterforskningen.
§ 792 b.
Uden for de tilfælde, der er nævnt i § 792 a, stk. 1, nr. 2, kan  

 optagelse af fingeraftryk og personfotografi med henblik på senere  

 identifikation endvidere foretages, såfremt den pågældende med rimelig grund  

 er mistænkt for en lovovertrædelse, der efter loven kan medføre fængsel i 1  

 år og 6 måneder eller derover.
 Stk. 2. Uden for de tilfælde, der er nævnt i § 792 a, stk. 2, nr. 1, kan  

 udtagelse af blodprøver foretages, såfremt der er begrundet mistanke om, at  

 den pågældende har gjort sig skyldig i en lovovertrædelse, i hvis  

 gerningsindhold indtagelse af spiritus eller euforiserende stoffer er et led.
§ 792 c.
Afgørelse om legemsbesigtigelse af en sigtet og  

 legemsundersøgelse af en sigtet i form af nærmere undersøgelse af legemets  

 ydre, sikring af prøver herfra og udtagelse af blodprøver træffes af  

 politiet.
Stk. 2. Afgørelse om andre legemsundersøgelser af en sigtet træffes af  

 retten ved kendelse, jf. dog stk. 5. I kendelsen anføres de konkrete  

 omstændigheder i sagen, hvorpå det støttes, at betingelserne for indgrebet er  

 opfyldt.
Kendelsen kan til enhver tid omgøres.
Stk. 3. Såfremt indgrebets øjemed ville forspildes, hvis retskendelse  

 skulle afventes, kan politiet træffe beslutning om at foretage indgrebet.
I  

 så fald skal politiet snarest muligt og senest inden 24 timer forelægge sagen  

 for retten, der ved kendelse afgør, om indgrebet kan godkendes.
Dette gælder  

 dog ikke, såfremt der efter indgrebet meddeles skriftligt samtykke hertil.
Stk. 4. Inden retten træffer afgørelse efter stk. 2 eller stk. 3, 2. pkt.,  

 skal der være givet den, mod hvem indgrebet retter sig, adgang til at udtale  

 sig.
Offentlig forsvarer beskikkes, når sigtede begærer det.
Sigtede skal  

 vejledes om adgangen til forsvarerbeskikkelse.
Stk. 5. Såfremt den sigtede meddeler skriftligt samtykke til, at indgrebet  

 foretages, kan beslutning om de former for legemsundersøgelse, der er nævnt i  

 stk. 2, også træffes af politiet.
Er der beskikket en forsvarer for sigtede,  

 kræves tillige samtykke fra forsvareren.
§ 792 d.
Legemsindgreb over for en person, der ikke er sigtet, er ikke  

 omfattet af reglerne i dette kapitel, såfremt den pågældende meddeler  

 samtykke til indgrebet.
Samtykket skal så vidt muligt være skriftligt.
I  

 øvrigt må legemsindgreb over for en person, der ikke er sigtet, kun foretages  

 efter reglerne i stk. 2 og 4.
Stk. 2. Legemsbesigtigelse, der ikke kræver afklædning, herunder optagelse  

 af fotografier, aftryk og lignende af legemet og visitation af tøj, kan  

 foretages over for en person, der ikke er sigtet, såfremt 1) efterforskningen vedrører en lovovertrædelse, der efter loven kan  

 medføre fængsel i 1 år og 6 måneder eller derover, og 2) indgrebet må antages at være af afgørende betydning for  

 efterforskningen.
Stk. 3. Afgørelse om legemsbesigtigelse efter stk. 2 træffes af retten ved  

 kendelse.
Bestemmelserne i § 792 c, stk. 2, 2. og 3. pkt., samt stk. 3 og 4,  

 finder tilsvarende anvendelse.
I stedet for direkte gennemtvingelse kan de i  

 § 178 nævnte tvangsmidler anvendes til gennemførelse af legemsbesigtigelsen.
 Stk. 4. Under efterforskning på gerningsstedet i umiddelbar tilknytning  

 til udøvelsen af en alvorlig voldsforbrydelse eller fremsættelse af trussel  

 herom samt i andre efterforskningssituationer, hvor der er begrundet mistanke  

 om, at nogen tilstedeværende på sin person skjuler våben, kan politiet  

 foretage visitation af tøjet hos alle personer, der træffes på stedet, med  

 henblik på at finde våben.
§ 792 e.
Legemsindgreb må ikke foretages, såfremt det efter indgrebets  

 formål, sagens betydning og den krænkelse og det ubehag, som indgrebet må  

 antages at forvolde, ville være et uforholdsmæssigt indgreb.
Stk. 2. Legemsindgreb skal foretages så skånsomt, som omstændighederne  

 tillader.
Det skal herved bl.a. så vidt muligt iagttages, at et indgreb, der  

 ellers kan føles krænkende for blufærdigheden, kun foretages af personer af  

 samme køn som den undersøgte eller af sundhedspersonale.
Kræver et sådant  

 indgreb afklædning, må det så vidt muligt kun overværes af personer af samme  

 køn som den undersøgte eller af sundhedspersonale.
Stk. 3. Legemsundersøgelse, jf. § 792, stk. 1, nr. 2, må kun foretages  

 under medvirken af en læge.
Lægen tager stilling til, om indgrebets  

 gennemførelse under hensyn til den hermed forbundne smerte og risiko samt den  

 undersøgte persons tilstand er lægeligt forsvarlig.
§ 792 f.
Politiet må ikke opbevare personfotografier med henblik på senere  

 identifikation af personer, der ikke har været sigtet, eller som er  

 frifundet, eller mod hvem påtale er opgivet.
 Stk. 2. Politiet må ikke opbevare andet materiale og andre oplysninger,  

 der er tilvejebragt ved legemsindgreb, og som vedrører personer, der ikke har  

 været sigtet.
Stk. 3. Oplysninger og materiale, der er tilvejebragt ved indgreb, som  

 retten nægter at godkende i medfør af § 792 c, stk. 3, 2. pkt., eller som  

 retten i medfør af § 746, stk. 1, finder uhjemlede, skal straks  

 tilintetgøres.« 4. I § 794 ændres »andre rum, gemmer eller person« til:  

 »andre rum og gemmer«.
 5. § 795, stk. 2, ophæves.
 6. I § 797, stk. 2, nr. 2, ændres »§ 795, stk. 1, nr. 2, litra  

 a og b« til: »§ 795, nr. 2, litra a og b«.
 7. § 797, stk. 4, ophæves.
 8. § 800, stk. 5, ophæves.
 9. I § 878, stk. 2, ændres »§ 877, nr. 2 og 3,» til:  

 »§ 877, stk. 2, nr. 2 og 3,».
§ 2 Loven træder i kraft den 1. juli 1989.
Oprindeligt fremsat forslag § 1 I lov om rettens pleje, jf. lovbekendtgørelse nr. 567 af 1. september 1986  

 som ændret ved lov nr. 273 af 13. maj 1987, lov nr. 385 og 386 af 10. juni  

 1987 samt lov nr. 420 af 13. juli 1988, foretages følgende ændringer:
 1. § 199, stk. 3, ophæves.
 2. § 758, stk. 1, affattes således:
»Anholdelsen skal foretages så skånsomt, som omstændighederne  

 tillader.
Politiet kan under iagttagelse af bestemmelserne i § 792 e foretage  

 besigtigelse og undersøgelse af den anholdtes legeme og tøj med henblik på at  

 fratage vedkommende genstande, som kan benyttes til vold eller undvigelse,  

 eller som i øvrigt kan medføre fare for den anholdte eller andre.
Politiet  

 kan tage sådanne effekter samt penge, der findes hos den anholdte, i  

 bevaring.
Under anholdelsen er den pågældende i øvrigt ikke undergivet andre  

 indskrænkninger i sin frihed, end anholdelsens øjemed og ordenshensyn  

 nødvendiggør.« 3. Efter § 791 indsættes som nyt kapitel:
»Kapitel 72 Legemsindgreb § 792. Som led i efterforskningen kan der efter reglerne i dette kapitel  

 foretages legemsindgreb mod sigtede og andre ved 1) besigtigelse af legemets ydre, optagelse af fotografier, aftryk og  

 lignende af legemets ydre samt visitation af det tøj, som den pågældende er  

 iført (legemsbesigtigelse), og 2) nærmere undersøgelse af legemet, herunder af dets hulrum, udtagelse af  

 blodprøver eller andre tilsvarende prøver, røntgenundersøgelse og lignende  

 (legemsundersøgelse).
 Stk. 2. Legemsindgreb mod anholdte personer kan tillige foretages efter §  

 758, stk. 1.
§ 792 a.
Legemsbesigtigelse af en sigtet må kun foretages, såfremt 1) den pågældende med rimelig grund er mistænkt for en lovovertrædelse,  

 der er undergivet offentlig påtale, og 2) indgrebet må antages at være af væsentlig betydning for  

 efterforskningen.
Stk. 2. Legemsundersøgelse af en sigtet må kun foretages, såfremt 1) der er begrundet mistanke om, at den pågældende har gjort sig skyldig i  

 en lovovertrædelse, der efter loven kan medføre fængsel i 1 år og 6 måneder  

 eller derover, eller i en overtrædelse af straffelovens § 249, stk. 1, og 2) indgrebet må antages at være af afgørende betydning for  

 efterforskningen.
§ 792 b.
Uden for de tilfælde, der er nævnt i § 792 a, stk. 1, nr. 2, kan  

 optagelse af fingeraftryk og personfotografi med henblik på senere  

 identifikation endvidere foretages, såfremt den pågældende med rimelig grund  

 er mistænkt for en lovovertrædelse, der efter loven kan medføre fængsel i 1  

 år og 6 måneder eller derover.
 Stk. 2. Uden for de tilfælde, der er nævnt i § 792 a, stk. 2, nr. 1, kan  

 udtagelse af blodprøver foretages, såfremt der er begrundet mistanke om, at  

 den pågældende har gjort sig skyldig i en lovovertrædelse, i hvis  

 gerningsindhold indtagelse af spiritus eller euforiserende stoffer er et led.
§ 792 c.
Afgørelse om legemsbesigtigelse af en sigtet og  

 legemsundersøgelse af en sigtet i form af nærmere undersøgelse af legemets  

 ydre, sikring af prøver herfra og udtagelse af blodprøver træffes af  

 politiet.
Stk. 2. Afgørelse om andre legemsundersøgelser af en sigtet træffes af  

 retten ved kendelse, jf. dog stk. 5. I kendelsen anføres de konkrete  

 omstændigheder i sagen, hvorpå det støttes, at betingelserne for indgrebet er  

 opfyldt.
Kendelsen kan til enhver tid omgøres.
Stk. 3. Såfremt indgrebets øjemed ville forspildes, hvis retskendelse  

 skulle afventes, kan politiet træffe beslutning om at foretage indgrebet.
I  

 så fald skal politiet snarest muligt og senest inden 24 timer forelægge sagen  

 for retten, der ved kendelse afgør, om indgrebet kan godkendes.
Dette gælder  

 dog ikke, såfremt der efter indgrebet meddeles skriftligt samtykke hertil.
 Stk. 4. Inden retten træffer afgørelse efter stk. 2 eller stk. 3, 2. pkt.,  

 skal der være givet den, mod hvem indgrebet retter sig, adgang til at udtale  

 sig.
Stk. 5. Såfremt den sigtede meddeler skriftligt samtykke til, at indgrebet  

 foretages, kan beslutning om de former for legemsundersøgelse, der er nævnt i  

 stk. 2, også træffes af politiet.
Er der beskikket en forsvarer for sigtede,  

 kræves tillige samtykke fra forsvareren.
§ 792 d.
Legemsindgreb over for en person, der ikke er sigtet, er ikke  

 omfattet af reglerne i dette kapitel, såfremt den pågældende meddeler  

 samtykke til indgrebet.
Samtykket skal så vidt muligt være skriftligt.
I  

 øvrigt må legemsindgreb over for en person, der ikke er sigtet, kun foretages  

 efter reglerne i stk. 2 og 4.
Stk. 2. Legemsbesigtigelse, der ikke kræver afklædning, herunder optagelse  

 af fotografier, aftryk og lignende af legemet og visitation af tøj, kan  

 foretages over for en person, der ikke er sigtet, såfremt 1) efterforskningen vedrører en lovovertrædelse, der efter loven kan  

 medføre fængsel i 1 år og 6 måneder eller derover, og 2) indgrebet må antages at være af afgørende betydning for  

 efterforskningen.
Stk. 3. Afgørelse om legemsbesigtigelse efter stk. 2 træffes af retten ved  

 kendelse.
Bestemmelserne i § 792 c, stk. 2, 2. og 3. pkt., samt stk. 3 og 4,  

 finder tilsvarende anvendelse.
I stedet for direkte gennemtvingelse kan de i  

 § 178 nævnte tvangsmidler anvendes til gennemførelse af legemsbesigtigelsen.
 Stk. 4. Under efterforskning på gerningsstedet i umiddelbar tilknytning  

 til udøvelsen af en alvorlig voldsforbrydelse eller fremsættelse af trussel  

 herom samt i andre efterforskningssituationer, hvor der er begrundet mistanke  

 om, at nogen tilstedeværende på sin person skjuler våben, kan politiet  

 foretage visitation af tøjet hos alle personer, der træffes på stedet, med  

 henblik på at finde våben.
§ 792 e.
Legemsindgreb må ikke foretages, såfremt det efter indgrebets  

 formål, sagens betydning og den krænkelse og det ubehag, som indgrebet må  

 antages at forvolde, ville være et uforholdsmæssigt indgreb.
Stk. 2. Legemsindgreb skal foretages så skånsomt, som omstændighederne  

 tillader.
Det skal herved bl.a. så vidt muligt iagttages, at et indgreb, der  

 ellers kan føles krænkende for blufærdigheden, kun foretages af personer af  

 samme køn som den undersøgte eller af sundhedspersonale.
Kræver et sådant  

 indgreb afklædning, må det så vidt muligt kun overværes af personer af samme  

 køn som den undersøgte eller af sundhedspersonale.
Stk. 3. Legemsundersøgelse, jf. § 792, stk. 1, nr. 2, må kun foretages  

 under medvirken af en læge.
Lægen tager stilling til, om indgrebets  

 gennemførelse under hensyn til den hermed forbundne smerte og risiko samt den  

 undersøgte persons tilstand er lægeligt forsvarlig.
§ 792 f.
Politiet må ikke opbevare personfotografier med henblik på senere  

 identifikation af personer, der ikke har været sigtet, eller som er  

 frifundet, eller mod hvem påtale er opgivet.
 Stk. 2. Politiet må ikke opbevare andet materiale og andre oplysninger,  

 der er tilvejebragt ved legemsindgreb, og som vedrører personer, der ikke har  

 været sigtet.
Stk. 3. Oplysninger og materiale, der er tilvejebragt ved indgreb, som  

 retten nægter at godkende i medfør af § 792 c, stk. 3, 2. pkt., eller som  

 retten i medfør af § 746, stk. 1, finder uhjemlede, skal straks  

 tilintetgøres.« 4. I § 794 ændres »andre rum, gemmer eller person« til:  

 »andre rum og gemmer«.
 5. § 795, stk. 2, ophæves.
 6. I § 797, stk. 2, nr. 2, ændres »§ 795, stk. 1, nr. 2, litra  

 a og b« til: »§ 795, nr. 2, litra a og b«.
 7. § 797, stk. 4, ophæves.
 8. § 800, stk. 5, ophæves.
 9. I § 878, stk. 2, ændres »§ 877, nr. 2 og 3,» til:  

 »§ 877, stk. 2, nr. 2 og 3,».
§ 2 Loven træder i kraft den 1. juli 1989.
Bemærkninger til lovforslaget Almindelige bemærkninger 1. Indledning.
 Lovforslaget har til formål at gennemføre en samlet og systematiseret  

 regulering i et nyt kapitel i retsplejeloven af den type  

 efterforskningsmidler i straffesager, der rettes mod det menneskelige legeme,  

 og som har karakter af straffeprocessuelle tvangsindgreb (legemsindgreb).
De foreslåede regler skal afløse de spredte og sparsomme bestemmelser i  

 retsplejeloven om legemsindgreb.
Gældende ret på området bygger således i dag  

 i vidt omfang alene på retspraksis og administrativ regulering.
Til grund for lovforslaget ligger Strafferetsplejeudvalgets betænkning nr.  

 1104/1987 om legemsindgreb under efterforskning.
Lovforslaget svarer i alt  

 væsentligt til det lovudkast, som et enigt Strafferetsplejeudvalg har  

 udarbejdet i betænkningen.
 I det følgende gives der en redegørelse for hovedpunkterne i lovforslaget,  

 idet der i øvrigt henvises til betænkningens mere detaljerede gennemgang,  

 herunder navnlig af gældende ret.
 2. Afgrænsningen af legemsindgreb.
 Ved legemsindgreb forstås de straffeprocessuelle tvangsindgreb, hvorved  

 der tilvejebringes og fastholdes oplysninger om et levende menneskeligt  

 legeme eller dele heraf eller oplysninger om, hvorvidt genstande er anbragt  

 på legemet eller i legemets hulrum.
 I betænkningen side 38-39 er der opstillet følgende oversigt over indgreb,  

 der må karakteriseres som legemsindgreb:
 1) Besigtigelse, der kræver en vis medvirken, f.eks. vejning, måling og  

 besigtigelse af håndflader.
 2) Besigtigelse, der ikke kræver egentlig afklædning, men f.eks.  

 opknapning af en skjorte for at se kradsemærker på halsen og opsmøgning af et  

 ærme for at se tatoveringer m.v.
 3) Optagelse af fingeraftryk.
 4) Besigtigelse, der kræver afklædning.
 5) Ydre undersøgelse, der består i en beføling af legemets overflade,  

 f.eks. for at finde kapsler skjult under huden.
 6) Sikring af prøver fra legemets ydre, f.eks. negleskrab eller hår.
 7) Udtagelse af blodprøver.
 8) Ultralyd- og røntgenundersøgelser.
 9) Undersøgelse af legemets hulrum: Mundhule, anus og vagina.
 10) Indgivelse af medicin (afføringsmidler o.lign.).
 11) Udtagelse af prøver fra det indre legeme, f.eks. vævsprøver.
 12) Andre undersøgelser af legemets indre, f.eks. rectoskopi, gynækologisk  

 undersøgelse og egentlige operationer.
I betænkningen anføres, at oversigten ikke er udtømmende, og at der ikke  

 med de anførte eksempler er tilsigtet nogen udvidelse af adgangen til at  

 foretage legemsindgreb.
Dette udelukker dog ikke, at der som følge af den  

 tekniske udvikling og udviklingen inden for lægevidenskaben i fremtiden kan  

 blive behov og praktisk mulighed for indgreb, der ikke kendes i dag.
 I oversigten er indgrebene opstillet således, at de indgreb, der typisk  

 vil blive følt som mindst byrdefulde, er anført først, mens de sidst nævnte  

 er de mest intense.
Endvidere foretages i betænkningen en inddeling af indgrebene efter deres  

 intensitet i to kategorier, der betegnes henholdsvis legemsbesigtigelse og  

 legemsundersøgelse.
Denne todeling af indgrebene danner udgangspunkt for  

 opstillingen af de forskellige betingelser i lovforslaget, således at der som  

 hovedregel stilles strengere krav til foretagelsen af legemsundersøgelser end  

 til legemsbesigtigelser.
Legemsbesigtigelser - de mindst byrdefulde indgreb - er angivet som pkt.  

 1-4 i oversigten.
Legemsbesigtigelse omfatter således alene de former for  

 indgreb, hvor der ikke sker nogen indtrængen i det menneskelige legeme eller  

 nogen egentlig beføling af legemet i undersøgelsesøjemed.
Fingeraftryk er  

 medtaget i kategorien legemsbesigtigelse, idet dette indgreb alene består i,  

 at en person anbringer sine fingre på en stempelpude og derefter på et  

 aftryksark.
I øvrigt foreslås visitation af det tøj, som en person er iført, samt  

 politiets optagelse af personfotografier til politiets fotosamling  

 (fototeket) med henblik på senere identifikation sidestillet med  

 legemsbesigtigelse.
Disse to former for tvangsindgreb er ikke medtaget i  

 oversigten, da de ikke er omfattet af den ovennævnte teoretiske definition af  

 legemsindgreb.
 Legemsundersøgelser omfatter de indgreb, der er angivet i oversigten pkt.  

 5-12, og hvor beføling af legemet er et led i selve undersøgelsen, f.eks. for  

 at finde genstande under huden eller i legemets hulrum, eller hvor der  

 udtages prøver fra legemets ydre eller indre.
 Lovforslagets beskrivelse af de to kategorier af legemsindgreb findes i §  

 792.
 3. Legemsindgreb mod sigtede.
 Betingelserne for at kunne foretage legemsindgreb mod sigtede foreslås  

 fastlagt i krav til den påsigtede lovovertrædelse (kriminalitetskrav), krav  

 til mistankens styrke (mistankekrav), krav til indgrebets betydning for  

 efterforskningen (indikationskrav) og regler om, hvilken myndighed der kan  

 træffe afgørelse om indgrebet (kompetencekrav).
a.
Kriminalitetskrav.
 Dette kravs nærmere udformning foreslås knyttet til sondringen mellem  

 legemsbesigtigelse og legemsundersøgelse.
 Det foreslås, at legemsbesigtigelse på grund af disse indgrebs ringe  

 intensitet skal kunne foretages, blot der er tale om efterforskning af en  

 lovovertrædelse, der er undergivet offentlig påtale (lovforslagets § 792 a,  

 stk. 1, nr. 1). Samme krav stilles ved anholdelse.
 Ved legemsundersøgelse foreslås der krav om, at sigtelsen skal angå en  

 lovovertrædelse, hvor strafferammen er fængsel i 1 år og 6 måneder eller  

 derover (svarende til kravet i forbindelse med varetægtsfængsling), eller en  

 overtrædelse af straffelovens § 249, stk. 1, om uagtsomt at forvolde  

 betydelig legemsskade, hvor strafferammen er bøde eller hæfte (lovforslagets  

 § 792 a, stk. 2, nr. 1).
Straffelovens § 249, stk. 1, er ikke medtaget i Strafferetsplejeudvalgets  

 lovudkast.
Spørgsmålet overvejes dog i betænkningen (side 51), og en række af  

 de instanser, der har været hørt over betænkningen (navnlig præsidenten for  

 Københavns Byret og Politimesterforeningen) peger på behovet herfor f.eks. i  

 form af blodprøveudtagning hos sigtede ved alvorligere arbejdsulykker eller  

 andre ulykker.
Justitsministeriet finder det derfor ubetænkeligt med denne  

 enkeltstående undtagelse fra det almindelige strafferammekrav på fængsel i 1  

 1/2 år.
I øvrigt foreslås specielt for så vidt angår blodprøver en generel  

 fravigelse af strafferammekravet ved lovovertrædelser, i hvis gerningsindhold  

 indtagelse af spiritus eller euforiserende stoffer er et led (§ 792 b, stk.  

 2). I færdselslovens § 55, stk. 2 (om spiritus- og promillekørsel m.v.), og  

 luftfartslovens § 50, stk. 8 (om spirituspåvirkethed m.v. for personer, der  

 gør tjeneste på luftfartøj), er der givet særlig hjemmel til  

 blodprøveudtagning.
Tilsvarende hjemmel er der imidlertid behov for f.eks.  

 ved sigtelser for overtrædelse af sømandslovens § 68, stk. 2 (om berusede  

 søfolk i tjenesten), sølovens § 371, stk. 3 (om berusede skibsførere i  

 tjenesten), militær straffelovs § 27, stk. 1 (om berusede militærfolk i  

 tjenesten), og straffelovens § 138 (om den, der i beruset tilstand udsætter  

 andres person m.v. for fare), hvor strafferammen i alle tilfælde er under 1  

 1/2 års fængsel.
b.
Mistankekrav.
 Det foreslås, at der ved legemsbesigtigelse stilles krav om, at den  

 pågældende »med rimelighed er mistænkt« svarende til kravet ved  

 anholdelse (§ 792 a, stk. 1, nr. 1).
 For så vidt angår legemsundersøgelse foreslås det, at der stilles krav om  

 »begrundet mistanke« på samme måde som ved varetægtsfængsling (§  

 792 a, stk. 2, nr. 1).
c.
Indikationskrav.
 Det foreslås, at kravet til indikation (indgrebets betydning for  

 efterforskningen) udformes således, at indgreb i form af legemsbesigtigelse  

 kan foretages, såfremt det må antages at være af væsentlig betydning for  

 efterforskningen, jf. lovforslagets § 792 a, stk. 1, nr. 2.
 Legemsundersøgelse må efter § 792 a, stk. 2, nr. 2, derimod alene  

 foretages, hvis indgrebet må antages at være af afgørende betydning for  

 efterforskningen.
 Ved disse formuleringer tilpasses indikationskravet ved legemsundersøgelse  

 de krav til indikationen, der stilles ved indgreb i meddelelseshemmeligheden,  

 jf. retsplejelovens § 781, stk. 1, nr. 2. Kravet indebærer, at  

 legemsundersøgelse kun må anvendes i tilfælde, hvor andre  

 efterforskningsskridt ikke kan benyttes eller vil være uforholdsmæssigt  

 besværlige.
Det er Strafferetsplejeudvalgets - og Justitsministeriets - opfattelse, at  

 registre over fingeraftryk og personfotografier er meget vigtige  

 arbejdsredskaber for politiet ved opklaring af forbrydelser begået af  

 tidligere straffede personer, og at fingeraftryk og personfotografier derfor  

 inden for nærmere fastsatte grænser bør kunne optages af sigtede, selv om  

 optagelsen er uden betydning for efterforskningen i den konkret verserende  

 sag.
Det er derfor fortsat nødvendigt at give politiet hjemmel til denne  

 optagelse, uagtet det nævnte indikationskrav om væsentlig betydning for  

 efterforskningen ikke er opfyldt.
 For at sikre, at politiets registre over personfotografier og fingeraftryk  

 kun indeholder oplysninger om personer, der har gjort sig skyldige i  

 lovovertrædelser af en sådan grovhed, at det er rimeligt, at oplysningerne  

 findes i registrene, foreslås det, at fravigelsen fra indikationskravet  

 kombineres med et skærpet kriminalitetskrav, således at der stilles krav om,  

 at der i strafferammen for den forbrydelse, som efterforskningen vedrører,  

 skal være fængsel i 1 år og 6 måneder eller derover (§ 792 b, stk. 1). Dette  

 krav indebærer, at der i forhold til de i dag gældende administrative  

 bestemmelser (omtalt i betænkningen side 28) sker en indskrænkning i  

 politiets adgang til at optage fingeraftryk og personfotografier i tilfælde,  

 hvor optagelsen ikke er nødvendig til brug for den konkrete sag, men hvor  

 politiet alligevel finder behov for at optage fingeraftryk og personfotografi  

 med henblik på senere identifikation.
d.
Kompetencekrav.
Strafferetsplejeudvalget giver i betænkningen udtryk for, at det må anses  

 for ubetænkeligt at henlægge kompetencen til politiet ved alle former for  

 legemsbesigtigelse.
Udvalget lægger i den forbindelse vægt på, at disse  

 indgreb er af så ringe intensitet, at forudgående retskendelse ikke er  

 nødvendig, og at der bør være adgang for politiet til umiddelbart at foretage  

 dem over for en person, der sigtes for en lovovertrædelse.
Forslaget indebærer, at også beslutning om optagelse af fingeraftryk med  

 henblik på senere identifikation kan træffes af politiet.
I forhold til  

 retspraksis er der på dette punkt tale om en udvidelse af politiets  

 kompetence.
Denne udvidelse finder udvalget forsvarlig og i øvrigt  

 hensigtsmæssig.
Der henvises i den forbindelse til, at en sigtet, som drager  

 lovligheden af politiets afgørelse i tvivl, vil kunne indbringe spørgsmålet  

 for retten i medfør af den almindelige adgang hertil i retsplejelovens § 746,  

 stk. 1, og at destruktionsreglen som nævnt nedenfor i pkt. 5 foreslås  

 udformet således, at oplysningerne straks skal tilintetgøres, hvis retten  

 finder optagelsen uhjemlet.
Også for så vidt angår de mildeste former for legemsundersøgelser som  

 nævnt i oversigten pkt. 5-7 foreslår udvalget, at disse skal kunne besluttes  

 af politiet.
Udvalget lægger herved vægt på, at disse indgreb, der kun må  

 foretages af en læge (lovforslagets § 792 e, stk. 3), kun medfører ringe  

 ulempe eller ulejlighed for sigtede.
Udvalget tillægger det også betydning,  

 at kompetencen til at træffe afgørelse om udtagelse af blodprøve (oversigten  

 pkt. 7) i de praktisk vigtigste tilfælde - sigtelse for spirituskørsel -  

 allerede i dag er henlagt til politiet, uden at det har givet anledning til  

 kritik.
De øvrige, mere indgribende former for legemsundersøgelser (pkt. 8-12 i  

 oversigten) bør efter udvalgets opfattelse alene kunne foretages efter  

 rettens kendelse.
I tilfælde, hvor indgrebets øjemed ville forspildes, hvis  

 retskendelse skulle afventes (såkaldt periculum in mora), kan politiet dog  

 træffe beslutning om indgrebet.
I så fald skal politiet imidlertid snarest  

 muligt og senest inden 24 timer forelægge sagen for retten, der ved kendelse  

 afgør, om indgrebet kan godkendes.
 Som det fremgår, indebærer udvalgets forslag, at sondringen mellem  

 legemsbesigtigelse og legemsundersøgelse brydes ved spørgsmålet om  

 kompetencen til at træffe afgørelse om indgrebene.
 Da Justitsministeriet af de anførte grunde i det hele kan tiltræde  

 udvalgets forslag vedrørende kompetencefordelingen mellem retten og politiet,  

 som ingen af de hørte myndigheder og organisationer i øvrigt har udtalt sig  

 imod, er lovforslagets § 792 c, stk. 1-3, affattet i overensstemmelse hermed.
 I øvrigt foreslås, at den, indgrebet retter sig imod, skal have lejlighed  

 til at udtale sig, inden retten træffer afgørelse i sagen (lovforslagets §  

 792 c, stk. 4). Det samme gælder for en eventuel forsvarer (retsplejelovens §  

 748, stk. 2 og 3).
e.
Betydningen af samtykke.
Der er i Strafferetsplejeudvalget enighed om, at et samtykke fra sigtede  

 bør medføre, at kompetencen til at træffe beslutning om et legemsindgreb i  

 alle tilfælde ligger hos politiet.
Det vil således ved de  

 legemsundersøgelser, som ellers kræver retskendelse (oversigten pkt. 8-12,  

 jf. ovenfor), være unødvendigt at indhente retskendelse - såvel forudgående  

 som efterfølgende - hvis der foreligger samtykke.
Derimod mener udvalget ikke, at et samtykke bør give politiet adgang til  

 at gennemføre et legemsindgreb mod en sigtet i tilfælde, hvor de materielle  

 betingelser for indgrebet (kriminalitetskrav, mistankekrav, indikationskrav)  

 ikke er til stede.
Udvalget lægger herved vægt på, at et samtykke fra en  

 sigtet formentlig ofte gives ud fra den forudsætning, at hvis samtykke  

 nægtes, vil indgrebet blive foretaget alligevel - og som et måske mere  

 ubehageligt tvangsindgreb.
Man kan således rejse spørgsmålet, i hvilket  

 omfang samtykke fra en sigtet i virkeligheden er afgivet frivilligt.
Det  

 ville derfor være uheldigt, hvis der på samtykkegrundlag kunne gennemføres  

 indgreb mod en sigtet i tilfælde, hvor indgrebet ikke kunne gennemføres  

 tvangsmæssigt, fordi de materielle betingelser ikke var opfyldt.
 Under hensyn til lovforslagets udformning af de materielle betingelser vil  

 politiet i øvrigt næppe have behov for på samtykkegrundlag at gennemføre  

 indgreb mod en sigtet i tilfælde, hvor de materielle betingelser ikke er  

 opfyldt.
Efter de gældende administrative instrukser skal samtykket være  

 skriftligt.
Dette krav foreslår udvalget opretholdt og henviser i den  

 forbindelse til, at skriftlighedskravet afskærer efterfølgende tvivl om,  

 hvorvidt et samtykke er afgivet.
Dette er også en fordel for politiet.
Hertil  

 kommer, at kravet om skriftlighed næppe vil volde politiet praktiske  

 vanskeligheder, da det kun vil få betydning ved de mere indgribende  

 legemsundersøgelser, hvor der i mangel af samtykke kræves forudgående eller  

 efterfølgende retskendelse.
Justitsministeriet kan tiltræde Strafferetsplejeudvalgets forslag,  

 herunder om at et skriftligt samtykke alene har betydning for kompetencen,  

 men ikke for de øvrige betingelser.
Det foreslås dog i overensstemmelse med  

 udtalelser fra nogle af de hørte instanser, at der tillige skal foreligge  

 samtykke, der ikke behøver at være skriftligt, fra en eventuel beskikket  

 forsvarer.
 Der henvises til lovforslagets § 792 c, stk. 5.
 4. Legemsindgreb mod ikke-sigtede.
a.
Tvangsindgreb.
 I betænkningen foreslår Strafferetsplejeudvalget, at adgangen til at  

 pålægge en ikke-sigtet at underkaste sig et legemsindgreb begrænses til  

 legemsbesigtigelse, der ikke kræver afklædning (oversigten pkt. 1-3).
Der er således i udvalget enighed om, at de mere byrdefulde legemsindgreb  

 ikke bør kunne påtvinges en ikke-sigtet.
Det bør eksempelvis ikke kunne  

 pålægges et voldtægtsoffer at gennemgå en gynækologisk undersøgelse eller et  

 andet voldsoffer at underkaste sig en indgående lægeundersøgelse til brug for  

 straffesagen.
 Udvalget er opmærksom på, at dette i særlige tilfælde vil kunne påvirke  

 muligheden for at gennemføre efterforskningen på sædvanlig vis med den  

 risiko, der ligger heri for ikke at kunne opklare en forbrydelse.
Udvalget finder dog, at det generelle hensyn til ofrets integritet vejer  

 tungere, når der er tale om alvorligere legemsindgreb.
Hertil kommer, at  

 fysisk gennemtvingelse af sådanne indgreb mod et voldsoffer forekommer helt  

 uacceptabel.
På den anden side vil gennemtvingelse ved hjælp af  

 retsplejelovens vidnetvangsmidler (f.eks. ved at politiet tager den  

 pågældende i forvaring) være upraktisk, da undersøgelsen som regel skal  

 iværksættes hurtigt.
Efter Justitsministeriets opfattelse bør en person, der har været offer  

 for en forbrydelse og dermed er fysisk og psykisk påvirket heraf, ikke  

 bagefter af myndighederne kunne underkastes et nyt tvangsmiddel i form af et  

 intenst legemsindgreb.
Justitsministeriet kan derfor tiltræde  

 Strafferetsplejeudvalgets indstilling, og lovforslaget er udformet i  

 overensstemmelse hermed (§ 792 d, stk. 2).
 Efter gældende ret må der - efter rettens konkrete afvejning i det enkelte  

 tilfælde af ulempen m.v. ved indgrebet sammenholdt med den  

 efterforskningsmæssige betydning af indgrebets foretagelse - antages at være  

 en adgang til at gennemføre legemsundersøgelser af en ikke-sigtet uden dennes  

 samtykke.
Lovforslaget indebærer således på dette punkt en ændring i forhold til  

 retstilstanden i dag.
Den praktiske rækkevidde heraf er dog begrænset, idet  

 det efter det oplyste kun er meget sjældent, at et offer protesterer mod en  

 legemsundersøgelse.
Nægter en forurettet at medvirke, afstår politiet i  

 øvrigt sædvanligvis fra indgrebet.
 Endelig kan henvises til betydningen af et samtykke nedenfor pkt. d.
b.
Kriminalitets- og indikationskrav.
 Som betingelse for at kunne pålægge ikke-sigtede at underkaste sig  

 legemsbesigtigelser foreslås, at efterforskningen vedrører en forbrydelse af  

 en vis grovhed udtrykt ved en strafferamme på mindst fængsel i 1 år og 6  

 måneder (§ 792 d, stk. 2).
Det kræves endvidere, at indgrebet må antages at være af afgørende  

 betydning for efterforskningen.
Denne udformning af indikationskravet betyder  

 en stramning i forhold til reglerne for sigtede, idet det svarer til kravet  

 ved legemsundersøgelser af sigtede.
Det følger i øvrigt af indikationskravets formulering, at der ikke vil  

 være mulighed for at optage fingeraftryk og personfotografier af ikke-sigtede  

 i andet øjemed end til brug for efterforskningen i den konkrete sag.
Der kan  

 altså ikke optages fingeraftryk og personfotos af ikke-sigtede alene med  

 henblik på opbevaring i registre og fototek.
 Det bemærkes endelig, at der ifølge sagens natur ikke skal være noget  

 mistankekrav ved indgreb mod ikke-sigtede.
c.
Kompetencekrav.
 I overensstemmelse med gældende ret foreslås, at kompetencen til at træffe  

 bestemmelse om legemsbesigtigelse hos en ikke-sigtet skal være hos retten.
Denne kompetenceregel foreslås dog som hidtil kombineret med en almindelig  

 »periculum in mora«-regel, således at politiet kan træffe  

 bestemmelse om at foretage indgrebet, såfremt øjemedet hermed ville  

 forspildes ved at afvente retskendelse.
I så fald skal politiet snarest  

 muligt og inden 24 timer forelægge sagen for retten til godkendelse (§ 792 d,  

 stk. 3).
d.
Betydningen af samtykke.
Ved legemsindgreb mod sigtede personer er det fundet betænkeligt at  

 fravige de materielle betingelser (kriminalitets-, mistanke- og  

 indikationskrav m.v.) for indgrebets foretagelse, selv om der foreligger  

 samtykke.
Et samtykke flytter alene kompetencen fra retten til politiet ved  

 de mere byrdefulde former for legemsundersøgelse, hvor retskendelse kræves,  

 jf. ovenfor pkt. 3 e.
 Sådanne betænkeligheder, herunder risikoen for at samtykket ikke i alle  

 tilfælde i virkeligheden kan siges at være afgivet ganske frivilligt, findes  

 ikke i samme grad at foreligge ved indgreb mod ikke-sigtede, mod hvem tilmed  

 kun de mindre indgribende former for legemsbesigtigelse efter lovforslaget  

 skal kunne gennemføres tvangsmæssigt.
Det foreslås derfor at tillægge et samtykke fra ikke-sigtede den  

 betydning, at ikke blot kompetencereglerne, men også de materielle  

 betingelser kan fraviges.
Herved bliver der mulighed for at foretage alle  

 frivillige legemsundersøgelser af ofre for forbrydelser (§ 792 d, stk. 1).
 For at undgå bevistvivl stiller Strafferetsplejeudvalget ligesom ved  

 indgreb over for sigtede krav om, at samtykket skal være skriftligt.
Efter Justitsministeriets opfattelse må dette krav siges at være unødigt  

 restriktivt, såfremt ofret for en forbrydelse ikke fysisk eller psykisk (den  

 pågældende er kvæstet, fortumlet m.v.) kan siges på normal vis at være i  

 stand til at skrive under på en samtykkeerklæring.
Justitsministeriet finder  

 det derfor hensigtsmæssigt - og forsvarligt - ikke ubetinget at kræve  

 skriftlighed, men alene at stille krav om, at samtykket så vidt muligt skal  

 være skriftligt, således som også rigsadvokaten har stillet forslag om i sin  

 høringsudtalelse om betænkningen.
Der kan i den forbindelse tillige henvises  

 til, at der ikke i dag stilles krav om skriftlighed ved samtykke fra  

 ikke-sigtede.
Endelig kan almindelig taktfølelse, situationsfornemmelse m.v.  

 af hensyn til ofret tale for reglen i de nævnte typer af tilfælde.
Særlige forhold gør sig gældende, såfremt ofret for en forbrydelse er  

 bevidstløs eller en person under 18 år.
Der henvises herom til betænkningen  

 side 78-79. Det fremgår heraf, at der efter forvaltningslovens regler til  

 brug for efterforskningen vil kunne gives oplysninger fra den lægelige  

 undersøgelse af bevidstløse personer.
Ved undersøgelse af børn kræves i  

 almindelighed (skriftligt eller mundtligt) samtykke fra forældremyndighedens  

 indehaver (f.eks. en af forældrene) og ved større børn (fra omkring 15-års  

 alderen) tillige samtykke fra barnet selv.
Tilsvarende gælder i øvrigt også  

 ved legemsindgreb mod sigtede under 18 år, hvor det dog alene har betydning  

 for kompetencen ved de mere intense legemsundersøgelser.
 Efter lovforslaget stilles der ikke krav om samtykke fra en eventuel  

 bistandsadvokat, der er beskikket efter reglerne i retsplejelovens kapitel 66  

 a om advokatbistand til den forurettede.
 5. Destruktion af fingeraftryk, personfotografier og andet materiale.
Der er i Strafferetsplejeudvalget enighed om, at personfotografier (d.v.s.  

 de fotografier, der optages med henblik på senere identifikation, og som  

 indsættes i fototeket) ikke af politiet må opbevares efter afslutningen af  

 sagen, såfremt den pågældende person ikke har været sigtet, bliver frifundet,  

 eller påtale opgives.
Billederne skal derfor destrueres.
Forslaget er begrundet med, at der til disse fotografier er knyttet  

 indlysende genkendelsesmuligheder for udenforstående.
Hvis et fotografi af en  

 ikke-sigtet person eller en person, der er frifundet, eller mod hvem påtale  

 er opgivet, opbevares af politiet og eventuelt senere forevises  

 udenforstående i forbindelse med andre sager, kan man få det indtryk, at den  

 pågældende person tidligere er straffet.
 Justitsministeriet kan tiltræde dette forslag, der i øvrigt svarer til  

 gældende praksis.
 Der henvises til forslaget til § 792 f, stk. 1.
 Strafferetsplejeudvalget foreslår endvidere den gældende praksis med  

 hensyn til adgangen til opbevaring af fingeraftryk opretholdt.
Dette betyder, at fingeraftryk af ikke-sigtede skal destrueres efter  

 afslutningen af den pågældende sag.
Derimod bør politiet have adgang til at  

 opbevare fingeraftryk, der lovligt er optaget af sigtede personer, uanset at  

 pågældende senere eventuelt frifindes, eller påtale opgives.
 For en opretholdelse af den gældende retstilstand i overensstemmelse med  

 Strafferetsplejeudvalgets enige indstilling kan anføres følgende:
 Selve optagelsen af fingeraftryk er et lidet intenst eller ubetydeligt  

 indgreb både med hensyn til tid, smerte, ubehag m.v.
Fingeraftryk er en entydig måde at identificere personer på og er derfor  

 et meget effektivt middel i kriminalitetsbekæmpelsen.
I modsætning til  

 fotografier kan fingeraftryk således ikke føre til fejlidentifikationer  

 f.eks. i forbindelse med efterforskning af andre sager.
Fingeraftryk kan ikke genkendes af andre og er derfor ikke egnet til ved  

 forevisning at skabe mistanke om, at en bestemt person har været indblandet i  

 kriminalitet.
Ingen behøver med andre ord frygte, at fingeraftryk kan  

 misbruges.
Mangeårig erfaring fra utallige sager viser, at opbevaring af fingeraftryk  

 er af afgørende betydning i senere sager.
Dette gælder ikke mindst ved de  

 mange tyverier, men også ved alvorligere kriminalitet som f.eks. drab.
Kun fingeraftryk af personer, der med rimelig grund har været mistænkt for  

 en lovovertrædelse, kan opbevares.
Den pågældende har derfor i den forstand  

 selv givet anledning til opbevaringen.
Efter den almindelige adgang til  

 optagelse af fingeraftryk skal mistanken tilmed vedrøre en lovovertrædelse  

 med en strafferamme på mindst 11/2 års fængsel.
Dette krav indebærer som  

 nævnt i pkt. 3 c en indskrænkning i adgangen til at optage fingeraftryk i  

 forhold til gældende praksis.
Lovligheden af optagelsen og dermed opbevaringen af fingeraftryk kan  

 endvidere indbringes for retten, der hermed tager stilling til, om de nævnte  

 betingelser er opfyldt.
Finder retten indgrebet uhjemlet, skal de optagne  

 fingeraftryk straks tilintetgøres af politiet uden begæring herom, jf.  

 forslaget til § 792 f, stk. 3, omtalt nedenfor.
 Den afvejning, som skal foretages ved alle straffeprocessuelle indgreb,  

 skal her foretages mellem på den ene side hensynet til de enkelte, der af den  

 ene eller den anden grund ikke ønsker deres fingeraftryk opbevaret, og på den  

 anden side hensynet til borgernes og samfundets retsbeskyttelse gennem  

 anvendelse af et lidet intenst, men meget betydningsfuldt  

 efterforskningsmiddel i forbindelse med kriminalitetsbekæmpelsen.
 De anførte grunde taler efter Justitsministeriets opfattelse med afgørende  

 vægt for, at denne afvejning må føre til, at der på dette område ikke  

 foretages indskrænkninger i forhold til i dag af politiets muligheder for at  

 opklare forbrydelser ved at kunne opbevare fingeraftryk, der lovligt er  

 optaget af sigtede personer (lovforslagets § 792 f, stk. 2).
Vedrørende fingeraftryk kan det i øvrigt nævnes, at det nuværende manuelle  

 fingeraftryksregister er ved at blive overført til edb.
Etableringen af et  

 edb-system til fingeraftryk, der forventes afsluttet i løbet af foråret 1989,  

 vil effektivisere efterforskningsmulighederne ved anvendelse af fingeraftryk.
 For så vidt angår andet materiale og andre oplysninger, der  

 hidrører fra legemsindgreb, f.eks. blodprøver, vil dette heller ikke af  

 udenforstående kunne identificeres eller anvendes uden særlig sagkundskab.  

 Det foreslås derfor, at sådanne oplysninger i relation til opbevaring og  

 destruktion sidestilles med fingeraftryk, jf. ligeledes § 792 f, stk. 2.
Det er som nævnt en forudsætning, at det materiale og de oplysninger, der  

 opbevares, er indhentet på lovlig vis.
I konsekvens heraf foreslås i § 792  

 f, stk. 3, indsat en regel om, at oplysninger og materiale, der er  

 tilvejebragt i tilfælde, hvor politiet har antaget, at der forelå  

 »periculum in mora«, men hvor retten efterfølgende nægter at  

 godkende indgrebet, straks skal tilintetgøres af politiet, uden at der  

 fremsættes begæring herom.
Det samme skal gælde oplysninger og materiale, der  

 hidrører fra indgreb, hvor politiet har kompetencen, men hvor retten  

 efterfølgende i medfør af § 746, stk. 1, finder indgrebet uhjemlet.
 6. Forslagets økonomiske og administrative konsekvenser.
 Lovforslaget skønnes ikke at medføre økonomiske eller administrative  

 konsekvenser for det offentlige af betydning.
 7. Hørte myndigheder m.v.
 Justitsministeriet har modtaget udtalelser om Strafferetsplejeudvalgets  

 betænkning nr. 1104/1987 om legemsindgreb under efterforskning fra  

 præsidenterne for Østre og Vestre Landsret, Københavns Byret og retterne i  

 Århus, Odense og Ålborg, Den Danske Dommerforening,  

 Dommerfuldmægtigforeningen, Foreningen af Politimestre i Danmark,  

 rigsadvokaten, rigspolitichefen, politidirektøren i København,  

 Politifuldmægtigforeningen, Dansk Politiforbund, Dansk  

 Kriminalpolitiforening, Advokatrådet, Sundhedsministeriet, Den Almindelige  

 Danske Lægeforening og Embedslægeforeningen.
Bemærkninger til lovforslagets enkelte bestemmelser Til § 1 Til nr. 1 § 199, stk. 3, har følgende ordlyd:
»Skal i en straffesag en kvinde synes på legeme, bør i alle tilfælde,  

 hvor det til øjemedets opnåelse er tilstrækkeligt, kvinder dertil vælges,  

 navnlig bør, hvor spørgsmål foreligger om svangerskab eller barnefødsel,  

 kvindelige læger eller jordemødre benyttes, for så vidt disse må antages at  

 have tilstrækkelig indsigt til at afgive erklæring om spørgsmålet.« Spørgsmålet om kønsfællesskab mellem den person (både mand og kvinde), der  

 underkastes et legemsindgreb, og den eller de personer, der overværer eller  

 foretager indgrebet, foreslås reguleret i forslaget til § 792 e, stk. 2.
 § 199, stk. 3, der både i sit ordvalg og indhold må anses for forældet,  

 foreslås derfor ophævet.
Til nr. 2 Den gældende bestemmelse i § 758, stk. 1, om politiets adgang til i  

 forbindelse med en anholdelse at ransage den anholdtes person foreslås i  

 princippet opretholdt, idet sådanne indgreb er nødvendige af ordens- og  

 sikkerhedsmæssige hensyn.
Bestemmelsen er dog i lovforslaget omformuleret, således at den svarer til  

 sprogbrugen i det foreslåede nye kapitel 72 om legemsindgreb.
Det foreslås  

 samtidig, at det i bestemmelsen præciseres, at den ikke rækker længere, end  

 hvad sikkerhedsmæssige og ordensmæssige hensyn nødvendiggør, og at  

 bestemmelserne i lovforslagets § 792 e om forholdsmæssighed, om anvendelse af  

 størst mulig skånsomhed, om kønsfællesskab mellem den undersøgende og den  

 undersøgte person, og om i hvilke tilfælde en læge skal medvirke, også finder  

 anvendelse på legemsindgreb i forbindelse med en anholdelse.
 Det bemærkes i øvrigt, at der i tilslutning til den sikkerhedsmæssige  

 undersøgelse af den anholdte person, der er hjemlet i § 758, stk. 1, kan  

 foretages efterforskningsmæssige legemsindgreb over den pågældende, såfremt  

 betingelserne herfor i kapitel 72 er opfyldt.
 Om bestemmelsen henvises endvidere til Strafferetsplejeudvalgets  

 betænkning om legemsindgreb under efterforskningen (nr. 1104/1987), side 45.
 Til nr. 3 (Kapitel 72 om legemsindgreb).
Til § 792 Stk. 1 indeholder en angivelse af de straffeprocessuelle tvangsindgreb,  

 der er omfattet af kapitel 72.
 Nr. 1 indeholder lovens definition af legemsbesigtigelser, mens  

 legemsundersøgelser defineres i nr. 2.
 Om denne afgrænsning af de to kategorier af legemsindgreb og af  

 legemsindgreb i det hele taget henvises til de almindelige bemærkninger pkt.  

 2, der indeholder en oversigt over typetilfælde af legemsindgreb.
Det må understreges, at oversigten ikke er udtømmende.
Således vil fotos  

 af skader og slagmærker på kroppen (jf. lovteksten) og optagelse af  

 stemmeprøve f.eks. til sammenligning med båndoptagelser kunne foretages som  

 legemsbesigtigelser, mens f.eks. afklipning af skæg med henblik på sigtedes  

 konfrontation med vidner, som det forekommer i praksis, vil kunne foretages  

 efter reglerne om legemsundersøgelser.
Der henvises i øvrigt til betænkningen side 35-45 og 99-100. Lovforslaget  

 er i overensstemmelse med Strafferetsplejeudvalgets forslag.
Dog er der efter  

 lovforslaget - i modsætning til betænkningen side 39 - ikke noget til hinder  

 for, at der foretages udåndingsprøve eller urinprøve, når de almindelige  

 betingelser for foretagelse af henholdsvis legemsbesigtigelse og  

 legemsundersøgelse er opfyldt.
Som anført af præsidenten for Københavns Byret  

 i dennes udtalelse om betænkningen vil udåndingsprøve eller urinprøve, hvor  

 sigtede samtykker, kunne være et mindre ubehageligt indgreb end  

 blodprøveudtagning eller udtagelse af urin ved kateter (oversigten pkt. 7 og  

 11). Afgørende kan heller ikke være, at indgrebene kræver medvirken fra de  

 pågældende, idet dette også gælder ved andre indgreb.
Hertil kommer, at der  

 ikke - ligesom ved lovforslaget i øvrigt - vil være tale om nogen udvidelse  

 af adgangen til at foretage legemsindgreb i forhold til den gældende  

 retstilstand.
 Stk. 2 indeholder i lighed med den gældende § 797, stk. 4, en henvisning  

 til den særlige regel i § 758, stk. 1, om legemsindgreb i forbindelse med en  

 anholdelse, jf. ovenfor ad lovforslagets nr. 2.
Til § 792 a Bestemmelsen indeholder de materielle betingelser for iværksættelse af  

 legemsindgreb mod en sigtet.
 Bestemmelsen erstatter reglerne i § 794 om personlig ransagning og  

 indebærer herudover, at der i modsætning til i dag sker en egentlig lovmæssig  

 regulering af optagelse af fingeraftryk og personfotografier og af de mere  

 intense legemsindgreb (legemsundersøgelser).
 Stk. 1 indeholder reglerne om legemsbesigtigelse af en sigtet og beskriver  

 de krav, der stilles til kriminalitetens art, mistanken og indikationen,  

 d.v.s. indgrebets betydning for efterforskningen.
Stk. 2 regulerer de materielle betingelser for foretagelse af  

 legemsundersøgelse og indeholder ligeledes en beskrivelse af kravene til  

 kriminalitetens art, mistankens styrke og indikationen.
Kravene i stk. 2  

 indebærer en skærpelse i forhold til kravene til legemsbesigtigelse i stk. 1.
 Om bestemmelsen henvises i øvrigt til de almindelige bemærkninger pkt. 3  

 a-c og betænkningen side 47-52.
Til § 792 b Bestemmelsen indeholder to regler, der - i forhold til § 792 a - giver  

 politiet øget mulighed for henholdsvis at optage fingeraftryk og  

 personfotografier og for at udtage blodprøver.
Stk. 1 indebærer, at politiet kan optage fingeraftryk og personfotografi  

 med henblik på senere identifikation, selv om der ikke er behov herfor af  

 hensyn til efterforskningen i den aktuelle sag.
Dette er i lovforslaget  

 beskrevet således, at indikationskravet i § 792 a, stk. 1, nr. 2, ikke  

 behøver at være opfyldt.
Optagelse af fingeraftryk og personfotografi kan dog - i de tilfælde, hvor  

 indikationskravet i § 792 a, stk. 1, nr. 2, ikke er opfyldt - efter  

 bestemmelsen alene ske, hvis den aktuelle sag vedrører en lovovertrædelse med  

 en strafferamme på fængsel i 1 år og 6 måneder eller derover.
I forhold til  

 gældende administrative regler indebærer dette en indskrænkning i politiets  

 adgang til at optage fingeraftryk og personfotografier.
 Vedrørende den nærmere afgrænsning af, hvilke arter af personfotografier  

 der er omfattet af bestemmelsen, henvises til betænkningen side 43-44. Om §  

 792 b, stk. 1, i øvrigt henvises til de almindelige bemærkninger pkt. 3 c og  

 betænkningen side 53-54.
Stk. 2 indeholder en regel om, at udtagelse af blodprøver - uanset  

 strafferamme for den lovovertrædelse, som efterforskningen vedrører - kan  

 finde sted ved enhver lovovertrædelse, i hvis gerningsindhold indtagelse af  

 spiritus eller euforiserende stoffer er et led.
Bestemmelsen er udformet som  

 en undtagelse fra kriminalitetskravet i § 792 a, stk. 2, nr. 1, og er  

 begrundet i det særlige behov for udtagelse af blodprøver i sager af den  

 nævnte karakter.
 Der henvises herom til de almindelige bemærkninger pkt. 3 a in fine samt  

 betænkningen side 50-51.
Til § 792 c I stk. 1-4 er der givet regler om kompetencen til at træffe  

 beslutning om legemsindgreb mod sigtede og om kravene til formen for en sådan  

 beslutning.
Kompetencen til at træffe beslutning om alle former for  

 legemsbesigtigelse, incl. optagelse af fingeraftryk og personfotografier, er  

 efter stk. 1 tillagt politiet.
Også de mindst indgribende former for  

 legemsundersøgelse kan besluttes af politiet.
Det gælder således udtagelse af  

 blodprøver, sikring af negleskrab eller hår og en ydre undersøgelse, der  

 består i beføling af legemets overflade, f.eks. for at finde kapsler skjult  

 under huden (oversigten pkt. 5-7). Det bemærkes, at disse undersøgelser  

 kræver medvirken af en læge, jf. lovforslagets § 792 e, stk. 3.
 For så vidt angår de mest intense legemsundersøgelser, herunder  

 røntgenundersøgelser, undersøgelse af legemets hulrum og gynækologiske  

 undersøgelser (oversigten pkt. 8-12), kræves der ifølge § 792 c, stk. 2,  

 1. pkt., retskendelse.
 Disse kompetenceregler medfører, at politiet tillægges større kompetence  

 end efter gældende ret, hvor kompetencen til at træffe beslutning om  

 personransagning efter § 797, stk. 1, principielt er hos retten, ligesom det  

 i retspraksis er antaget, at optagelse af fingeraftryk og personfotografi  

 kræver retskendelse, såfremt der protesteres mod indgrebet.
 Om begrundelsen for den foreslåede kompetencefordeling henvises til de  

 almindelige bemærkninger pkt. 3 d og betænkningen side 55-57.
Stk. 2, 2. og 3. pkt., og stk. 4, indeholder bestemmelser om  

 retskendelsens form og rettens behandling af politiets eventuelle anmodning  

 om et legemsindgreb.
Den adgang, som ifølge stk. 4 skal gives for den,  

 mod hvem indgrebet retter sig, til at udtale sig, inden rettens afgørelse  

 træffes, kan eventuelt gives i form af en erklæring til politirapport, der  

 videregives til retten.
Et ønske fra den pågældende om at udtale sig direkte  

 over for retten skal dog imødekommes.
Der henvises i øvrigt nærmere til  

 betænkningen side 57.
Stk. 3 indeholder en »periculum in mora«-regel, der giver  

 politiet adgang til at træffe en foreløbig beslutning om et legemsindgreb,  

 såfremt indgrebets øjemed ville forspildes ved at afvente rettens afgørelse.  

 I så fald skal politiet imidlertid snarest muligt og senest inden 24 timer  

 forelægge sagen for retten, der ved kendelse afgør, om indgrebet kan  

 godkendes.
Hvis et indgreb er foretaget uden retskendelse på grundlag  

 »periculum in mora«-reglen, vil et efterfølgende samtykke inden  

 udløbet af 24 timer gøre forelæggelse for retten overflødig.
Gives der  

 samtykke til indgrebet efter forelæggelsen for retten, skal retten ikke tage  

 stilling til indgrebet.
Dette er - i modsætning til i  

 Strafferetsplejeudvalgets lovudkast - udtrykkeligt angivet i lovteksten, jf.  

 3. pkt. i stk. 3. Om samtykke, der tilbagekaldes, henvises til betænkningen  

 side 60.
Stk. 5 indeholder en bestemmelse om betydningen af, at en sigtet samtykker  

 i foretagelsen af et legemsindgreb.
Såfremt samtykket foreligger skriftligt,  

 indebærer det, at kompetencen til at træffe beslutning om indgrebet overføres  

 til politiet.
Er der beskikket en forsvarer for sigtede, kræves tillige  

 (skriftligt eller mundtligt) samtykke fra forsvareren.
Som det fremgår, medfører samtykke fra en sigtet og en eventuel beskikket  

 forsvarer derimod ikke nogen fravigelse af kravene til kriminalitetens art,  

 mistankens styrke og indikationen.
Politiet vil således ikke - uanset  

 samtykke - kunne iværksætte en legemsundersøgelse, medmindre betingelserne i  

 § 792 a, stk. 2, eller § 792 b, stk. 2, er opfyldt.
I øvrigt må der - som på andre retsområder, hvor et samtykke tillægges  

 betydning - stilles visse habilitetskrav til den, der giver samtykke.
Således  

 vil et samtykke f.eks. fra en sindssyg, åndssvag eller stærkt beruset person  

 i almindelighed ikke kunne tillægges betydning.
Samtykke fra børn er omtalt i  

 de almindelige bemærkninger pkt. 4 d.
 Om begrundelsen for bestemmelsens udformning henvises til de almindelige  

 bemærkninger pkt. 3 e og betænkningen side 58-60.
Til § 792 d Bestemmelsen omhandler legemsindgreb over for ikke-sigtede.
 Efter forslaget i stk. 1 skal udgangspunktet være, at sådanne indgreb kun  

 må foretages, såfremt den pågældende meddeler samtykke til indgrebet.  

 Samtykket skal så vidt muligt være skriftligt.
Hvis en ikke-sigtet meddeler samtykke til indgrebet, medfører dette  

 imidlertid ikke blot, at kompetencereglerne fraviges, men også at de  

 materielle betingelser bortfalder.
Samtykket indebærer således, at indgrebet  

 i det hele undtages fra reguleringen i kapitel 72, jf. betænkningen side 78  

 og 104. Dette er i lovforslaget udtrykkeligt angivet i selve lovteksten i  

 modsætning til i Strafferetsplejeudvalgets lovudkast.
 Hovedreglen om, at samtykke er nødvendigt for at foretage legemsindgreb  

 mod ikke-sigtede, fraviges på to punkter, jf. stk. 2 og 4.
Efter stk. 2 kan der under nærmere angivne kriminalitets- og  

 indikationskrav påhvile en ikke-sigtet pligt til at underkaste sig visse  

 legemsindgreb.
Pligten omfatter dog kun de mindst byrdefulde indgreb  

 (oversigten pkt. 1-3). Den omfatter således ikke legemsundersøgelser, jf. §  

 792, stk. 1, nr. 2, og blandt legemsbesigtigelserne omfatter den kun sådanne,  

 der ikke kræver afklædning af den undersøgte person.
I medfør af bestemmelsen  

 vil det kunne pålægges en ikke-sigtet at afgive kontrolfingeraftryk.
Kompetencen til at træffe bestemmelse om de i stk. 2 nævnte indgreb mod en  

 ikke-sigtet er ved stk. 3 henlagt til retten.
Der er dog adgang for  

 politiet til at træffe beslutning om foretagelse af et indgreb i tilfælde af  

 »periculum in mora«.
Formkravene er de samme som ved indgreb mod  

 sigtede.
Indgrebet kan om fornødent gennemføres ved direkte tvang.  

 Gennemførelsen kan dog også ske under anvendelse af vidnetvangsmidlerne i §  

 178.
 Vedrørende stk. 1-3 henvises i øvrigt nærmere til de almindelige  

 bemærkninger pkt. 4 samt betænkningen side 71-80 og 82-84.
 Stk. 4 giver politiet en udvidet adgang til i særlige situationer af  

 sikkerhedsmæssige grunde at foretage visitation af tøjet hos alle  

 tilstedeværende for at finde eventuelle våben.
Betingelserne herfor er, at visitationen sker under efterforskning på  

 gerningsstedet i umiddelbar tilknytning til udøvelsen af en alvorlig  

 voldsforbrydelse eller fremsættelse af trussel herom eller i andre  

 efterforskningssituationer, hvor der er begrundet mistanke om, at nogen  

 tilstedeværende på sin person skjuler våben.
Dette vil f.eks. kunne være  

 tilfældet ved efterforskning i rockerklubbers lokaler.
I disse tilfælde kan politiet foretage visitation af tøjet, uden der er  

 konkret grundlag for at rette sigtelse mod nogen bestemt af de  

 tilstedeværende, uden at indikationskravet om »afgørende betydning for  

 efterforskningen« i stk. 2 er opfyldt og uden efterfølgende at skulle  

 forelægge indgrebet for retten til godkendelse.
De personer, mod hvem  

 indgrebet foretages, kan dog på eget initiativ indbringe visitationen for  

 retten til prøvelse efter den almindelige adgang hertil i retsplejelovens §  

 746, stk. 1.
 Om den nærmere begrundelse for denne særregel henvises til betænkningen  

 side 80-82.
Til § 792 e I stk. 1 foreslås den proportionalitetsgrundsætning, der antages at  

 gælde ved alle former for straffeprocessuelle tvangsindgreb, lovfæstet for så  

 vidt angår legemsindgreb.
Reglen foreslås udformet på samme måde som § 782,  

 stk. 1, om indgreb i meddelelseshemmeligheden.
Bestemmelsen gælder både for  

 indgreb mod sigtede og for tvangsmæssige indgreb mod ikke-sigtede.
Stk. 2 lovfæster den såkaldte skånsomhedsgrundsætning.
I bestemmelsens 2.  

 og 3. pkt. reguleres specielt spørgsmålet om kønsfællesskab mellem den  

 undersøgte person og de personer, der henholdsvis foretager eller overværer  

 indgrebet.
Reglerne i 2. og 3. pkt. knytter sig til begrebet blufærdighed.
Herved  

 bliver der i retspraksis mulighed for at lade bestemmelserne tilpasse sig  

 skiftende tiders vurderinger.
Bestemmelserne omfatter således alene indgreb, der efter den til enhver  

 tid gældende retsopfattelse er egnede til at krænke blufærdigheden.  

 Overfladisk visitation af tøj kan derfor foretages og overværes af personer  

 af begge køn.
Hvorvidt der ved afklædning eller f.eks. beføling gennem tøjet  

 for at undersøge, om den pågældende har effekter på kroppen, kræves  

 kønsfællesskab, vil derimod i det enkelte tilfælde afhænge af, om der er tale  

 om hel eller delvis afklædning, om det er en mand eller kvinde, hvor på  

 kroppen undersøgelsen foretages osv.
 Sundhedspersonale, navnlig læger og sygeplejersker, kan dog efter reglerne  

 altid udføre og overvære undersøgelser uden hensyn til, om de er af samme køn  

 som den undersøgte.
Reglerne i stk. 2 er udformet således, at de kan fraviges i særlige  

 tilfælde, hvor omstændighederne ikke tillader, at man afventer  

 tilstedekomsten af sundhedspersonale eller af politipersonale af samme køn  

 som den undersøgte.
Som eksempel herpå nævnes i betænkningen tilfælde, hvor  

 politifolk af samme køn skal anholde en farlig og formentlig bevæbnet sigtet  

 af det modsatte køn, og øjeblikkelig visitation af (hele) kroppen gennem  

 tøjet for at finde og fratage våben er nødvendig.
 For mere tydeligt at præcisere, at bestemmelserne tilgodeser sådanne  

 hensyn, er i forhold til Strafferetsplejeudvalgets lovudkast tilføjet ordene  

 »så vidt muligt« i 2. og 3. pkt.
 Vedrørende stk. 2 henvises i øvrigt til betænkningen side 66-69.
I stk. 3, 1. pkt., foreslås, at legemsundersøgelser som beskrevet i  

 § 792, stk. 1, nr. 2, kun må foretages under medvirken af en læge.  

 Legemsbesigtigelse, jf. § 792, stk. 1, nr. 1, kræver derimod ikke lægelig  

 medvirken.
Særligt vedrørende undersøgelse af mundhule bemærkes, at såfremt  

 politiet alene kigger ind i munden uden anvendelse af tvang, vil der kun være  

 tale om legemsbesigtigelse og derfor ikke noget krav om lægemedvirken.  

 Politiet kan selvfølgelig også bede personer om at spytte genstande ud af  

 munden.
Der er ikke knyttet nogen »periculum in mora«-regel til kravet  

 om lægelig medvirken ved legemsundersøgelse.
Den omstændighed, at  

 efterforskningsmæssige hensyn gør det ønskeligt eller endog nødvendigt, at  

 indgrebet foretages straks uden at afvente lægens tilstedekomst, giver  

 således ikke mulighed for at fravige kravet om, at en læge skal medvirke.  

 Herved tilgodeses sikkerheds- og helbredsmæssige hensyn ved de mere intense  

 legemsindgreb.
Selv om lægelig medvirken ikke kan siges at være ubetinget nødvendig ved  

 alle former for legemsundersøgelser, er det således ikke fundet  

 hensigtsmæssigt eller tilstrækkeligt begrundet at forsøge at opstille  

 særregler for enkelte typer af indgreb.
Herved undgås også yderligere  

 undtagelser fra hovedsondringen i lovforslaget mellem legemsbesigtigelser og  

 legemsundersøgelser.
Endelig kan anføres, at lægelig medvirken kan sikre det  

 fulde efterforskningsmæssige udbytte af legemsundersøgelsen.
 Det må i øvrigt fremhæves, at bestemmelsen stort set svarer til den i dag  

 gældende praksis for, hvornår læger medvirker ved legemsindgreb i  

 strafferetsplejen.
Forslaget indebærer kun, at legemsundersøgelse skal foretages under  

 medvirken af en læge.
Hvorvidt lægen skal udføre selve indgrebet, eller  

 dette kan foretages af andet sundhedspersonale under lægens tilsyn og på  

 dennes ansvar, er ikke reguleret i lovforslaget, men må afhænge af en  

 vurdering af indgrebets art og karakter.
I stk. 3, 2. pkt., foreslås det lovfæstet i retsplejeloven, at  

 lægen skal tage stilling, om indgrebets gennemførelse er lægeligt forsvarligt  

 under hensyn til den med indgrebet forbundne smerte og risiko samt den  

 undersøgte persons tilstand.
Lægen skal derimod ikke vurdere, om indgrebet er  

 nødvendigt eller rimeligt af hensyn til efterforskningen i sagen, idet dette  

 afgøres af retten eller politiet.
 Ved kravet om lægelig medvirken knyttes således en dobbelt kontrol til de  

 mest byrdefulde indgreb (legemsundersøgelser), derved at retten eller  

 politiet vurderer indgrebets foretagelse på baggrund af retssikkerhedsmæssige  

 hensyn, og lægen vurderer indgrebets lægelige forsvarlighed.
 I øvrigt gælder for lægers foretagelse af legemsundersøgelser de  

 almindelige lægelige regler, herunder etiske regler og principper.
 Vedrørende stk. 3 henvises endvidere til betænkningen side 61-66.
 I forhold til Strafferetsplejeudvalgets lovudkast foreslås ordene »så  

 vidt muligt en embedslæge eller anden tilsvarende læge« ikke medtaget i  

 stk. 3, 1. pkt.
Baggrunden herfor er, at dette spørgsmål ikke findes egnet til lovmæssig  

 regulering og navnlig ikke i retsplejeloven.
Hertil kommer, at spørgsmålet om  

 embedslægers bistand til rets- og politimyndighederne må påregnes at blive  

 taget op til generel overvejelse, og at det derfor vil være hensigtsmæssigt  

 at afvente resultatet af disse overvejelser for så vidt angår ændringer  

 vedrørende legemsindgreb.
Til § 792 f Bestemmelsen regulerer politiets adgang til at opbevare og registrere  

 oplysninger og materiale, der hidrører fra legemsindgreb.
Reguleringen  

 medfører en pligt for politiet til i visse tilfælde at destruere oplysninger.  

 Stk. 1 og 2 vedrører opbevaring efter sagens afslutning, medens stk. 3 i  

 visse tilfælde påbyder øjeblikkelig destruktion.
Stk. 1 vedrører personfotografier optaget med henblik på senere  

 identifikation.
Efter bestemmelsen må politiet ikke opbevare sådanne  

 fotografier, såfremt de vedrører personer, der ikke har været sigtet.  

 Politiet må heller ikke opbevare fotografier af personer, der har været  

 sigtet, men senere frifindes, eller mod hvem påtale opgives.
Disse regler  

 svarer til gældende administrativ praksis.
Et personfotografi af sigtede, der er optaget i forbindelse med  

 efterforskningen i et forhold, som den sigtede senere frifindes for, skal  

 destrueres, selv om den pågældende dømmes i et andet forhold.
Dette gælder  

 dog ikke, hvis dette andet forhold i sig selv kunne have begrundet  

 optagelsen, jf. § 792 b, stk. 1.
Stk. 2 vedrører alt andet materiale, der hidrører fra legemsindgreb.  

 Reglen har dog først og fremmest praktisk betydning for fingeraftryk.
Efter  

 bestemmelsen skal fingeraftryk m.v. af ikke-sigtede destrueres, når sagen er  

 afsluttet.
Derimod kan politiet opbevare fingeraftryk m.v. af personer, der  

 har været sigtet, uanset at sagen mod den pågældende opgives, eller han eller  

 hun frifindes.
Bestemmelsen svarer for så vidt angår fingeraftryk til  

 gældende administrativ praksis.
 Stk. 3 fastslår, at materiale og oplysninger, der er kommet til veje ved  

 et indgreb, som retten nægter at godkende, straks skal destrueres.
 Om baggrunden for de foreslåede regler henvises til de almindelige  

 bemærkninger pkt. 5 og betænkningen side 85-91.
Til nr. 4 I bestemmelsen i § 794 om ransagning af en »sigtets bolig eller andre  

 rum, gemmer eller person« foreslås det at lade ordet »person«  

 udgå, idet reglerne om personlig ransagning foreslås fastsat i det nye  

 kapitel 72 om legemsindgreb.
 Ransagning af tøj, som ingen person er iført, vil fortsat være omfattet af  

 § 794, jf. ordet »gemmer«.
Til nr. 5 Med samme begrundelse som nævnt under nr. 4 foreslås § 795, stk. 2, om  

 ransagning af en ikke sigtets person ophævet.
Til nr. 6 Ændringen er en konsekvens af, at stk. 2 foreslås ophævet, jf. nr. 5.
Til nr. 7 I forslaget til § 792, stk. 2, henvises til adgangen til legemsindgreb mod  

 anholdte personer efter reglerne i § 758, stk. 1.
 Den tilsvarende henvisningsbestemmelse i den gældende § 797, stk. 4, i  

 ransagningskapitlet foreslås derfor ophævet.
Til nr. 8 § 800, stk. 5, har følgende ordlyd:
»Personlig ransagning af en kvinde skal ske ved ærbare kvinder og  

 ikke i overværelse af mænd, jf. § 199.« Da regler om kønsfællesskab foreslås fastsat i § 792 e, stk. 2, foreslås §  

 800, stk. 5, ophævet i lighed med § 199, stk. 3, jf. lovforslagets nr. 1.
Til nr. 9 Ved forslaget, der er af rent lovteknisk karakter, bliver henvisningen i §  

 878, stk. 2, til de relevante bestemmelser i § 877 korrekt.
Bestemmelserne  

 vedrører oplæsning af visse retsbogstilførsler under domsforhandlingen.
Til § 2 Det foreslås, at loven, der indeholder en ny, samlet og omfattende  

 regulering af legemsindgreb i strafferetsplejen, træder i kraft den 1. juli  

 1989.
Det findes ikke nødvendigt med særlige overgangsregler.
Lovens  

 bestemmelser finder derfor anvendelse på alle legemsindgreb, der foretages  

 efter lovens ikrafttræden.
Efter 2. behandling den 2. maj 1989 § 1 I lov om rettens pleje, jf. lovbekendtgørelse nr. 567 af 1. september  

 1986, som ændret ved lov nr. 273 af 13. maj 1987, lov nr. 385 og 386 af 10.  

 juni 1987 samt lov nr. 420 af 13. juli 1988, foretages følgende ændringer:
 1. § 199, stk. 3, ophæves.
 2. § 758, stk. 1, affattes således:
»Anholdelsen skal foretages så skånsomt, som omstændighederne  

 tillader.
Politiet kan under iagttagelse af bestemmelserne i § 792 e foretage  

 besigtigelse og undersøgelse af den anholdtes legeme og tøj med henblik på at  

 fratage vedkommende genstande, som kan benyttes til vold eller undvigelse,  

 eller som i øvrigt kan medføre fare for den anholdte eller andre.
Politiet  

 kan tage sådanne effekter samt penge, der findes hos den anholdte, i  

 bevaring.
Under anholdelsen er den pågældende i øvrigt ikke undergivet andre  

 indskrænkninger i sin frihed, end anholdelsens øjemed og ordenshensyn  

 nødvendiggør.« 3. Efter § 791 indsættes som nyt kapitel:
»Kapitel 72 Legemsindgreb § 792. Som led i efterforskningen kan der efter reglerne i dette kapitel  

 foretages legemsindgreb mod sigtede og andre ved 1) besigtigelse af legemets ydre, optagelse af fotografier, aftryk og  

 lignende af legemets ydre samt visitation af det tøj, som den pågældende er  

 iført (legemsbesigtigelse), og 2) nærmere undersøgelse af legemet, herunder af dets hulrum, udtagelse af  

 blodprøver eller andre tilsvarende prøver, røntgenundersøgelse og lignende  

 (legemsundersøgelse).
 Stk. 2. Legemsindgreb mod anholdte personer kan tillige foretages efter §  

 758, stk. 1.
§ 792 a.
Legemsbesigtigelse af en sigtet må kun foretages, såfremt 1) den pågældende med rimelig grund er mistænkt for en lovovertrædelse,  

 der er undergivet offentlig påtale, og 2) indgrebet må antages at være af væsentlig betydning for  

 efterforskningen.
Stk. 2. Legemsundersøgelse af en sigtet må kun foretages, såfremt 1) der er begrundet mistanke om, at den pågældende har gjort sig skyldig i  

 en lovovertrædelse, der efter loven kan medføre fængsel i 1 år og 6 måneder  

 eller derover, eller i en overtrædelse af straffelovens § 249, stk. 1, og 2) indgrebet må antages at være af afgørende betydning for  

 efterforskningen.
§ 792 b.
Uden for de tilfælde, der er nævnt i § 792 a, stk. 1, nr. 2, kan  

 optagelse af fingeraftryk og personfotografi med henblik på senere  

 identifikation endvidere foretages, såfremt den pågældende med rimelig grund  

 er mistænkt for en lovovertrædelse, der efter loven kan medføre fængsel i 1  

 år og 6 måneder eller derover.
 Stk. 2. Uden for de tilfælde, der er nævnt i § 792 a, stk. 2, nr. 1, kan  

 udtagelse af blodprøver foretages, såfremt der er begrundet mistanke om, at  

 den pågældende har gjort sig skyldig i en lovovertrædelse, i hvis  

 gerningsindhold indtagelse af spiritus eller euforiserende stoffer er et led.
§ 792 c.
Afgørelse om legemsbesigtigelse af en sigtet og  

 legemsundersøgelse af en sigtet i form af nærmere undersøgelse af legemets  

 ydre, sikring af prøver herfra og udtagelse af blodprøver træffes af  

 politiet.
Stk. 2. Afgørelse om andre legemsundersøgelser af en sigtet træffes af  

 retten ved kendelse, jf. dog stk. 5. I kendelsen anføres de konkrete  

 omstændigheder i sagen, hvorpå det støttes, at betingelserne for indgrebet er  

 opfyldt.
Kendelsen kan til enhver tid omgøres.
Stk. 3. Såfremt indgrebets øjemed ville forspildes, hvis retskendelse  

 skulle afventes, kan politiet træffe beslutning om at foretage indgrebet.
I  

 så fald skal politiet snarest muligt og senest inden 24 timer forelægge sagen  

 for retten, der ved kendelse afgør, om indgrebet kan godkendes.
Dette gælder  

 dog ikke, såfremt der efter indgrebet meddeles skriftligt samtykke hertil.
Stk. 4. Inden retten træffer afgørelse efter stk. 2 eller stk. 3, 2. pkt.,  

 skal der være givet den, mod hvem indgrebet retter sig, adgang til at udtale  

 sig.
Offentlig forsvarer beskikkes, når sigtede begærer det.
Sigtede skal  

 vejledes om adgangen til forsvarerbeskikkelse.
Stk. 5. Såfremt den sigtede meddeler skriftligt samtykke til, at indgrebet  

 foretages, kan beslutning om de former for legemsundersøgelse, der er nævnt i  

 stk. 2, også træffes af politiet.
Er der beskikket en forsvarer for sigtede,  

 kræves tillige samtykke fra forsvareren.
§ 792 d.
Legemsindgreb over for en person, der ikke er sigtet, er ikke  

 omfattet af reglerne i dette kapitel, såfremt den pågældende meddeler  

 samtykke til indgrebet.
Samtykket skal så vidt muligt være skriftligt.
I  

 øvrigt må legemsindgreb over for en person, der ikke er sigtet, kun foretages  

 efter reglerne i stk. 2 og 4.
Stk. 2. Legemsbesigtigelse, der ikke kræver afklædning, herunder optagelse  

 af fotografier, aftryk og lignende af legemet og visitation af tøj, kan  

 foretages over for en person, der ikke er sigtet, såfremt 1) efterforskningen vedrører en lovovertrædelse, der efter loven kan  

 medføre fængsel i 1 år og 6 måneder eller derover, og 2) indgrebet må antages at være af afgørende betydning for  

 efterforskningen.
Stk. 3. Afgørelse om legemsbesigtigelse efter stk. 2 træffes af retten ved  

 kendelse.
Bestemmelserne i § 792 c, stk. 2, 2. og 3. pkt., samt stk. 3 og 4,  

 finder tilsvarende anvendelse.
I stedet for direkte gennemtvingelse kan de i  

 § 178 nævnte tvangsmidler anvendes til gennemførelse af legemsbesigtigelsen.
 Stk. 4. Under efterforskning på gerningsstedet i umiddelbar tilknytning  

 til udøvelsen af en alvorlig voldsforbrydelse eller fremsættelse af trussel  

 herom samt i andre efterforskningssituationer, hvor der er begrundet mistanke  

 om, at nogen tilstedeværende på sin person skjuler våben, kan politiet  

 foretage visitation af tøjet hos alle personer, der træffes på stedet, med  

 henblik på at finde våben.
§ 792 e.
Legemsindgreb må ikke foretages, såfremt det efter indgrebets  

 formål, sagens betydning og den krænkelse og det ubehag, som indgrebet må  

 antages at forvolde, ville være et uforholdsmæssigt indgreb.
Stk. 2. Legemsindgreb skal foretages så skånsomt, som omstændighederne  

 tillader.
Det skal herved bl.a. så vidt muligt iagttages, at et indgreb, der  

 ellers kan føles krænkende for blufærdigheden, kun foretages af personer af  

 samme køn som den undersøgte eller af sundhedspersonale.
Kræver et sådant  

 indgreb afklædning, må det så vidt muligt kun overværes af personer af samme  

 køn som den undersøgte eller af sundhedspersonale.
Stk. 3. Legemsundersøgelse, jf. § 792, stk. 1, nr. 2, må kun foretages  

 under medvirken af en læge.
Lægen tager stilling til, om indgrebets  

 gennemførelse under hensyn til den hermed forbundne smerte og risiko samt den  

 undersøgte persons tilstand er lægeligt forsvarlig.
§ 792 f.
Politiet må ikke opbevare personfotografier med henblik på senere  

 identifikation af personer, der ikke har været sigtet, eller som er  

 frifundet, eller mod hvem påtale er opgivet.
 Stk. 2. Politiet må ikke opbevare andet materiale og andre oplysninger,  

 der er tilvejebragt ved legemsindgreb, og som vedrører personer, der ikke har  

 været sigtet.
Stk. 3. Oplysninger og materiale, der er tilvejebragt ved indgreb, som  

 retten nægter at godkende i medfør af § 792 c, stk. 3, 2. pkt., eller som  

 retten i medfør af § 746, stk. 1, finder uhjemlede, skal straks  

 tilintetgøres.« 4. I § 794 ændres »andre rum, gemmer eller person« til:  

 »andre rum og gemmer«.
 5. § 795, stk. 2, ophæves.
 6. I § 797, stk. 2, nr. 2, ændres »§ 795, stk. 1, nr. 2, litra  

 a og b« til: »§ 795, nr. 2, litra a og b«.
 7. § 797, stk. 4, ophæves.
 8. § 800, stk. 5, ophæves.
 9. I § 878, stk. 2, ændres »§ 877, nr. 2 og 3,» til:  

 »§ 877, stk. 2, nr. 2 og 3,».
§ 2 Loven træder i kraft den 1. juli 1989.
