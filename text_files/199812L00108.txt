Fremsat den 27. november 1998 af  

 trafikministeren (Sonja Mikkelsen) Forslag til Lov om ændring af færdselsloven,  

 godskørselsloven) og arbejdsmiljøloven samt om  

 ophævelse af lov om kontrol med overholdelsen af De europæiske  

 Fællesskabers forordninger om arbejderbeskyttelse inden for  

 landevejstransport og lov om international godstransport med  

 motorkøretøjer m.v.
(Skærpet kontrol med tunge  

 køretøjer, køre- og hviletidsbestemmelser,  

 betalingsbestemmelser m.v.) § 1 I færdselsloven, jf. lovbekendtgørelse nr. 735 af 24. august  

 1992, som ændret bl.a. ved lov nr. 1122 af 20. december 1995, lov nr.  

 1123 af 20. december 1995, lov nr. 468 af 10. juni 1997, lov nr. 73 af 4.  

 februar 1998, lov nr. 292 af 18. maj 1998 og senest ved lov nr. 484 af 1.  

 juli 1998, foretages følgende ændringer:
 1. I § 86, stk. 1,  

indsættes efter 1. pkt.:
 »Tilsvarende gælder for kørsel med blokvogn i  

 ubelæsset stand, hvis blokvognen overskrider de i medfør af  

 §§ 84 og 85 fastsatte bestemmelser om køretøjers bredde,  

 længde og højde samt om køretøjers største  

 tilladte totalvægt og akseltryk.«.
 2. Efter kapitel  

 13 indsættes som nyt kapitel:
»Kapitel 13 a Køre- og hviletid § 86 a.
Trafikministeren kan fastsætte bestemmelser om  

 gennemførelsen, anvendelsen og kontrol med overholdelsen af Det  

 Europæiske Fællesskabs forordninger og direktiver samt  

 internationale aftaler, overenskomster eller lignende om køre- og  

 hviletid inden for vejtransport.
 Stk. 2. Trafikministeren kan fastsætte bestemmelser om  

 fravigelse af regler i de i stk. 1 nævnte retsakter i det omfang,  

 disse indeholder adgang hertil.
 Stk. 3. Trafikministeren kan henlægge administrationen  

 af de efter stk. 1 og 2 fastsatte bestemmelser til anden offentlig  

 myndighed, privat organisation eller lignende.«.
 3. § 117, stk. 2, nr. 3,  

affattes således:
 »3) findes skyldig i forhold, der er omfattet af § 125 a eller  

 § 126, stk. 1, nr. 1-4.«.
 4. I § 118, stk. 5,  

indsættes som 2.- 4. pkt.:
»Der kan endvidere fastsættes straf af hæfte  

 for overtrædelse af bestemmelser i forskrifter udstedt i medfør  

 af § 86 a.
I forskrifter, der udstedes i medfør af § 68, kan  

 der fastsættes bestemmelser om udmåling af en skærpet  

 bøde for overtrædelse af regler om hastighedsbegrænseres  

 funktion.
Tilsvarende gælder for forskrifter, der udstedes i  

 medfør af § 85 for overtrædelse af regler om  

 køretøjers største tilladte totalvægt, når  

 overtrædelsen er sket under kørsel med et køretøj  

 med en tilladt totalvægt på over 3.500 kg.«.
 5. I § 118, stk. 6,  

indsættes efter »§ 85, stk. 1,«: »og § 86  

 a,«.
 6. I § 119 a, stk. 1,  

ændres »eller en sag om overskridelse af de tilladte  

 hastighedsbestemmelser efter § 126, stk. 1, nr. 2, « til: », om indgreb m.v.  

 i en hastighedsbegrænsers funktion efter § 125 a, om overskridelse af  

 de tilladte hastighedsbestemmelser efter § 126, stk. 1, nr. 2 og 3, eller om  

 overtrædelse af reglerne om største tilladte totalvægt  

 efter § 126, stk. 1, nr. 4,«.
7. I § 119 a, stk. 3,  

ændres »sager om spiritus- og promillekørsel,« til: »sager  

 omfattet af stk. 1,« 8. Efter § 120 og før  

 overskriften til § 121 indsættes:
»§ 120 a.
Politiet kan tilbageholde køretøjer i  

 tilfælde af overtrædelse af 1)	forskrifter udstedt i medfør af § 68 om  

 hastighedsbegrænseres funktion, 2)	forskrifter om køretøjers største tilladte  

 totalvægt udstedt i medfør af § 85, 3)	forskrifter om køre- og hviletid udstedt i medfør af  

 § 86 a, 4)	Rådets forordning (EØF) nr. 3820/85 om harmonisering af  

 visse bestemmelser på det sociale område inden for  

 vejtransport, 5)	Rådets forordning (EØF) nr. 3821/85 om kontrolapparatet  

 inden for vejtransport med senere ændringer, eller 6)	Den europæiske overenskomst om arbejde, der udføres af  

 det kørende personale i international Vejtransport  

 (AETR-overenskomsten).
Stk. 2. Med hensyn til iværksættelse af  

 tilbageholdelsen efter stk. 1 finder reglerne i retsplejelovens  

 §§ 824 og 825 om beslaglæggelse af ting, der findes at burde  

 konfiskeres, tilsvarende anvendelse.
Tilbageholdelse kan ske, indtil  

 køretøjet eller forholdene i øvrigt er bragt i  

 overensstemmelse med de i stk. 1 nævnte bestemmelser.«.
 9. § 124 g affattes  

 således:
»§ 124 g.
For lovpligtige syn betales, jf. dog stk.  

 2-4, 1)	500 kr. for biler med en typegodkendt totalvægt på over  

 3.500 kg, påhængsvogne og sættevogne til biler, hvor  

 påhængsvognen og sættevognen har en typegodkendt  

 totalvægt på over 3.500 kg, for motorredskaber, personbiler til  

 flere end 9 personer føreren medregnet, samt for blokvogne, 2)	350 kr. for de biler og påhængskøretøjer,  

 som ikke er nævnt under nr. 1 og 3, samt traktorer og 3)	200 kr. for motorcykler og for påhængsvogne eller  

 påhængsredskaber til motorcykler.
 Stk. 2. Kontrolsyn af køretøjer, der er  

 registreret uden syn på grundlag af typeattest eller  

 værkstedserklæring, samt syn af registreringspligtige knallerter  

 foretages uden betaling.
Stk. 3. I de tilfælde, hvor et  

 køretøj i forbindelse med syn, herunder kontrolsyn, bliver  

 henvist til omstillingssyn til kontrol af, at konstaterede fejl og mangler er  

 blevet rettet, betales for hvert enkelt omstillingssyn 1)	325 kr. for biler med en typegodkendt totalvægt på over  

 3.500 kg, påhængsvogne og sættevogne til biler, hvor  

 påhængsvognen og sættevognen har en typegodkendt  

 totalvægt på over 3.500 kg, for motorredskaber, personbiler til  

 flere end 9 personer føreren medregnet, samt for blokvogne, 2)	225 kr. for de biler og påhængskøretøjer,  

 som ikke er nævnt under nr. 1 og 3, samt traktorer og 3)	125 kr. for motorcykler og for påhængsvogne eller  

 påhængsredskaber til motorcykler.
Stk. 4. I tilfælde, hvor det under et syn  

 konstateres, at der er foretaget syns- og registreringspligtige  

 ændringer, som ikke er anmeldt til registrering, og  

 køretøjet derfor henvises til syn og registrering, skal der  

 ikke betales for det syn, som køretøjet henvises til.
Der skal  

 dog betales for eventuelle omstillingssyn, jf. stk. 3.
Stk. 5. For andre syn betales 1)	850 kr. for biler med en typegodkendt totalvægt på over  

 3.500 kg, påhængsvogne og sættevogne til biler, hvor  

 påhængsvognen og sættevognen har en typegodkendt  

 totalvægt på over 3.500 kg, for motorredskaber, personbiler til  

 flere end 9 personer føreren medregnet, samt for blokvogne, 2)	600 kr. for de biler og påhængskøretøjer,  

 som ikke er nævnt under nr. 1 og 3, samt traktorer og 3)	350 kr. for motorcykler og for påhængsvogne eller  

 påhængsredskaber til motorcykler.
Stk. 6. For særlig godkendelse hos Statens  

 Bilinspektion af busser, der ønskes anvendt til kørsel, hvortil  

 der i andre lande kræves særlig tilladelse, betales 520 kr.
For  

 undersøgelse af, om en bus fortsat er i overensstemmelse med en  

 meddelt godkendelse, betales 200 kr.«.
 10. I § 124 g indsættes som stk. 7:
»Stk. 7. For udeblivelse fra en reserveret synstid uden  

 forudgående afbud betales halvdelen af de i stk. 1, 3, 5 og 6  

 nævnte beløb.
Trafikministeren fastsætter nærmere  

 regler herom.«.
 11. I § 124 j, stk. 1, 1.  

 pkt., indsættes efter »historisk korrekte emaljenummerplader,«:  

 »blokvognsnummerplade,«.
 12. I § 124 j, stk. 1, 2.  

 pkt., ændres »personbiler og varebiler« til:  

 »registreringspligtige køretøjer«.
 13. § 124  

r, 1. pkt., affattes således:
 »De i § 121, stk. 5, § 124 a,  

 stk. 1-3, § 124 c, stk. 1, § 124 e, stk. 1,  

 § 124 g, stk. 1, 3, 5, og 6, § 124 j, stk. 1, 1. og 2.  

 pkt., § 124 m, stk. 1, § 124 o, stk. 1, og § 124 p,  

 1. pkt., nævnte beløb reguleres en gang årligt den 1.  

 januar med 2 pct. tillagt tilpasningsprocenten for det pågældende  

 finansår, jf. lov om en satsreguleringsprocent.«.
 14. Efter § 125  

 indsættes efter overskriften til § 126:
»§ 125 a.
Retten til at føre de i § 125  

 nævnte køretøjer skal frakendes føreren af et  

 sådant køretøj, hvis føreren har foretaget et  

 uautoriseret, konstruktivt indgreb i køretøjets  

 hastighedsbegrænser eller dens forbindelser, eller føreren  

 vidste eller burde have vidst, at der er foretaget et sådant indgreb.  

 Det samme gælder, hvis føreren har betjent  

 køretøjet på en sådan måde, at  

 hastighedsbegrænseren gøres uvirksom.
Stk. 2. Frakendelsen sker ubetinget.
Under særlig  

 formildende omstændigheder kan frakendelse dog ske betinget.«.
 15. § 126, stk. 1, nr. 2,  

affattes således:
 »2) har overskredet de tilladte hastigheder efter § 42 eller en  

 lavere hastighedsgrænse fastsat ved færdselstavler eller anden  

 afmærkning med mere end 70 pct.,«.
 16. I § 126, stk. 1,  

indsættes efter nr. 2 som nye numre:
»3)	under kørsel i et af de i § 43 nævnte  

 køretøjer, under kørsel med blokvogn eller mobilkran,  

 jf. § 86, stk. 1, samt ved slæbning af  

 køretøjer, jf. § 70, stk. 4, har overskredet de for  

 sådanne køretøjer tilladte hastigheder, jf. §§ 42 og  

 43, eller en lavere hastighedsgrænse fastsat ved færdselstavler  

 eller anden afmærkning, med mere end 70 pct. for  

 hastighedsgrænser på højst 30 km i timen, eller med mere  

 end 40 pct. for hastighedsgrænser på over 30 km i timen, 4)	under kørsel med et køretøj med en tilladt  

 totalvægt på over 3.500 kg har overtrådt de i medfør  

 af § 85 fastsatte forskrifter om største tilladte totalvægt  

 med mere end 30 pct.,«.
 Nr. 3 og 4 bliver herefter nr. 5 og 6.
 17. § 126, stk. 2, nr. 2,  

affattes således:
 »2) har gjort sig skyldig i flere forhold, der hver for sig er omfattet af  

 stk. 1, nr. 1-5,«.
§ 2 I lov om godskørsel, jf. lovbekendtgørelse nr. 259 af 12.  

 april 1995, som ændret ved § 32 i lov nr. 386 af 22. maj 1996,  

 foretages følgende ændringer:
 1. § 1, stk. 1 og 2,  

 affattes således:
 »Den, der er etableret på dansk område og udfører  

 godskørsel for fremmed regning med motorkøretøj eller  

 vogntog med en tilladt totalvægt, der overstiger en af trafikministeren  

 fastsat vægtgrænse, skal have tilladelse hertil.  

 Godskørsel må kun udføres af tilladelsesindehaveren, af  

 en chauffør ansat hos denne eller hos en anden tilladelsesindehaver.  

 Der må kun kræves betaling for de med udlånet direkte  

 forbundne omkostninger.
Stk. 2. Godskørsel med motorkøretøj eller  

 vogntog kræver særlig tilladelse, med mindre andet følger  

 af bestemmelser fastsat af Det Europæiske Fællesskab,  

 international aftale eller bestemmelser fastsat af trafikministeren, ved  

 kørsel 1)	over landets grænse eller 2)	på dansk område af en virksomhed etableret i  

 udlandet.«.
 2. I § 2 indsættes som  

 stk. 3:
 »Stk. 3. Trafikministeren kan for alle former for virksomhed,  

 hvis aktiviteter omfatter vejtransport, lastning og losning af farligt gods,  

 fastsætte regler om udpegelse af sikkerhedsrådgivere, herunder  

 regler om sikkerhedsrådgiverens opgaver og uddannelseskrav.«.
 3. § 3, stk. 1, nr. 1,  

ophæves.
 Nr. 2-8 bliver herefter nr. 1-7.
 4. I § 3, stk. 2,  

udgår: »indfødsret og«.
 5. I § 4, stk. 1,  

ændres »nr. 4, 5, 6 og 8, 2. led« til: »nr. 3-5 og 7, 2.  

 led«.
 6. I § 4, stk. 2,  

ændres »nr. 1-5, 7 og 8« til: »nr. 1-4, 6 og 7, jf. dog § 3,  

 stk. 2«.
 7. I § 4 indsættes som  

 stk. 5:
»Stk. 5. Ved vurderingen af, om selskabet opfylder  

 betingelserne i § 3, stk. 1, nr. 7, 2. led, kan indgå  

 oplysninger om, at medlemmer af bestyrelsen, direktionen eller andre personer  

 med væsentlige interesser i selskabet inden for de seneste 5  

 år 1)	er blevet nægtet udstedelse af eller har fået  

 tilbagekaldt en tilladelse eller en godkendelse som ansvarlig leder i  

 medfør af bestemmelser i denne lov, lov om buskørsel eller lov  

 om taxikørsel m.v., eller forskrifter udstedt i medfør heraf,  

 eller 2)	i forbindelse med udførelse af godskørselsvirksomhed  

 groft eller gentagne gange har overtrådt bestemmelser omfattet af  

 § 12, stk. 1, nr. 1.«.
 8. § 6, stk. 4,  

ophæves.
 Stk. 5 bliver herefter stk. 4.
 9. Overskriften til § 7  

 affattes således:
 »Vejtransportrådet, afgørelseskompetence,  

 klageadgang m.v.«.
 10. I § 7, stk. 1,  

ændres »8 medlemmer, der beskikkes af trafikministeren. 2 af  

 medlemmerne beskikkes efter indstilling fra Danske Vognmænd, Foreningen  

 af Danske Eksportvognmænd og Vognmandsfagets Arbejdsgiverforening i  

 fællesskab,« til: »7 medlemmer, der beskikkes af trafikministeren.  

 Ét medlem beskikkes efter indstilling fra Dansk Transport og  

 Logistik,«.
 11. § 8 affattes  

 således:
 »§ 8. Vejtransportrådet træffer afgørelse i  

 sager af principiel karakter eller af betydelig almen interesse for så  

 vidt angår udstedelse af tilladelse til godskørsel for fremmed  

 regning efter § 1, stk. 1, og § 4, stk. 1, 3 og 4, om godkendelse  

 som ansvarlig leder i et selskab m.v. efter § 4, stk. 2, om  

 fornyelse af en tilladelse samt om tilbagekaldelse af en tilladelse eller en  

 godkendelse efter § 12, stk. 1-4.
Stk. 2. Færdselsstyrelsen træffer afgørelse  

 i alle andre sager og fungerer samtidig som sekretariat for  

 Vejtransportrådet.
Færdselsstyrelsen kan i forbindelse hermed  

 modtage oplysninger fra organisationer.
Stk. 3. Tilladelser og godkendelser meddeles på  

 nærmere af Vejtransportrådet fastsatte vilkår for  

 virksomhedens udøvelse.
Dog fastsætter  

 Færdselsstyrelsen de nærmere vilkår for internationale  

 tilladelser, som udstedes efter § 1, stk. 2, nr. 1.
 Stk. 4. Afgørelser truffet af  

 Vejtransportrådet og Færdselsstyrelsen, jf. § 1, stk. 1, og 2,  

 nr. 1, § 4 og § 12, kan ikke indbringes for anden administrativ  

 myndighed.«.
 12. § 12 affattes  

 således:
»§ 12. En tilladelse til godskørsel for fremmed  

 regning, jf. § 1, stk. 1, og § 4, stk. 1, 3 og 4 kan tilbagekaldes, hvis  

 indehaveren 1)	må antages ikke længere at opfylde betingelserne i  

 § 3, stk. 1, nr. 7, 2. led, som følge af, at vedkommende i  

 forbindelse med udførelse af erhvervet groft eller gentagne gange har  

 overtrådt vilkårene for tilladelsen eller bestemmelser i a)	denne lov eller forskrifter udstedt i medfør heraf, b)	færdselslovgivningens bestemmelser om hastighed, kørsel  

 uden kørekort, køretøjers indretning, udstyr og  

 tilbehør, anbringelse af gods, transport af farligt gods,  

 køretøjers største tilladte totalvægt samt  

 køre- og hviletid, c)	Rådets forordning (EØF) nr. 3820/85 om harmonisering af  

 visse bestemmelser på det sociale område inden for vejtransport,  

 Rådets forordning (EØF) nr. 3821/85 om kontrolapparatet inden  

 for vejtransport med senere ændringer og Den europæiske  

 overenskomst om arbejde, der udføres af det kørende personale i  

 international Vejtransport (AETR-overenskomsten), d)	lovgivningen om euforiserende stoffer, e)	miljølovgivningens bestemmelser om beskyttelse af jord  

 samt grund- og overfladevand, og om frembringelse, opbevaring, behandling  

 eller bortskaffelse af affald, eller f)	skatte- og afgiftslovgivningen, eller 2)	har betydelig forfalden gæld til det offentlige, hvorved  

 forstås beløb i størrelsesordenen 100.000 kr. og  

 derover.
 Stk. 2. En tilladelse til godskørsel for fremmed  

 regning, jf. § 1, stk. 1, og § 4, stk. 1, 3 og 4, kan tilbagekaldes, hvis en  

 fører eller en anden, der optræder i indehaverens interesse, i  

 forbindelse med udførelse af hvervet gentagne gange groft har  

 overtrådt bestemmelser omfattet af stk. 1, nr. 1, og det som  

 følge heraf må antages, at indehaveren ikke længere  

 opfylder betingelserne i § 3, stk. 1, nr. 7, 2. led.
 Stk. 3. En godkendelse som ansvarlig leder af et selskab m.v.,  

 jf. § 4, stk. 2, kan tilbagekaldes under de i stk. 1, nr. 1 og 2,  

 nævnte betingelser.
 Stk. 4. En tilladelse til godskørsel for fremmed  

 regning eller en godkendelse som ansvarlig leder af et selskab m.v. kan i  

 tilfælde, som ikke er omfattet af stk. 1 eller 2, eller af  

 bestemmelsen om bortfald i § 14, stk. 1, tilbagekaldes, hvis  

 betingelserne for udstedelse af en tilladelse eller en godkendelse ikke  

 længere er til stede.
 Stk. 5. En tilladelse til international godskørsel  

 udstedt i medfør af § 1, stk. 2, nr. 1, kan tilbagekaldes,  

 hvis indehaveren groft eller gentagne gange har overtrådt  

 vilkårene for tilladelsen, eller såfremt en fører eller en  

 anden, der optræder i virksomhedens interesse gentagne gange groft har  

 overtrådt vilkårene for tilladsen.
 Stk. 6. Tilbagekaldelse af en tilladelse til godskørsel  

 for fremmed regning og tilbagekaldelse af en godkendelse som ansvarlig leder  

 af et selskab m.v., jf. § 1, stk. 1 og 2, nr. 1, og § 4, sker på tid  

 fra 1 til 5 år eller indtil videre.«.
 13. Efter § 12  

 indsættes:
»§ 12 a.
I forbindelse med behandlingen af sager om  

 tilbagekaldelse af en tilladelse til godskørsel for fremmed regning  

 kan myndighederne i nødvendigt omfang videregive oplysninger om  

 overtrædelse af bestemmelser omfattet af § 12, stk. 1, nr. 1,  

 som en fører eller en anden, der optræder i indehaverens  

 interesse, har begået i forbindelse med udførelse af  

 hvervet.«.
 14. § 13, stk. 1 og  

 2, affattes således:
»§ 13. En afgørelse om tilbagekaldelse efter § 12  

 kan forlanges indbragt for domstolene.
Anmodning om indbringelse af en  

 afgørelse efter § 12, stk. 1, nr. 2, § 12, stk. 3,  

 jf. stk. 1, nr. 2, § 12, stk. 4, eller § 12, stk. 5,  

 skal inden 4 uger efter, at afgørelsen er meddelt indehaveren af  

 tilladelsen eller godkendelsen, fremsættes over for  

 Færdselsstyrelsen, der anlægger sag mod den  

 pågældende i den borgerlige retsplejes former.
En  

 afgørelse om tilbagekaldelse efter § 12, stk. 1, nr. 1,  

 § 12, stk. 2, eller § 12, stk. 3, jf. stk. 1, nr. 1,  

 skal på begæring af indehaveren af tilladelsen eller godkendelsen  

 indbringes for domstolene af anklagemyndigheden, jf. straffelovens § 78,  

 stk. 3, og sagen behandles i disse tilfælde i strafferetsplejens  

 former.
 Stk. 2. Bestemmelsen i stk. 1, 1.  

 og 2. pkt., finder tilsvarende anvendelse for afgørelse om, at en  

 tilladelse ikke kan fornys på grund af, at ansøgeren ikke  

 længere opfylder betingelsen i § 3, stk. 1, nr. 4 og 7, 2.  

 led, eller i § 4, jf. § 3, stk. 1, nr. 4 og 7, 2. led.«.
 15. I § 13, stk. 3, 1. pkt.,
ændres »§ 12, stk. 3, og § 13, stk. 2, jf.  

 § 3, stk. 1, nr. 5« til: »§ 12, stk. 1, nr. 2, § 12,  

 stk. 3, jf. stk. 1, nr. 2, og § 13, stk. 2, jf. § 3,  

 stk. 1, nr. 4«.
 16. I § 13, stk. 4, 1.  

 pkt., ændres »af en tilladelse ifølge § 12,  

 stk. 2, og § 13, stk. 2, jf. § 3, stk. 1, nr. 8, 2.  

 led« til: »ifølge § 12, stk. 1, nr. 1, § 12,  

 stk. 2, § 12, stk. 3, jf. stk. 1, nr. 1, § 12,  

 stk. 4, § 12, stk. 5, og § 13, stk. 2, jf. § 3,  

 stk. 1, nr. 7, 2. led«.
 17. § 13, stk. 5, 1. pkt.,  

affattes således:
 »En tilbagekaldelse efter § 12 kan til enhver tid  

 efter ansøgning ophæves af den myndighed der har truffet  

 afgørelse om tilbagekaldelse.«.
 18. To steder i § 14,  

 stk. 1, ændres »nr. 1-4« til: »nr. 1-3«.
 19. I § 14  

indsættes efter stk. 1 som nyt stykke:
 »Stk. 2. En tilladelse, der er udstedt i medfør af  

 § 1, stk. 2, nr. 1, bortfalder, hvis en tilladelse til at  

 udføre godskørsel for fremmed regning, jf. § 1,  

 stk. 1, tilbagekaldes efter § 12 eller bortfalder efter  

 stk. 1.«.
 Stk. 2 bliver herefter stk. 3.
 20. § 16 affattes  

 således:
 »§ 16. Politiet kan tilbageholde et  

 motorkøretøj, med hvilket der udføres godskørsel  

 i strid med loven eller bestemmelser fastsat i medfør heraf.
Stk. 2. Med hensyn til iværksættelse af  

 tilbageholdelsen efter stk. 1 finder reglerne i retsplejelovens  

 §§ 824 og 825 om beslaglæggelse af ting, der findes at burde  

 konfiskeres, tilsvarende anvendelse.
Tilbageholdelse kan ske, indtil  

 forholdene er bragt i overensstemmelse med de i stk. 1 nævnte  

 bestemmelser.«.
 21. Efter  

§ 16 a og før overskriften til § 17  

 indsættes:
»Hæftelse ved international kørsel § 16 b.
Den registrerede ejer eller bruger af et  

 motorkøretøj med en totalvægt på 3.000 kg eller  

 derover hæfter over for føreren af køretøjet og  

 andre personer, der er tilknyttet dennes virksomhed og efter dennes anmodning  

 deltager i og medvirker til transportens gennemførelse, for udgifter,  

 der opstår under kørsel i udlandet, til behandling m.v. i  

 udlandet og hjemtransport i forbindelse med sygdom.
Stk. 2. Stk. 1 finder ikke anvendelse, hvis den  

 pågældende ved sin ansættelse svigagtigt har fortiet  

 sygdommen, denne er selvforskyldt, eller udgifterne afholdes efter 1)	lovgivningen om arbejdsskadeforsikring, 2)	lovgivningen om offentlig sygesikring, 3)	bestemmelserne i Rådets forordning (EØF) nr. 1408/71 om  

 anvendelse af de sociale sikringsordninger på arbejdstagere,  

 selvstændige erhvervsdrivende og deres familiemedlemmer, der flytter  

 inden for Fællesskabet, med senere ændringer, eller 4)	bestemmelser i internationale overenskomster om social  

 sikring.
 Stk. 3. Stk. 1 finder tilsvarende anvendelse på  

 udgifter til retshjælp og lignende udgifter, der opstår under  

 kørsel i udlandet i tilfælde af konflikter med udenlandske  

 myndigheder som følge af handlinger eller undladelser, der har en  

 naturlig forbindelse med transportens udførelse.
 Stk. 4. Den, der hæfter efter stk. 1, jf.  

 stk. 2 og 3, skal stille sikkerhed for opfyldelsen af sine eventuelle  

 forpligtelser, forinden et køretøj kører ud af  

 landet.
 Stk. 5. Trafikministeren fastsætter nærmere  

 regler om hæftelsen, herunder om dens omfang efter stk. 1, jf.  

 stk. 2 og 3, og om sikkerhedsstillelsen efter stk. 4.  

 Trafikministeren kan fastsætte regler om fritagelse for  

 sikkerhedsstillelse ved kørsel inden for nærmere angivne  

 områder.«.
 22. I § 17, stk. 1, nr. 1,  

ændres »og 5, § 11 eller § 15,« til: » og 4, § 11,  

 § 15 eller § 16 b, stk. 4,«.
 23. § 17, stk. 3, affattes  

 således:
 »Stk. 3. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.«.
§ 3 I lov om arbejdsmiljø, jf. lovbekendtgørelse nr. 497 af 29.  

 juni 1998, foretages følgende ændringer:
 1. § 41, stk. 2, og § 58, stk. 2,  

 ophæves.
§ 4 Lov nr. 508 af 29. november 1972 om kontrol med overholdelsen af De  

 europæiske Fællesskabers forordninger om arbejderbeskyttelse  

 inden for landevejstransport og lov nr. 257 af 22. maj 1974 om international  

 godstransport med motorkøretøjer m.v. ophæves.
§ 5 Stk. 1. Loven træder i kraft den 1. april 1999, jf. dog  

 stk. 2.
 Stk. 2. § 1, nr. 10, træder i kraft på  

 et af trafikministeren fastsat tidspunkt.
 Stk. 3. Tilladelser, udstedt i henhold til § 1 i lov nr.  

 257 af 22. maj 1974 om international godstransport med  

 motorkøretøjer m.v., forbliver i kraft efter deres indhold.
 Stk. 4. Regler udstedt i medfør af § 41, stk. 2,  

 eller § 58, stk. 2, i lov om arbejdsmiljø, jf.  

 lovbekendtgørelse nr. 497 af 29. juni 1998, forbliver i kraft indtil  

 de ophæves eller erstattes af regler udstedt i medfør af  

 færdselslovens § 86 a som affattet ved denne lovs § 1, nr. 2.
Bemærkninger til lovforslaget Almindelige bemærkninger 1. Indledning Lovforslaget indeholder en lang række elementer fra  

 lovforslag nr.
L 138, som blev fremsat af trafikministeren den 11. december  

 1997, og som bortfaldt som følge af folketingsvalget den 11. marts  

 1998, jf.
Folketingstidende 1997/98, 1. samling, tillæg A, side 2738f  

 og side 2761f samt forhandlingerne side 3642ff.
Der er ved affattelsen af de  

 dele af lovforslaget, som vedrører det tidligere lovforslag, i videst  

 muligt omfang søgt at tage hensyn til de bidrag, der fremkom i  

 forbindelse med høringen over - og i forbindelse med 1. behandlingen  

 af - det oprindelige lovforslag.
 Med lovforslaget tages således en række  

 initiativer for at skærpe reaktionen over for overtrædelser af  

 færdselslovens bestemmelser om hastighed, vægt og brug af  

 hastighedsbegrænsere begået under kørsel med »tunge  

 køretøjer«.
 Endvidere foreslås der indsat bemyndigelse til  

 trafikministeren vedrørende køre- og  

 hviletidsområdet.
 Der foreslås tillige en række bestemmelser om  

 betaling, forhøjelse af visse betalingsbeløb samt  

 satsregulering vedrørende bl.a. syn af køretøjer,  

 udlevering af nummerplader og godkendelse.
Lovforslaget har endvidere til hensigt at gøre  

 reglerne vedrørende tilbagekaldelse af tilladelse til  

 godskørsel for fremmed regning eller godkendelse som ansvarlig leder i  

 et selskab i henhold til godskørselsloven mere effektive med det  

 formål at nedbringe antallet af lovovertrædelser i forbindelse  

 med udførelse af godskørsel.
Samtidig foretages der en  

 ændring af adgangen til domstolsprøvelse, idet det i videre  

 omfang end efter den nugældende lov vil være den  

 tilladelsesudstedende myndighed, der på vegne af tilladelses- eller  

 godkendelsesindehaveren indbringer en afgørelse for domstolene,  

 ligesom der, når en tilladelse eller en godkendelse tilbagekaldes som  

 følge af strafbare overtrædelser af godskørselsloven  

 eller anden lovgivning, etableres en ordning, hvorefter sagen i så fald  

 indbringes for domstolene i strafferetsplejens former.
 Lovforslaget indebærer en ændring af  

 afgørelseskompetencen i henhold til godskørselsloven med  

 henblik på fastlæggelse af, hvilke afgørelser der  

 træffes af Vejtransportrådet, og hvilke der træffes af  

 Færdselsstyrelsen.
 Herudover skabes der ved forslaget hjemmel til  

 gennemførelsen af Rådets direktiv 96/35/EF af 3. juni 1996 om  

 udpegelse af og faglige kvalifikationer for sikkerhedsrådgivere for  

 transport med jernbane eller ad vej eller indre vandveje af farligt gods.
Ved forslaget ophæves godskørselslovens krav  

 om indfødsret for indehavere af tilladelser til godskørsel for  

 fremmed regning samt for ansvarlige ledere i selskaber m.v.
Der foretages som  

 følge heraf samtidig en række konsekvensændringer andre  

 steder i loven.
 Med forslaget inkorporeres samtidig bestemmelserne i lov  

 nr. 257 af 22. maj 1974 om international godstransport med  

 motorkøretøjer m.v. i godskørselsloven.
2. Forstærket indsats vedrørende tunge  

 køretøjer I sommeren 1996 nedsatte trafikministeren en styregruppe,  

 der gennem et udredningsarbejde skulle beskrive og analysere  

 problemstillingen vedrørende et stigende antal fejl og mangler ved  

 lastbiler, som var konstateret blandt andet ved færdselspolitiets  

 målrettede kontroller.
Trafikministeren besluttede at inddrage  

 buskørselsområdet i arbejdet.
Styregruppen afgav i maj 1997  

 »Rapport om trafiksikkerhedsmæssige forhold i relation til lastbiler og  

 busser«.
I rapporten konkluderer styregruppen bl.a., at det på en lang  

 række områder er nødvendigt at skærpe sanktionerne  

 for at tilskynde til overholdelse af den gældende lovgivning på  

 området.
Det er Trafikministeriets opfattelse, at en lang  

 række af styregruppens forslag til skærpede sanktioner bør  

 indarbejdes i lovgivningen.
Herudover foreslås det, at der tages en  

 række andre initiativer til at sikre, at bestemmelserne for tunge  

 køretøjer overholdes.
 På færdselslovområdet går  

 hovedindsatsområderne på følgende tiltag:
Udmåling af skærpede bøder i  

 tilfælde af overtrædelse af forskrifter vedrørende  

 overlæs og hastighedsbegrænsere, idet det anses som en grov  

 forseelse at udføre kørsel med overlæs eller ikke  

 funktionsdygtige hastighedsbegrænsere.
De foreslåede  

 skærpelser vedrører førere samt ejere og brugere af  

 køretøjet.
Mulighed for tilbageholdelse af et køretøj  

 ved overtrædelse af forskrifter om hastighedsbegrænseres  

 funktion, idet udviklingen har vist, at der i nogle tilfælde foretages  

 indgreb i disse med henblik på at få køretøjets  

 hastighed hævet.
Endvidere foreslås det, at der skal kunne ske  

 tilbageholdelse af køretøjer i forbindelse med  

 overtrædelse af forskrifter om køretøjers største  

 tilladte totalvægt.
Der foreslås endvidere, at der skal kunne ske  

 tilbageholdelse af et køretøj i forbindelse med  

 overtrædelse af køre- og hviletidsbestemmelserne, herunder hvis  

 kontrolapparatet ikke er funktionsdygtigt eller ikke er i overensstemmelse  

 med gældende regler.
Endelig foreslås det, at føreren skal kunne  

 få frakendt førerretten ubetinget, hvis føreren har  

 foretaget et uautoriseret, konstruktivt indgreb i køretøjets  

 hastighedsbegrænser, eller føreren vidste eller burde have  

 vidst, at der var foretaget et sådant indgreb.
Det samme foreslås  

 gældende, hvis føreren har betjent køretøjet  

 på en sådan måde, at hastighedsbegrænseren  

 gøres uvirksom.
Der vil i tilfælde af overtrædelse af  

 hastighedsgrænserne for de hastighedsbestemte  

 køretøjskategorier kunne ske betinget frakendelse af  

 førerretten ved hastighedsoverskridelser med mere end 40 pct. i  

 tilfælde, hvor den tilladte hastighed er over 30 km i timen.
Der vil  

 endvidere kunne ske betinget frakendelse af førerretten ved  

 kørsel med mere end 30 pct. overlæs.
 På godskørselslovområdet  

 går hovedindsatsområderne på følgende tiltag:
 Efter den eksisterende lov om godskørsel kan der  

 ske tilbagekaldelse af en tilladelse til godskørsel, hvis indehaveren  

 af tilladelsen eller den, der optræder i virksomhedens interesse, groft  

 eller gentagne gange har overtrådt vilkårene for tilladelsen,  

 bestemmelserne i godskørselsloven eller forskrifter udstedt i  

 medfør af loven.
Er der tale om grove eller gentagne overtrædelser af  

 anden lovgivning end godskørselslovgivningen, kan der derimod ikke  

 uden videre ske tilbagekaldelse.
I sådanne tilfælde kan  

 tilbagekaldelse alene ske, hvis forholdet er i strid med den såkaldte  

 retlige standard i godskørselsloven.
Det vil sige, at den eller de  

 begåede lovovertrædelser skal som helhed være  

 diskvalificerende for tilladelsesindehaveren, hvilket i loven er fastlagt  

 således, at denne ikke kan antages at have udøvet sin virksomhed  

 på forsvarlig måde og i overensstemmelse med god skik inden for  

 branchen, jf. den nugældende lovs § 3, stk. 1, nr. 8, 2.  

 led.
 Med anden lovgivning tænkes der først og  

 fremmest på overtrædelser af færdselslovgivningen og  

 reglerne om køre- og hviletid.
 Ved de foreslåede ændringer skal der efter  

 samme betingelser endvidere kunne ske tilbagekaldelse af en tilladelse som  

 følge af gentagne grove overtrædelser af  

 godskørselslovgivningen samt anden lovgivning begået af  

 førere eller andre, som optræder i tilladelsesindehaverens  

 interesse.
 Der vil endvidere kunne ske tilbagekaldelse i  

 tilfælde, hvor betingelserne for udstedelse af en tilladelse ikke  

 længere er til stede.
 Endelig indeholder forslaget bestemmelser om et selskabs  

 bestyrelse, direktion og andre personer med væsentlige interesser i  

 selskabet for så vidt angår disse personers opfyldelse af  

 lovgivningens krav om god skik inden for branchen m.v. samt endvidere en  

 række ændringer vedrørende adgangen til  

 domstolsprøvelse.
 Sammenfattende sigter de foreslåede  

 ændringer mod en forbedring af færdselssikkerheden, en  

 højere standard inden for godskørselserhvervet samt en  

 reduktion af lovovertrædelser inden for erhvervet og som konsekvens  

 heraf en væsentlig nedbringelse af de mange alvorlige  

 færdselsuheld, hvor tunge køretøjer er indblandet.
Det understreges i den forbindelse, at de foreslåede  

 stramninger af sanktioner m.v. i forbindelse med overtrædelse af  

 færdselslovens bestemmelser omfatter alle former for kørsel med  

 tunge køretøjer.
Stramningerne omfatter således  

 både godskørsel for fremmed regning og godstransport for egen  

 regning (firmakørsel), ligesom stramningerne tillige får  

 konsekvens i relation til udenlandske køretøjer.  

 Færdselsstyrelsens virksomhedskontroller vedrørende køre-  

 og hviletid viser, at overtrædelser af denne karakter omfatter  

 både godskørsel for fremmed regning og firmakørsel.  

 Uanset at overtrædelsesstatistikkerne ikke giver et fuldstændigt  

 og detaljeret billede, er det også politiets erfaring, at  

 overtrædelser gør sig gældende i begge tilfælde.
Det  

 bemærkes, at det ikke kræver tilladelse efter  

 godskørselsloven at udføre firmakørsel.
Der vil  

 således ikke være tale om, at man efter godskørselslovens  

 bestemmelser kan miste retten til at udføre firmakørsel.
Det er  

 dog muligt efter straffelovens § 79 om rettighedsfortabelse at fratage  

 en person retten til at udføre firmakørsel.
Trafikministeriet  

 er indstillet på sammen med godskørselsbranchen at vurdere,  

 hvorvidt der eventuelt i videre omfang er behov og mulighed for  

 reaktionsmæssig ligestilling mellem disse to grupper.
 Udover de foreslåede ændringer til  

 færdselsloven og godskørselsloven vil der ske ændringer i  

 de underliggende bekendtgørelser.
 I styregruppens rapport er der herudover peget på en  

 række andre initiativer, der tilsammen skal medvirke til at nedbringe  

 det store antal ulykker, hvor tunge køretøjer er indblandet.  

 Der er bl.a. peget på forstærket uddannelsesmæssig indsats,  

 information, holdningskampagner, erhvervets egne virksomhedsprogrammer med  

 henblik på forbedring af trafiksikkerheden samt bedre statistikker og  

 analyser af trafikuheld, hvor tunge køretøjer er  

 indblandet.
Der er derfor samtidig igangsat initiativer, som ikke  

 kræver lovændringer.
Der arbejdes således med en  

 særlig kampagne vedrørende de tunge køretøjer med  

 hovedvægten lagt på information, ligesom der for tiden forberedes  

 en række initiativer med henblik på forbedringer  

 vedrørende køreuddannelsen.
Trafikministeriet har herudover aftalt med  

 godskørselsbranchens organisationer, at der gennemføres  

 drøftelser med det formål at forbedre de statistiske muligheder  

 for at følge udviklingen vedrørende overtrædelser og  

 uheld med tunge køretøjer.
Et sådant forbedret grundlag  

 vil bl.a. give mulighed for en mere målrettet indsats af både  

 præventiv og kontrolmæssig karakter.
Endelig har en embedsmandsgruppe nedsat under  

 Trafikministeriet overvejet det særlige spørgsmål om  

 speditørers og transportkøberes generelle ansvar for medvirken  

 til overtrædelse af lovgivningen i forbindelse med godskørsel.  

 Det er embedsmandsgruppens vurdering, at de gældende regler om  

 medvirken i straffelovens § 23 må anses for tilstrækkelige  

 også i disse situationer, og at der på den baggrund ikke er behov  

 for særskilt regulering af spørgsmålet i  

 færdselsloven eller godskørselsloven.
Politiet og  

 anklagemyndigheden har endvidere tilkendegivet, at der vil blive udtaget en  

 række egnede sager med henblik på en nærmere  

 undersøgelse og efterforskning samt prøvelse af  

 spørgsmålet for domstolene.
3. Gældende regler om hastighedsbegrænsere, største  

 tilladte totalvægt samt køre- og hviletid Ifølge Rådets direktiv 92/6/EØF om  

 montering og anvendelse af hastighedsbegrænsende anordninger i visse  

 klasser af motorkøretøjer i fællesskabet, som er  

 gennemført i dansk ret ved bekendtgørelse nr. 116 af 14.  

 februar 1994 om installation og plombering af hastighedsbegrænsere i  

 lastbiler og busser, som ændret ved bekendtgørelse nr. 467 af  

 12. juni 1995, skal alle lastbiler, der har en tilladt totalvægt  

 på over 12 tons, og busser, der har en tilladt totalvægt på  

 over 10 tons, have installeret en hastighedsbegrænser, hvis de er  

 indregistreret første gang den 1. januar 1988 eller senere.
For  

 lastbilers vedkommende skal hastighedsbegrænserne være indstillet  

 således, at lastbilen ikke kan køre mere end 90 km i timen.  

 Hastighedsbegrænseren skal for bussers vedkommende være  

 indstillet til 100 km i timen.
For busser kan der derudover være en  

 tolerance på indtil 5 km i timen.
Baggrunden for, at disse tal ligger  

 noget over de gældende hastighedsgrænser i Danmark er, at EF har  

 harmoniseret området, således at de tunge køretøjer  

 uden ændring af hastighedsbegrænserne kan køre i de  

 EU-lande, hvor hastighedsgrænserne er højere end i Danmark.
Hastighedsbegrænseren medfører, at  

 brændstoftilførslen reduceres.
Så snart  

 køretøjet når den hastighed, som  

 hastighedsbegrænseren er indstillet til, vil køretøjet  

 ikke kunne køre hurtigere.
Hastighedsbegrænseren og dens forbindelser skal  

 være beskyttet mod uautoriseret justering og energiafbrydelse ved  

 plombering eller ved, at justering m.v. forudsætter besiddelse af  

 specialværktøj.
Installation, justering og plombering samt  

 senere indgreb i og reparation af de påbudte hastighedsbegrænsere  

 må kun foretages af et autoriseret værksted.
 Reglerne om køretøjers største  

 tilladte totalvægt er med hjemmel i færdselslovens § 85,  

 stk. 1, fastsat i Justitsministeriets bekendtgørelse nr. 567 af  

 24. juni 1992 om køretøjers største bredde,  

 længde, højde, vægt og akseltryk, som senest ændret  

 ved Trafikministeriets bekendtgørelse nr. 700 af 4. september  

 1997.
 Regelgrundlaget på køre- og  

 hviletidsområdet findes i dag i § 2, stk. 3, nr. 5,  

 § 41, stk. 2, § 53, § 58, stk. 2, samt §§ 74,  

 84 og 86 i lov om arbejdsmiljø, jf. lovbekendtgørelse nr. 497  

 af 29. juni 1998, samt endvidere i lov nr. 508 af 29. november 1972 om  

 kontrol med overholdelsen af De europæiske Fællesskabers  

 forordninger om arbejderbeskyttelse inden for landevejstransport.
 De detaljerede køre- og hviletidsbestemmelser  

 fremgår af Arbejdsministeriets bekendtgørelse nr. 1018 af 15.  

 december 1993 om arbejderbeskyttelse i vejtransport samt af Rådets  

 forordning 3820/85/EØF om harmonisering af visse bestemmelser på  

 det sociale område inden for vejtransport og Rådets forordning  

 3821/85/EØF om kontrolapparatet inden for vejtransport med senere  

 ændringer samt overenskomst om arbejdet for besætninger på  

 køretøjer i international vejtransport  

 (AETR-overenskomsten).
 Der henvises i øvrigt til bemærkningerne til  

 forslagets § 1, nr. 2, 4 og 5, om overførelse af kompetence  

 vedrørende køre- og hviletidsbestemmelserne fra  

 Arbejdsministeriets til Trafikministeriets område, hvorefter  

 trafikministeren bemyndiges til at fastsætte regler på  

 køre- og hviletidsområdet.
4. Administrative og økonomiske konsekvenser for stat, amter og  

 kommuner Lovforslaget tilsigter en skærpelse af  

 bødeniveauet for visse overtrædelser af færdselsloven.  

 Endvidere indføres en hjemmel for politiet til at tilbageholde  

 køretøjer.
 Forslaget medfører ikke kommunaløkonomiske  

 konsekvenser, der er omfattet af Det Udvidede Totalbalanceprincip.
 Lovforslaget forudsætter ikke, at der  

 iværksættes en forøget kontrolindsats fra politiets side.  

 Politiets samlede ressourceforbrug til færdselskontrol skal  

 således ligge på det i dag forudsatte niveau, således som  

 angivet i bl.a. flerårsaftalen om politiet.
 Lovforslaget indeholder væsentlige skærpelser  

 af reaktionen ved større hastighedsovertrædelser, for så  

 vidt angår de hastighedsbestemte køretøjskategorier.
 Det er behæftet med nogen usikkerhed at angive  

 antallet af sager, hvor bilister efter lovforslagets vedtagelse og  

 ikrafttræden overskrider en køretøjsbestemt  

 hastighedsgrænse med mere end 40 %, således at førerretten  

 skal frakendes betinget.
De skærpede reaktioner i forhold til de tunge  

 køretøjer, herunder især de øgede muligheder for  

 både betinget og ubetinget frakendelse, må antages at kunne  

 indebære en større arbejdsbelastning for politi,  

 anklagemyndighed og domstole.
Samtidig må de skærpede sanktioner  

 dog antages at få en præventiv effekt.
Det er således ikke  

 muligt præcist at angive, hvilken merbelastning de skærpede  

 sanktioner vil medføre for retsvæsenet.
 De samme betragtninger gør sig gældende i  

 relation til politiets udstedelse af tilladelser til kørsel med  

 blokvogne i ubelæsset stand, når blokvognen overskrider de  

 gældende dimensionsbestemmelser samt endvidere den deraf  

 følgende kontrol, jf. herved forslagets § 1, nr. 1.
Den eventuelle merbelastning forudsættes imidlertid  

 i alle tilfælde at skulle varetages inden for rammerne af de  

 ressourcer, der i dag er afsat til kontrolindsatsen på  

 færdselslovens område.
Under denne forudsætning vil  

 lovforslaget ikke nødvendiggøre tilførsel af yderligere  

 ressourcer med henblik på håndhævelse.
 I øvrigt bemærkes, at forslaget vil have  

 afledede effekter i form af færre udgifter ved trafikskader,  

 samfundsmæssige besparelser som følge af reduceret  

 materielskade, mindre udgifter for staten til trafikofre og mindre udgifter  

 for kommunerne og amtskommunerne til sygebehandling m.v.
 Forslaget vil ikke have væsentlige administrative  

 konsekvenser for Færdselsstyrelsen, idet styrelsen allerede i vidt  

 omfang foretager den indsamling af oplysninger og forberedelse af sager, der  

 kan føre til tilbagekaldelse af godskørselstilladelser og  

 -godkendelser.
5. Administrative og økonomiske konsekvenser for  

 erhvervslivet Forslaget kan få erhvervsøkonomiske  

 konsekvenser for de virksomheder, der transporterer gods med blokvogne, idet  

 der skal betales for nummerpladen, samt for virksomheder, der ønsker  

 en tredje nummerplade.
 Forslaget har den direkte erhvervsøkonomiske  

 konsekvens, at en række virksomheder, der konsekvent udfører  

 godskørsel i strid med lovgivningen, herunder særligt  

 færdselslovgivningen og reglerne om køre- og hviletid, i langt  

 videre omfang end hidtil vil kunne miste deres godskørselstilladelse.  

 Forslaget har endvidere den indirekte erhvervsøkonomiske konsekvens,  

 at standarden inden for godskørselserhvervet på sigt vil blive  

 højnet.
 Den del af forslaget, som vedrører  

 fastsættelse af regler om ansættelse af en eller flere  

 sikkerhedsrådgivere i virksomheder, hvis aktiviteter omfatter  

 transport, lastning eller losning af farligt gods, må forventes at  

 indebære direkte erhvervsøkonomiske konsekvenser for de  

 berørte godskørselsvirksomheder.
6. Administrative konsekvenser for borgerne Forslaget har ingen administrative konsekvenser for  

 borgerne.
7. Forslagets miljømæssige konsekvenser Forslaget har ingen miljømæssige  

 konsekvenser.
8. Forholdet til EU-retten De dele af lovforslaget, som vedrører køre-  

 og hviletidsbestemmelserne, har relationer til Rådets forordning  

 (EØF) nr. 3820/85 om harmonisering af visse bestemmelser på det  

 sociale område inden for vejtransport EF-Tidende 1990 L 74, side 1,  

 Rådets forordning (EØF) nr. 3821/85 om kontrolapparatet inden  

 for vejtransport, EF-Tidende 1990 L 353, side 12, og EF-Tidende 1992 L 374,  

 side 12  med senere ændringer samt Den europæiske overenskomst om  

 arbejde, der udføres af det kørende personale i international  

 Vejtransport (AETR-overenskomsten). Der sker ingen ændring af  

 retstilstanden.
Ved Rådets direktiv 96/35/EF af 3. juni 1996,  

 EF-Tidende 1996 L145, side 10, stilles der krav om udpegelse af  

 sikkerhedsrådgivere i virksomheder, hvis aktiviteter omfatter transport  

 m.v. af farligt gods med jernbane eller ad vej eller indre vandveje.
Der  

 opstilles endvidere krav til disse sikkerhedsrådgiveres faglige  

 kvalifikationer.
Direktivet skal være gennemført i dansk ret  

 senest den 31. december 1999. Der henvises til bemærkningerne til  

 lovforslagets § 2, nr. 2.
 Forslaget er endelig udformet på en sådan  

 måde, at Rådets direktiv 98/76/EF af 1. oktober 1998, der  

 ændrer Rådets direktiv 96/26/EF af 29. april 1996 om adgang til  

 erhvervet godstransport ad landevej m.v. (adgangsdirektivet), EF-Tidende 1998  

 L 277, side 17, der er optaget som bilag 3 til lovforslaget,  

 gennemføres i dansk ret.
9. Høring Som det fremgår af de indledende bemærkninger,  

 er nærværende lovforslag en delvis genfremsættelse af L  

 138, som bortfaldt som følge af folketingsvalget den 11. marts 1998. I  

 forbindelse med fremsættelsen af L 138 blev forslaget sendt i en bred  

 høring hos de myndigheder og organisationer, der ville blive  

 berørt af lovforslaget.
Lovforslaget er sendt til fornyet  

 høring hos de myndigheder og organisationer, der fremgår af  

 bilag 2 til lovforslaget.
Når høringssvarene er modtaget, vil  

 trafikministeren oversende disse til Folketingets Trafikudvalg ledsaget af de  

 kommentarer, udtalelserne måtte give anledning til.
10. Vurdering af konsekvenser af lovforslaget Positive konsekvenser/ mindreudgifter  

 (hvis ja, angiv omfang) Negative konsekvenser/merudgifter  

 (hvis ja, angiv omfang) Økonomiske konsekvenser for stat, amter og  

 kommuner 1.	De skærpede sanktioner i færdselsloven og  

 godskørselsloven kan antages at få en præventiv  

 effekt.
 3.	Forhøjelse af prisen for frivillige syn, for omstillingssyn  

 samt indførelse af betaling for udeblivelse forventes at  

 medføre et samlet provenu på ca. 50 mio. kr.
En større arbejdsbelastning for politi,  

 anklagemyndighed og domstole.
Det er ikke muligt præcist at angive,  

 hvilken merbelastning for retsvæsenet de skærpede sanktioner vil  

 medføre.
Administrative konsekvenser for stat, amter og  

 kommuner Nej Se ovenfor.
Økonomiske konsekvenser for erhvervslivet Nej Forslaget har en række erhvervsøkonomiske  

 konsekvenser, der er beskrevet nærmere under de almindelige  

 bemærkningers punkt 5.
Administrative konsekvenser for erhvervslivet Nej Se ovenfor.
Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Følgende EU-retsakter har betydning for  

 lovforslaget:
1.	Rådets forordning (EØF) nr. 3820/85 om harmonisering af  

 visse bestemmelser på det sociale område inden for vejtransport,  

 Rådets forordning (EØF) nr. 3821/85 om kontrolapparatet inden  

 for vejtransport med senere ændringer samt Den europæiske  

 overenskomst om arbejde, der udføres af det kørende personale i  

 international Vejtransport (AETR-overenskomsten), 2.	Rådets direktiv 96/35/EF af 3. juni 1996 om udpegelse af  

 sikkerhedsrådgivere i virksomheder, hvis aktiviteter omfatter transport  

 m.v. af farligt gods med jernbane eller ad vej eller indre vandveje, og Der henvises i øvrigt til pkt. 8 i lovforslagets almindelige  

 bemærkninger og bemærkningerne til § 1, nr. 2, § 2, nr. 3, og §  

 2, nr. 12.
Bemærkninger til lovforslagets enkelte  

 bestemmelser Til § 1 Til nr. 1 Efter de gældende bestemmelser for  

 blokvognskørsel kræves politiets tilladelse til kørsel  

 med belæssede blokvogne, men ikke til kørsel med  

 ubelæssede blokvogne.
Før færdselsloven af 1976  

 krævedes politiets tilladelse til kørsel med blokvogn i  

 både belæsset og ubelæsset stand, men denne ordning blev  

 anset for unødigt rigoristisk og medførte betydelig  

 administration for politiet.
Kravet om politiets tilladelse til kørsel  

 med tomme blokvogne blev derfor ophævet.
Som følge af den tekniske udvikling findes der i  

 dag flere større blokvogne, som også i ubelæsset stand  

 ikke opfylder gældende krav til køretøjers vægt og  

 dimensioner.
I praksis er det den tilladte bredde, der overskrides.
 Af færdselssikkerhedsmæssige grunde anses det  

 for uhensigtsmæssigt, at kørsel med disse  

 køretøjer foregår uden politiets tilladelse, når  

 politiets tilladelse kræves for andre køretøjer, der ikke  

 opfylder kravene til køretøjers vægt og dimensioner.
 Bestemmelsen i forslaget medfører således, at  

 der i alle tilfælde skal søges om politiets tilladelse til  

 kørsel med blokvogne, som ikke opfylder gældende krav til  

 køretøjers vægt og dimensioner.
 Såfremt der alene er tale om begrænsede  

 overskridelser af dimensionerne, vil politiets tilladelse også i disse  

 tilfælde kunne gives som en generel tilladelse af indtil ét  

 års varighed.
Til nr. 2, 4 og 5 Administrationen af køre- og hviletidsområdet  

 blev ved kongelig resolution af 1. december 1993, jf.
Statsministeriets  

 bekendtgørelse nr. 974 af 8. december 1993 om ændringer i  

 ministeriernes forretningsområder, overført fra  

 Arbejdsministeriets til Trafikministeriets område.
Administrationen af  

 køre- og hviletidsområdet har siden den 1. april 1994  

 været udøvet af Færdselsstyrelsen.
Da administrationen af området således er  

 overflyttet fra et ressortministerium til et andet, findes det  

 hensigtsmæssigt at placere hjemmelsgrundlaget i Trafikministeriets  

 lovgivning.
Idet køre- og hviletidsbestemmelserne ikke mindst har til  

 formål at varetage hensynet til færdselssikkerheden,  

 foreslås det på den baggrund, at bestemmelserne placeres i  

 færdselsloven.
Der er ikke med forslaget tilsigtet  

 realitetsændringer i den bestående retstilstand på  

 køre- og hviletidsområdet, herunder i den gældende  

 sanktionspraksis.
Der vil således fortsat kunne pålægges  

 chaufføren straf af hæfte, ligesom der fortsat vil kunne  

 pålægges ejeren eller brugeren af køretøjet  

 bødeansvar, selvom overtrædelsen ikke kan tilregnes vedkommende  

 som forsætlig eller uagtsom, det vil sige et objektivt ansvar, jf.  

 lovforslagets § 1, nr. 4 og 5.
Trafikministeriet har i lyset af Folketingets behandling  

 af lov nr. 474 af 12. juni 1996 om ændring af straffeloven  

 (straffeansvar for juridiske personer) overvejet behovet for at  

 videreføre det objektive individualansvar.
Det er imidlertid fortsat  

 ministeriets opfattelse, at et objektivt ansvar på dette område  

 er af væsentlig betydning for at sikre, at vognmænd fører  

 det fornødne tilsyn med deres ansatte og generelt lever op til  

 lovgivningen og myndighedernes krav.
 Der henvises herved tillige til Retsudvalgets  

 betænkning af 7. maj 1996, hvor et flertal tilsluttede sig  

 opretholdelse af bestemmelser herom bl.a. på Trafikministeriets  

 område.
 Endvidere ophæves lov nr. 508 af 29. november 1972  

 om kontrol med overholdelsen af De europæiske Fællesskabers  

 forordninger om arbejderbeskyttelse inden for landevejstransport samtidig med  

 dette lovforslags vedtagelse, jf. forslagets § 4.
 Det bemærkes, at der med bestemmelsen ikke gives  

 trafikministeren bemyndigelse til at indgå internationale aftaler af  

 større betydning uden  Folketingets samtykke.
Efter den foreslåede bestemmelse i § 1, nr. 2, stk.  

 3, kan trafikministeren henlægge administrationen af køre- og  

 hviletidsreglerne til anden offentlig myndighed eller til private.
Der sker  

 herved ingen ændringer i gældende ret, idet godkendelse af  

 fartskriverværksteder samt eftersyn og justering af  

 måleinstrumenter varetages af Force Instituttet og Dansk Teknologisk  

 Institut.
Endvidere er en omfattende del af uddannelserne inden for  

 køre- og hviletidsområdet i dag placeret i  

 Arbejdsmarkedsstyrelsens AMU-centre.
 Der henvises endvidere til bemærkningerne til nr.  

 4.
Til nr. 3 Det fremgår af § 117, stk. 1, at  

 straffen for spirituskørsel med bl.a. motorkøretøjer,  

 hvor alkoholkoncentrationen under eller efter kørslen ikke har  

 oversteget 2,00 promille, er bøde.
Efter den gældende  

 § 117, stk. 2, nr. 3, kan straffen stige til hæfte eller  

 fængsel indtil 1 år, hvis føreren under  

 tilsidesættelse af væsentlige hensyn til  

 færdselssikkerheden har voldt skade på person eller ting eller  

 fremkaldt fare herfor.
 Den nugældende § 117, stk. 2, nr. 3,  

 foreslås ændret, da det findes hensigtsmæssigt, at straffen  

 for spirituskørsel kan skærpes, hvis der samtidig er konstateret  

 overtrædelse af bestemmelser, der er indeholdt i dels forslagets  

 § 1, nr. 14, om ubetinget frakendelse af førerretten ved indgreb  

 i hastighedsbegrænseren, dels § 1, nr. 15 og 16, om betinget  

 frakendelse af førerretten ved hastighedsoverskridelser og  

 kørsel med overlæs.
 Det bemærkes, at forslaget ikke ændrer  

 retstilstanden vedrørende førerens tilsidesættelse af  

 væsentlige hensyn til færdselssikkerheden m.v., da bestemmelsen i  

 § 126, stk. 1, nr. 1, omfatter dette forhold.
 Det bemærkes endvidere, at det forudsættes, at  

 sanktionspraksis kommer til at svare til den eksisterende praksis  

 vedrørende § 117, stk. 2, nr. 3.
Til nr. 4 Efter de gældende bestemmelser kan der i forskrifter  

 udstedt i medfør af loven fastsættes straf af bøde for  

 overtrædelse af regler i forskrifterne.
 Forslaget medfører, at der kan fastsættes  

 bestemmelser om udmåling af en skærpet bøde, hvis der  

 foreligger en overtrædelse af bestemmelser i forskrifter  

 vedrørende kørsel med en ikke-funktionsdygtig  

 hastighedsbegrænser eller i forskrifter om største tilladte  

 totalvægt (overlæs).
 Stramningen omfatter både føreren og den  

 registrerede ejer eller bruger.
For så vidt angår kørsel med  

 ikke-funktionsdygtige hastighedsbegrænsere følger ejerens eller  

 brugerens ansvar af færdselslovens § 67, stk. 2. Efter  

 bestemmelsen har ejeren eller brugeren ansvaret for, at  

 køretøjet er i lovlig stand.
I disse tilfælde finder  

 strafferettens almindelige betingelser om tilregnelse anvendelse,  

 således at overtrædelsen skal kunne henføres til ejeren  

 eller brugeren som forsætlig eller uagtsom, før der  

 pålægges straf af bøde.
I henhold til gældende  

 retspraksis stilles der meget strenge krav til ejeren eller brugeren med  

 hensyn til at dokumentere, at de på enhver tænkelig måde  

 har sikret sig, at køretøjet er i lovlig stand.
For så vidt angår kørsel med  

 overlæs følger ejerens eller brugerens ansvar af  

 færdselslovens § 118, stk. 6. Efter denne bestemmelse kan der  

 i forskrifter, der udstedes i medfør af § 85, stk. 1,  

 pålægges ejeren eller brugeren af køretøjet  

 bødeansvar, selv om overtrædelsen ikke kan tilregnes den  

 pågældende som forsætlig eller uagtsom.
Der er  

 således i disse tilfælde tale om et objektivt strafansvar.
 Som det fremgår af bemærkningerne nedenfor,  

 vil der kunne pålægges en ejer eller bruger en skærpet  

 bøde i forbindelse med anvendelse af det objektive strafansvar.
 Hvis en hastighedsbegrænser er ude af funktion, vil  

 køretøjet kunne køre mere end de 90 km i timen  

 (lastbiler) eller 100 km i timen (busser), begrænseren skal være  

 indstillet til, hvilket vil forøge risikoen for alvorlige uheld.  

 På denne baggrund bør kørsel med ikke-funktionsdygtige  

 hastighedsbegrænsere anses for at være en grov forseelse.  

 Bøderne bør afspejle den potentielle risiko for overskridelse  

 af hastighederne, når hastighedsbegrænseren er ude af  

 funktion.
Sanktionsniveauet for overtrædelse af bestemmelserne  

 om hastighedsbegrænsere ligger i dag på bøder op til 1.000  

 kr.
Kørsel med ikke-funktionsdygtige hastighedsbegrænsere  

 bør under hensyn til forseelsens grovhed ved udmåling af  

 bøden sidestilles med en hastighedsoverskridelse på 70 pct.  

 eller derover.
Dette gælder både føreren og den  

 registrerede ejer eller bruger af køretøjet.
I  

 gentagelsestilfælde foreslås udmålt en bøde på  

 linie med en 100 pct. overskridelse af hastighedsgrænserne.
Disse  

 bødesatser er i dag på henholdsvis 3.600 kr. og 6.800 kr.
Disse satser forventes under forudsætning af  

 fornøden tilregnelse at blive anvendt i alle tilfælde, hvor  

 hastighedsbegrænseren ikke er funktionsdygtig.
Som nævnt vil  

 ikke-funktionsdygtige hastighedsbegrænsere medføre, at  

 køretøjet kan køre mere end 90 km i timen eller 100 km i  

 timen.
Bødesatsen bør derfor anvendes uafhængigt af, om  

 en hastighedsoverskridelse er konstateret eller ej.
Hvis der samtidig  

 konstateres en hastighedsoverskridelse, findes det mest  

 hensigtsmæssigt, at der også udmåles en bøde herfor,  

 dvs. kumulation.
Kørsel med overlæs medfører en  

 forøget risiko for færdselsuheld, idet bremselængden for  

 tunge køretøjer forøges, når  

 køretøjets vægt forøges.
Mens en overskridelse af  

 det største tilladte akseltryk ikke altid har nogen direkte  

 færdselssikkerhedsmæssig effekt af negativ karakter, vil en  

 overskridelse af den tilladte totalvægt således altid have  

 negativ indflydelse på færdselssikkerheden, jf. herved  

 bemærkningerne til forslagets § 1, nr. 16.
Sanktionsniveauet for kørsel med overlæs  

 opgøres i dag efter Rigsadvokatens bødekatalog ved  

 udmåling af en bøde for føreren svarende til 20 kr. for  

 hvert procentpoint, den faktiske vægt overstiger den tilladte  

 totalvægt.
For ejeren eller brugeren er beløbet 50 kr. for hvert  

 procentpoint.
En overskridelse af den tilladte totalvægt på  

 f.eks. 10 pct. vil udløse en bøde på henholdsvis 200 kr.  

 eller 500 kr.
Af hensyn til forseelsens færdselssikkerhedsmæssige  

 risiko bør sanktionen for kørsel med overlæs  

 skærpes væsentligt i forhold til den nuværende  

 bødestørrelse.
Bødestørrelsen for føreren  

 bør lægges således, at f.eks. en 10 pct. overskridelse af  

 totalvægten sanktioneres med en bøde på minimum 1.000 kr.,  

 det vil sige 100 kr. for hvert procentpoint, den faktiske vægt  

 overstiger den tilladte totalvægt.
For ejeren eller brugeren af  

 køretøjet bør bødestørrelsen lægges  

 således, at f.eks. en 10 pct. overskridelse af totalvægten  

 sanktioneres med en bøde på minimum 2.500 kr., det vil sige 250  

 kr. for hvert procentpoint.
I gentagelsestilfælde bør bøden til  

 ejeren eller brugeren af køretøjet forhøjes med 1.000  

 kr. pr. forstraf.
Endvidere skal der ske en yderligere forhøjelse  

 ifølge Rigsadvokatens bødekatalog ved flere end ti  

 forstraffe.
Det er hensigten, at den nuværende  

 bagatelgrænse skal fastholdes, jf.
Justitsministeriets cirkulære  

 af 19. november 1979 om kontrol med køretøjers akseltryk og  

 totalvægt, hvorefter der kun rejses tiltale, hvis den tilladte  

 totalvægt overskrides med mere end 7 pct.
 De anførte bødestørrelser er ikke til  

 hinder for, at domstolene i konkrete tilfælde med konkret begrundelse  

 kan fravige disse.
 Med hensyn til straf for overtrædelse af  

 bestemmelser om køre- og hviletid henvises til bemærkningerne  

 til nr. 3 og 6.
Til nr. 6 Efter færdselslovens § 119 a, stk. 1, kan  

 sager om spiritus- eller promillekørsel samt sager om  

 overtrædelse af bestemmelser om tilladt hastighed efter  

 § 126, stk. 1, nr. 2, med mere end 70 pct. afgøres  

 udenretligt, hvis det skønnes, at forholdet ikke vil medføre  

 højere straf end bøde, og hvis den pågældende  

 erkender sig skyldig i overtrædelsen, og vedtager dels en bøde,  

 dels en betinget eller ubetinget frakendelse af førerretten.
 Ved dette forslags § 1, nr. 14, foreslås der  

 indført en bestemmelse om ubetinget frakendelse af førerretten  

 ved indgreb m.v. i hastighedsbegrænseren, ligesom det ved forslagets  

 § 1, nr. 15-17, foreslås at indføre skærpede  

 bestemmelser om betinget frakendelse af førerretten ved overskridelse  

 af en række hastighedsgrænser med mere end 40 pct. henholdsvis 70  

 pct. eller ved kørsel med overlæs på mere end 30 pct. af  

 den tilladte totalvægt.
 Da der ved hastighedsovertrædelser på mere end  

 40 pct. eller 70 pct., ved kørsel med overlæs på mere end  

 30 pct. samt ved indgreb m.v. i hastighedsbegrænseren ikke vil skulle  

 foretages en retlig vurdering, idet der er tale om objektivt konstaterbare  

 forhold, foreslås det, at også disse sager på samme  

 betingelser, som de ovenfor nævnte sager, kan afgøres  

 udenretligt.
Til nr. 7 Den foreslåede ændring af § 119 a, stk. 3, er  

 en konsekvens af forslagets § 1, nr. 6, idet en sag om indgreb m.v. i  

 hastighedsbegrænsere, overtrædelser af hastighedsgrænser og  

 overlæs også skal kunne afgøres således, at tiltalte  

 indenretligt vedtager en nærmere bestemt bøde og vedtager  

 frakendelse af førerretten i et nærmere angivet tidsrum.
Til nr. 8 Ved kørsel med ikke-funktionsdygtige  

 hastighedsbegrænsere, kørsel med overlæs og kørsel,  

 hvor der sker overtrædelse af bestemmelserne om køre- og  

 hviletid, er hovedsigtet med bestemmelsen, at køretøjet  

 tilbageholdes, indtil forholdene er bragt i orden.
Bestemmelsen omfatter i  

 lighed med hovedparten af færdselslovens øvrige bestemmelser  

 både danske og udenlandske køretøjer.
Det er givet i almindelighed, at formålet med at  

 sætte hastighedsbegrænseren ud af funktion er at forøge  

 køretøjets hastighed ud over de 90 km i timen eller 100 km i  

 timen, som hastighedsbegrænseren skal være indstillet til.
Denne  

 forøgelse af hastigheden medfører risiko for flere alvorlige  

 uheld.
 I styregruppens rapport om trafiksikkerhedsmæssige  

 forhold i relation til lastbiler og busser peges der på muligheden for  

 effektiv tilbageholdelse af køretøjer i forbindelse med  

 overtrædelse af forskrifter om største tilladte totalvægt  

 (overlæs) og af køre- og hviletidsbestemmelserne.
Baggrunden for de foreslåede bestemmelser er blandt  

 andet, at der i forbindelse med de målrettede storvognskontroller, som  

 Rigspolitichefens Færdselspoliti har foretaget, er konstateret et  

 betydeligt antal overtrædelser af reglerne om største tilladte  

 totalvægt og køre- og hviletidsbestemmelserne samt af fejl ved  

 kontrolapparatet.
Herudover viser resultaterne af Færdselsstyrelsens  

 virksomhedskontrol et stort antal overtrædelser af køre- og  

 hviletidsbestemmelserne.
 Ved konstaterede overtrædelser af reglerne om  

 største tilladte totalvægt kan tilbageholdelsen alene  

 opretholdes, indtil der er foretaget omlæsning.
Det er som nævnt under bemærkningerne til  

 lovforslagets § 1, nr. 4, hensigten, at den nuværende  

 bagatelgrænse skal fastholdes, jf.
Justitsministeriets cirkulære  

 af 19. november 1979 om kontrol med køretøjers akseltryk og  

 totalvægt, hvorefter der rejses tiltale, hvis den tilladte  

 totalvægt overskrides med mere end 7 pct.
Denne grænse finder  

 tilsvarende anvendelse i forbindelse med tilbageholdelse af  

 køretøjer.
Formålet med tilføjelsen af de  

 foreslåede bestemmelser om hastighedsbegrænsere og  

 kontrolapparatet er blandt andet at kunne tilbageholde  

 køretøjer, hvis hastighedsbegrænseren eller  

 kontrolapparatet i et køretøj ikke fungerer eller ikke er i  

 overensstemmelse med gældende regler.
Tilbageholdelsen kan opretholdes,  

 indtil apparatet er gjort funktionsdygtigt eller er bragt i overensstemmelse  

 med gældende regler enten af en autoriseret reparatør på  

 stedet, eller ved at køretøjet efter politiets nærmere  

 anvisninger bringes til et autoriseret værksted.
Formålet med den foreslåede bestemmelse er  

 endvidere at kunne tilbageholde køretøjet, når  

 føreren har overtrådt bestemmelserne om daglig køretid,  

 køretid uden pauser, samlet køretid inden for to på  

 hinanden følgende uger, hviletid, herunder den daglige hviletid og den  

 ugentlige hviletid, med henblik på at føreren enten på  

 stedet skal hvile ud eller holde pause, eller at der tilkaldes en anden  

 fører, der i overensstemmelse med de gældende regler kan  

 fortsætte kørslen.
Tilbageholdelsen kan opretholdes, indtil  

 føreren er udhvilet, har holdt pausen eller en tilkaldt fører  

 kan fortsætte kørslen.
 Det bemærkes, at der ikke med den foreslåede  

 bestemmelse tilsigtes ændringer i den gældende retstilstand i  

 relation til politiets mulighed for efter færdselslovens § 77 at  

 kunne standse køretøjer med henblik på at  

 undersøge det for fejl og mangler, herunder muligheden for at inddrage  

 køretøjets nummerplade, i tilfælde hvor  

 køretøjet er til fare for færdselssikkerheden.
Bestemmelsens stk. 2 indeholder en henvisning til  

 retsplejelovens §§ 824 og 825 om beslaglæggelse.
Den principielle  

 hovedregel efter bestemmelsen i § 825 er, at det er en domstol, som skal  

 tage stilling til spørgsmålet om beslaglæggelse.
Efter  

 bestemmelsen kan politiet dog, hvor en beslutning om beslaglæggelse  

 ikke uden fare kan udsættes, foretage en foreløbig  

 beslaglæggelse.
I tilfælde, hvor politiet har foretaget en  

 sådan foreløbig beslaglæggelse, skal rettens  

 stadfæstelse af indgrebet indhentes inden 24 timer.
Til nr. 9 Bestemmelsen i stk. 1 svarer indholdsmæssigt og  

 beløbsmæssigt til den gældende § 124 g, stk. 1, og der  

 tilsigtes således ingen ændring af den gældende  

 retstilstand, idet dog kontrolsyn og frivillige syn er udskilt som stk. 2 og  

 5.
 Det bemærkes, at lovpligtige syn omfatter periodiske  

 syn og f.eks. syn, der gennemføres i forbindelse med konstruktive  

 ændringer af et køretøj eller syn på grund af  

 ændret anvendelse samt syn af motorcykler, som skal gennemføres  

 i forbindelse med ejerskifte, når de er mere end 5 år gamle.
I stk. 2 foreslås det, at kontrolsyn af  

 køretøjer, der er registreret uden syn på grundlag af  

 typeattest eller værkstedserklæring, samt syn af  

 registreringspligtige knallerter foretages uden betaling.
Forslaget svarer  

 indholdsmæssigt til den gældende § 124 g, stk. 1, 1. pkt., og der  

 tilsigtes ingen ændring af den gældende retstilstand.
 I stk. 3 foreslås det at forhøje betalingen  

 for omstillingssyn.
Betaling for omstillingssyn blev indført den 1.  

 januar 1996 ved lov nr. 1122 af 20. december 1995. Det fremgår af  

 lovforslagets almindelige bemærkninger, at det forventedes, at  

 indførelse af betaling for omstillingssyn ville indebære, at  

 køretøjerne ville blive bedre klargjort til  

 førstegangssyn, og at Statens Bilinspektions kapacitet dermed ville  

 blive udnyttet mere hensigtsmæssigt.
Der henvises til Folketingstidende  

 1995-96, tillæg A, side 2.
Det var i fastsættelsen af betalingen for  

 omstillingssyn forudsat, at et omstillingssyn kunne gennemføres  

 på ca. halvdelen af den tid, som et førstegangssyn tager.
Prisen  

 for et omstillingssyn blev derfor sat til det halve af prisen for et  

 førstegangssyn.
Beregningen holder imidlertid kun stik for det arbejde,  

 der finder sted i synshallen.
Et omstillingssyn er tidsmæssigt lige  

 så belastende for Statens Bilinspektion som et førstegangssyn i  

 henseende til den administration, som er nødvendig til blandt andet  

 reservation, kundeekspedition og betaling.
Der blev i 1995 gennemført omstillingssyn af ca.  

 115.000 små biler, dvs. varebiler og almindelige personbiler og af ca.  

 25.000 store biler.
Efter indførelse af betaling for omstillingssyn  

 pr. 1. januar 1996 var tallet for små biler ca. 105.000 og for store  

 ca. 20.000. I 1997 var tallene henholdsvis ca. 115.000 og 20.000. Der er i  

 finansloven for 1998 budgetteret med henholdsvis ca. 200.000 og 20.000.
 Da omstillingssyn medfører en væsentlig  

 belastning af den kapacitet, som Statens Bilinspektion har til  

 rådighed, foreslås det på den baggrund at forhøje  

 prisen for omstillingssyn.
 Det anslås, at den foreslåede  

 forhøjelse af prisen for omstillingssyn vil indebære et  

 merprovenu til staten i 1999 på ca. 14 mio. kr.
 Den foreslåede bestemmelse i stk. 4 svarer  

 indholdsmæssigt til den gældende § 124 g, stk. 3, og der  

 tilsigtes således ingen ændring i den gældende  

 retstilstand.
I bestemmelsen i stk. 5 foreslås det at  

 indføre en forhøjet betaling for frivillig fremstilling til  

 syn.
Baggrunden for forslaget er, at de frivillige syn vanskeliggør  

 Bilinspektionens planlægning og dermed Bilinspektionens udnyttelse af  

 ressourcer, idet der skal reserveres kapacitet til en efterspørgsel  

 efter frivillige syn, som Bilinspektionen ikke har mulighed for at forudse.  

 Samtidig er der kun beskedne samfundsøkonomiske og  

 trafiksikkerhedsmæssige fordele ved, at der ud over periodiske syn  

 også gennemføres frivillige syn.
Specielt for personbiler har der, efter at periodisk syn  

 blev indført den 1. januar 1998, kunnet konstateres en stor  

 efterspørgsel efter frivillige syn, der typisk ønskes i  

 forbindelse med ejerskifte.
Der synes at være en stor interesse for  

 købere i at købe en nysynet bil og få dokumentation for,  

 at bilen først skal synes ca. 2 år efter købet.
I årene 1998 og 1999 vil en betydelig del af de syn  

 af almindelige personbiler, der foretages, fordi et køretøj  

 skal registreres til ny ejer/bruger, reelt ikke være frivillige.
Det  

 skyldes, at en over 4 år gammel personbil, som før 1. januar  

 1998 ikke var omfattet af pligt til periodisk syn, efter de gældende  

 regler skal synes, når den skal registreres til anden ejer/bruger.
Der  

 er således i virkeligheden tale om et fremskudt periodisk syn.
 Da det således gennemførte syn efter de  

 gældende regler erstatter det periodiske syn, som  

 køretøjet ville være blevet tilsagt til i løbet af  

 1998 eller 1999, er denne gruppe køretøjer ikke omfattet af den  

 foreslåede betalingsforhøjelse.
 Det anslås, at antallet af varebiler og almindelige  

 personbiler, der anmeldes til frivillige syn bortset fra ovennævnte  

 kategori af personbiler, udgør ca. 110.000 i 1999 og 140.000 pr.  

 år i årene 2000, 2001 og 2002. Herudover vil der være tale  

 om et beskedent antal store køretøjer og motorcykler.
 Med ovennævnte beregning vil provenuet udgøre  

 25 mio. kr. i 1999 og 35 mio kr. pr. år i årene 2000 - 2002.
 Det bemærkes, at de anførte beløb i  

 stk. 1-5 er det samme prisniveau, som gjaldt pr. 1. januar 1998.
 Herudover foreslås det i stk. 6,  at der  

 indføres betaling for en særlig godkendelse hos Statens  

 Bilinspektion af busser, der ønskes anvendt til kørsel, hvortil  

 der i andre lande kræves særlig tilladelse.
 Baggrunden for den foreslåede bestemmelse er, at  

 visse busser kan få tilladelse til at køre 100 km/t på  

 motorveje og motortrafikveje i Tyskland i stedet for den almindelige  

 hastighedsgrænse på 80 km/t.
 Tilladelsen er betinget af, at busserne opfylder visse  

 tekniske krav, hvilket skal dokumenteres ved hjælp af en såkaldt  

 »Tempo-100-godkendelse«.
 Danske busser kan også få den nævnte  

 tilladelse, men godkendelse af busserne har hidtil skullet ske i  

 Tyskland.
Efter aftale med de tyske myndigheder kan godkendelsen af  

 danske busser ske hos Statens Bilinspektion.
Selve tilladelsen skal fortsat  

 indhentes hos de tyske myndigheder, men det vil fremover kunne ske via  

 Statens Bilinspektion.
 De tekniske krav, som en bus skal opfylde for at få  

 en Tempo-100-godkendelse, er supplerende krav i forhold til, hvad en dansk  

 bus normalt skal opfylde, og kontrollen af disse krav indgår derfor  

 ikke i et almindeligt syn ved Statens Bilinspektion.
 Statens Bilinspektion har opgjort den omkostningsbestemte  

 pris for Tempo-100-godkendelse til 520 kr. for den første godkendelse  

 og 200 kr. for den fornyelse, der efter de tyske regler skal ske  

 årligt.
 Den nævnte aftale med de tyske myndigheder er  

 gennemført ved Færdselsstyrelsens bekendtgørelse nr. 776  

 af 21. oktober 1998 om Tempo-100-godkendelse af busser, i medfør af  

 tekstanmærkning nr. 90 på Finansloven for 1998.
 Med nærværende forslag foreslås det, at  

 betaling for disse særlige køretøjsundersøgelser  

 hos Statens Bilinspektion fremgår af færdselsloven svarende til,  

 at betaling for almindelige syn også fremgår af  

 færdselsloven.
 Bestemmelsen vil også kunne anvendes i andre  

 godkendelsessituationer end Tempo 100 godkendelser.
Til nr. 10 I § 124 g, stk. 7, foreslås det at indføre  

 betaling for udeblivelse fra syn.
Baggrunden herfor er, at Bilinspektionen oplever et meget  

 stort antal udeblivelser uden afbud fra aftalte synstider.
Det  

 indebærer spild af synsplads- og mandskabstid, idet det ofte ikke vil  

 være muligt med kort varsel at indkalde andre køretøjer.  

 Det vurderes blandt andet, at 27 pct. af de synstider, der er reserveret til  

 syn i forbindelse med ejerskifte af små køretøjer,  ikke  

 anvendes.
Det forventes, at den foreslåede betaling for  

 udeblivelse fra syn vil indebære et provenu til staten på 5-10  

 mio. kr.
Hvis indførelse af betaling medfører, at reserverede  

 synstider overholdes, vil det forventede provenu blive mindre.
Til  

 gengæld vil Bilinspektionen få mulighed for at udnytte  

 ressourcerne mere hensigtsmæssigt, fordi den kan planlægge  

 fordelingen af synstider bedre.
 Ved indførelse af betaling for udeblivelse fra  

 reserveret syn, vil det være nødvendigt at foretage visse  

 justeringer af Bilinspektionens administrative system.
 Da ikrafttrædelse ønskes hurtigst muligt  

 foreslås det, at trafikministeren bemyndiges til at fastsætte  

 tidspunktet, således at betalingen kan indføres, når  

 Bilinspektionens administrative system gør det muligt.
 På nuværende tidspunkt forventes det, at en  

 betalingsordning vil blive administreret på en sådan måde,  

 at beløbet følger køretøjet.
Til nr. 11 Efter de gældende regler om betaling for  

 nummerplader opkræves ikke betaling for de særlige nummerplader  

 til blokvogne.
Blokvogne er ikke omfattet af  

 registreringsbekendtgørelsen, idet færdselsloven definerer  

 blokvogn som et motordrevet køretøj eller dertil koblet  

 køretøj, hvis vægt, akseltryk, dimensioner eller  

 øvrige konstruktion udelukker køretøjet fra  

 registrering.
Køretøjet skal være beregnet til transport  

 af særligt tungt eller omfangsrigt gods.
Blokvogne har som  

 påhængskøretøjer kun én nummerplade.  

 Nummerplader til blokvogne fremstilles som rektangulære plader med hvid  

 bund og rød kant.
Ordet »BLOKVOGN« står i sort med versaler, og  

 nedenunder anføres et sekscifret løbenummer.
 Det foreslås, at der opkræves samme betaling  

 for en sådan blokvognsnummerplade som for en enkelt nummerplade til  

 f.eks. et registreret påhængskøretøj.
 Med forslaget sikres hjemmel til at kræve betaling  

 for nummerpladen.
Til nr. 12 Efter den nugældende bestemmelse i § 124  

 j, stk. 1, kan der mod betaling udleveres en tredje nummerplade til brug  

 ved transport af gods på personbiler og varebiler.
Der har imidlertid  

 vist sig også at være efterspørgsel efter en tredje  

 nummerplade til f.eks. lastbiler, campingvogne og motorcykler.
Det foreslås derfor, at der til alle  

 registreringspligtige køretøjsarter kan udleveres en tredje  

 nummerplade.
Udlevering sker mod betaling, da fremstilling af en sådan  

 nummerplade samt administrationen og kontrol af ordningen vil indebære  

 udgifter for staten.
Det foreslås, at prisen på 100 kr. pr.  

 nummerplade for en tredje nummerplade fastholdes, idet ordningen herefter  

 forventes at blive udgiftsneutral for det offentlige.
Til nr. 13 Med den foreslåede nye affattelse af § 124 r  

 ændres reglerne om satsregulering af betalingsbeløb.
 Efter den nugældende § 124 r, stk. 1,  

 foretages der en årlig satsregulering af bl.a. betalingen i henhold til  

 § 124 e, stk. 1, 1. pkt., om  

 kørelærerprøver.
Det fremgår af § 124 e, stk. 1, 1. pkt.,  

 at der for tiden betales 280 kr. for afholdelse af hver  

 kørelærerprøve.
Efter bestemmelsens 2. pkt. betales der  

 dog 400 kr., hvis der aflægges prøve til almindelig bil samtidig  

 med prøve til motorcykel.
 Det foreslås, at der etableres hjemmel til  

 også at foretage en årlig satsregulering af  

 betalingsbeløbet i den gældende § 124 e, stk. 1, 2.  

 pkt., idet konsekvensen af, at der ikke sker en tilsvarende satsregulering  

 på sigt vil være, at betalingsbeløbet for en  

 kørelærerprøve på et tidspunkt vil overstige  

 betalingsbeløbet for to kørelærerprøver, som  

 afholdes samtidig.
 Det foreslås, at der etableres hjemmel til  

 satsregulering af betaling for frivillige syn i lighed med de øvrige  

 betalinger for syn, som satsreguleringes første gang pr. 1. januar  

 1999.
 Endvidere foreslås det, at der etableres hjemmel til  

 årlig satsregulering af afgiften for en særlig godkendelse hos  

 Statens Bilinspektion (Tempo 100 godkendelse), jf. forslagets § 1, nr.  

 9, i lighed med, hvad der med virkning fra den 1. januar 1999 gælder  

 for de i § 124 g, stk. 1 og 2, nævnte afgifter  

 vedrørende syn af køretøjer.
Til nr. 14 Efter § 68 a kan trafikministeren fastsætte  

 bestemmelser om privates adgang til at blive autoriserede til at installere,  

 justere og plombere hastighedsbegrænsere i biler.
 Det ses af politiet som et stigende problem, at  

 hastighedsbegrænsere - navnlig i lastbiler - er uvirksomme på  

 grund af konstruktive indgreb eller lignende manipulative initiativer med  

 henblik på at sætte hastighedsbegrænseren ud af  

 funktion.
 Den eneste mulighed i dag for umiddelbart at konstatere,  

 at et sådant indgreb har fundet sted, er ved klare  

 hastighedsovertrædelser, hvor politiet enten har foretaget egentlige  

 hastighedsmålinger, eller hvor en efterfølgende  

 undersøgelse af køretøjets fartskriver har vist, at  

 hastighedsbegrænseren ikke har været i lovlig stand.
Med henblik på effektivt at imødegå  

 enhver form for indgreb i hastighedsbegrænserne foreslås det, at  

 bestemmelsen i § 125 om ubetinget frakendelse af førerretten  

 suppleres ved indsættelse af en ny bestemmelse om, at uautoriserede  

 indgreb af enhver art i køretøjets hastighedsbegrænser,  

 foretaget af føreren eller i tilfælde, hvor føreren  

 vidste eller burde have vidst, at et sådant indgreb havde fundet sted,  

 betragtes som en så alvorlig forseelse, at føreren ikke  

 længere opfylder betingelserne for at have førerret.
Tilsvarende  

 gælder, hvis føreren har betjent køretøjet  

 på en sådan måde, at hastighedsbegrænseren  

 gøres uvirksom.
Bestemmelsen indeholder dog mulighed for betinget  

 frakendelse ved særlig formildende omstændigheder f.eks. ved  

 førerens ringe uagtsomhed.
 Udover der kan blive tale om frakendelse efter § 125  

 a, vil endvidere ejeren eller brugeren, typisk den pågældende  

 tilladelsesindehaver, kunne straffes med en bøde for  

 overtrædelse af § 67, stk. 2, som ansvarlig for, at  

 køretøjet ikke er i lovlig stand ifølge  

 Færdselsstyrelsens detailforskrifter for køretøjer, i det  

 omfang overtrædelsen kan henføres til den pågældende  

 ejer eller bruger som forsætlig eller uagtsom, jf. herved også  

 bemærkningerne til forslagets § 1, nr. 4. Det forudsættes,  

 at det ved udmåling af bøden tages i betragtning, at  

 bøden bør være proportional med den alvorlige sanktion,  

 der pålægges føreren af køretøjet efter  

 denne bestemmelse.
 I medfør af forslaget til ændring af  

 godskørselsloven, som er en del af lovforslaget, vil en ejer eller  

 bruger i et vist omfang endvidere kunne få tilbagekaldt sin tilladelse  

 til godskørsel.
Til nr. 15 og 16 Den foreslåede bestemmelse i § 1, nr. 15, er en  

 konsekvens af forslagets § 1, nr. 16, om skærpelse af  

 retsfølgen ved overtrædelse af tilladt hastighed begået af  

 førere af køretøjer, der er omfattet af de  

 køretøjsbestemte hastighedsgrænser i § 43 samt  

 førere af blokvogne, mobilkraner eller ved slæbning af  

 køretøjer.
Endvidere præciseres det i bestemmelsen, at  

 den også omfatter lavere hastighedsgrænser fastsat ved  

 færdselstavler.
Det bemærkes, at den lavere  

 hastighedsgrænse, som omtales i bestemmelsen, typisk vil være de  

 midlertidige hastighedsgrænser, som fastsættes i forbindelse med  

 vejarbejde.
 Ved lov nr. 468 af 10. juni 1997 om ændring af  

 færdselsloven indsattes en bestemmelse i § 126 om, at en  

 overskridelse med mere end 70 pct. af de generelle og de af politiet lokalt  

 fastsatte hastighedsgrænser i § 42 og de  

 køretøjsbestemte hastighedsgrænser i § 43 skulle  

 medføre betinget frakendelse af førerretten.
 Bestemmelsen, der i praksis navnlig tog sigte på  

 biler og motorcykler, trådte i kraft den 1. juli 1997. Ifølge  

 Rigspolitichefens færdselspoliti har lovændringen medført  

 et fald i antallet af de grove hastighedsovertrædelser.
 Det bemærkes, at den nu foreslåede bestemmelse  

 i lovforslagets § 1, nr. 16, omfatter førere af  

 busser/ledbusser, lastbiler, tunge vogntog (bus og lastbil med  

 påhængskøretøj), almindelige biler med  

 påhængskøretøj samt motorcykler med  

 påhængskøretøj.
 Endvidere omfatter lovforslaget kørsel med  

 blokvogn eller mobilkran, jf. bekendtgørelse nr. 313 af 9. maj 1997 om  

 blokvogne og mobilkraner, samt ved slæbning af køretøjer,  

 jf. bekendtgørelse nr. 328 af 23. november 1961 om slæbning af  

 motordrevne køretøjer m.v.
I bekendtgørelse nr. 313 af 9. maj 1997 om  

 blokvogne og mobilkraner er der fastsat bestemmelser om blokvognes maksimale  

 hastighed.
Afhængig af blokvognes akseltryk, belæsning,  

 vægt og bremsepræstation er der i bekendtgørelsen fastsat  

 hastighedsgrænser fra 15 km/t til 70 km/t.
Tilsvarende gør sig  

 gældende i bekendtgørelse nr. 328 af 23. november 1961 om  

 slæbning af motordrevne køretøjer m.v., hvorefter der er  

 fastsat hastighedsgrænser fra 30 km/t til 50 km/t.
 Med det foreliggende forslag lægges der op til, at  

 der allerede ved en overskridelse af de generelle og de lokalt fastsatte  

 hastighedsgrænser (§ 42), de køretøjsbestemte  

 hastighedsgrænser (§ 43) samt de midlertidigt fastsatte  

 hastighedsgrænser i forbindelse med vejarbejde eller lignende  

 (§ 90, stk. 1, jf. § 4, stk. 1) med mere end 40 pct. skal  

 ske betinget frakendelse af førerretten, når overtrædelsen  

 er sket i tilfælde, hvor den maksimalt tilladte hastighed (for det  

 pågældende køretøj eller vogntog) er over 30  

 km/t.
 Er der tale om en overtrædelse i tilfælde,  

 hvor den maksimalt tilladte hastighed er højst 30 km/t,  

 foreslås det, at der først sker betinget frakendelse af  

 førerretten, når den maksimalt tilladte hastighed er overskredet  

 med mere end 70 pct., hvilket blandt andet er relevant i relation til  

 kørsel med blokvogn, mobilkran og  

 slæbningskøretøjer.
 Den nærmere baggrund for denne sondring er, at det  

 ved meget lave hastigheder kan være vanskeligt at konstatere, om der  

 faktisk foreligger en overskridelse af den tilladte hastighed.
Skærpelsen er et udtryk for en yderligere indsats  

 for større færdselssikkerhed og skal ses i lyset af de alvorlige  

 følger, som er resultatet af færdselsulykker.
Ved kørsel  

 med lastbil, bus, vogntog (alle typer), blokvogn eller mobilkran  

 indebærer selv en mindre procentvis overskridelse af de tilladte  

 hastigheder et langt højere risikomoment i forhold til kørsel i  

 en personbil.
Det samme gælder ved slæbning af  

 køretøjer.
 Det anses for færdselssikkerhedsmæssigt  

 nødvendigt også at medtage de små vogntog ved den  

 foreslåede skærpelse såsom biler med  

 påhængskøretøjer, herunder campingvogne, idet disse  

 vogntog nemt bliver ustabile ved høje hastigheder.
 Det bemærkes, at der med betinget frakendelse af  

 førerretten samtidig udløses et krav om aflæggelse af en  

 kontrollerende køreprøve, hvis førerretten skal  

 bevares, jf. lovens § 60, stk. 3.
 De foreslåede retsfølger vil ved  

 overtrædelse af de generelle hastighedsbegrænsninger med mere en  

 40 pct. indtræde ved overskridelse af følgende hastigheder:
Busser og ledbusser 112 km i timen Lastbiler, tunge vogntog (bus og lastbil med tilkoblet  

 registreringspligtigt påhængskøretøj), biler med  

 registreringspligtigt påhængskøretøj samt  

 motorcykler med registreringspligtigt  

 påhængskøretøj 98 km i timen I tættere bebygget område, hvor den tilladte hastighed f.eks.  

 er 70 km i timen, vil frakendelse af førerretten for førere af  

 biler med påhængskøretøj ske ved 98 km i  

 timen.
 For blokvogne og mobilkraner samt ved  

 slæbning af køretøjer gælder særligt lave  

 hastigheder, jf. de ovenfor nævnte bekendtgørelser herom.
 De nævnte retsfølger (betinget frakendelse af  

 førerretten samt kontrollerende køreprøve) vil ved  

 overtrædelse af en tilladt hastighedsgrænse på f.eks. 45  

 km/t for blokvogne eller mobilkraner med mere en 40 pct. indtræde ved  

 overskridelse af en hastighed på 63 km/t.
Ved forslaget indsættes der i § 126,  

 stk. 1, samtidig en ny bestemmelse om, at kørsel med  

 overlæs på mere end 30 pct. af den tilladte totalvægt skal  

 medføre betinget frakendelse af førerretten.
Betinget  

 frakendelse af førerretten ved kørsel med overlæs  

 omfatter alene køretøjer med en tilladt totalvægt  

 på over 3.500 kg.
Bestemmelsen supplerer de forslag til skærpelse  

 af sanktionsniveauet, der fremgår af forslagets § 1, nr. 4.
Overlæs kan bestå enten i overskridelse af det  

 tilladte akseltryk eller i overskridelse af den tilladte totalvægt.
En  

 overskridelse af det højst tilladte akseltryk har imidlertid ikke  

 altid en direkte negativ færdselssikkerhedsmæssig effekt, idet  

 lastbiler ofte vil være konstrueret til højere akseltryk.  

 Overskridelse af akseltrykket medfører således alene et  

 forøget vejslid.
Derimod vil en overskridelse af totalvægten  

 altid have negativ indflydelse på færdselssikkerheden.
En  

 overskridelse af totalvægten med f.eks. 30 pct. vil således for  

 tunge køretøjer (lastbiler og busser) medføre en  

 forøget bremselængde med 30 pct.
Til nr. 17 Efter den gældende bestemmelse i § 126,  

 stk. 2, nr. 2, sker der ubetinget frakendelse af førerretten,  

 hvis føreren ved forskellige lejligheder har gjort sig skyldig i  

 forhold, der hver for sig er omfattet af de nugældende stk. 1, nr.  

 1 eller 3, om skadeforvoldelse under tilsidesættelse af  

 væsentlige hensyn til færdselssikkerheden og om  

 promillekørsel.
 Det foreslås at udvide bestemmelsen således,  

 at der sker ubetinget frakendelse af førerretten, også når  

 en fører ved forskellige lejligheder har gjort sig skyldig i forhold,  

 der hver for sig er omfattet af den nugældende stk. 1, nr. 2, om  

 kvalificerede hastighedsoverskridelser eller af de med forslaget indsatte nye  

 stk. 1, nr. 3 og 4, jf. herved lovforslagets § 1, nr. 16.
Endvidere foreslås det, at flere overtrædelser  

 efter § 126, stk. 1, der begås ved samme lejlighed, skal  

 medføre en ubetinget frakendelse af førerretten.
Det synes ikke  

 rimeligt, at der skal være forskel på, om flere  

 overtrædelser er sket ved samme lejlighed eller ved forskellige  

 lejligheder.
Til § 2 Til nr. 1 Bestemmelsen i stk. 1, 1. pkt., svarer  

 indholdsmæssigt til § 1, stk. 1, i den gældende lov og  

 indeholder således kravet om, at godskørsel for fremmed regning  

 kræver en forud meddelt tilladelse.
Kravet om tilladelser omfatter i dag alle  

 motorkøretøjer eller vogntog, der har en tilladt  

 totalvægt på over 6 tons.
Ved Rådets direktiv 98/76/EF af  

 1. oktober 1998 er tilladelseskravet udvidet til at omfatte godskørsel  

 med en tilladt totalvægt på 3,5 tons, idet der er mulighed for at  

 undtage visse motorkøretøjer og vogntog med en totalvægt  

 på mellem 3,5 og 6 tons.
 Gennemførelsen af direktivet kræver en  

 ændring af godskørselsbekendtgørelsen.
Den gældende lovs krav om, at der skal være  

 tale om et dansk registreret køretøj, har givet anledning til  

 tvivl i forhold til artikel 3 i Rådets direktiv 84/647/EØF af  

 19. december 1984 om anvendelse af udlejningskøretøjer uden  

 fører til godstransport ad landevej.
Derfor er dette krav ikke  

 medtaget i forslaget.
 Der tilsigtes ingen ændring af retstilstanden for  

 virksomheder etableret i Danmark, idet det bemærkes, at  

 færdselslovgivningens krav om registrering fortsat er gældende,  

 således at en virksomhed etableret i Danmark kun kan udføre  

 godskørsel med køretøj registreret i Danmark.
 Forslaget er endvidere en konsekvens af den  

 strukturmæssige ændring, der følger af lovforslagets  

 fastlæggelse af Vejtransportrådets og Færdselsstyrelsens  

 kompetence til at træffe afgørelser om udstedelse af tilladelse  

 til godskørsel for fremmed regning m.v., jf. § 2, nr. 11, samt  

 bemærkningerne hertil.
 Bestemmelsen i stk. 1, 2. pkt., er ny og  

 vedrører spørgsmålet om udlån af chauffører  

 i forbindelse med godskørsel for fremmed regning.
Efter de gældende standardvilkår for  

 godskørselstilladelser skal kørslen udføres af  

 indehaveren selv, eller en af de andre hos den pågældende ansatte  

 chauffører.
Tilsvarende gør sig gældende for  

 firmakørsel, hvilket allerede i dag følger direkte af  

 godskørselslovens § 1, stk. 4, 2. pkt.
Indehaveren af en godskørselstilladelse kan dog  

 efter gældende praksis også benytte chauffører, som er  

 ansat hos efter loven godkendte godskørselsvirksomheder.
Benytter en  

 tilladelsesindehaver chauffører ansat hos andre vognmænd, skal  

 han sikre sig, at den pågældende chauffør modtager  

 overenskomstmæssig løn, og at chaufførens arbejdsgiver i  

 øvrigt følger bestemmelserne om arbejdsvilkår for  

 chauffører i overensstemmelse med overenskomsterne på det  

 pågældende område.
Det bemærkes herved, at der mellem  

 de godkendte vognmænd ved disponering af chauffører ikke  

 må ydes betaling herfor ud over, hvad der medgår til  

 dækning af de særlige omkostninger hertil (løn,
rejseudgifter m.v.). Der må altså ikke beregnes og  

 opkræves en fortjeneste af den vognmand, der stiller sin  

 chauffør til rådighed for en anden.
 Tilladelsesindehaveren skal ved anvendelse af andre  

 vognmænds chauffører tillige sikre sig, at han disponerer over  

 chaufføren på en sådan måde, at chaufførens  

 kørsel kan planlægges under iagttagelse af bestemmelserne om  

 køre- og hviletid.
Denne begrænsede adgang til at benytte  

 chauffører, der ikke er ansat hos indehaveren selv, har til  

 formål at opnå, at godkendte vognmænd indbyrdes kan  

 bistå hinanden i akutte situationer og lignende, hvor der kan  

 være behov for benyttelse af en sådan fleksibel arbejdskraft.
Ved  

 at begrænse adgangen til alene at kunne benytte chauffører ansat  

 hos andre tilladelsesindehavere er det samtidig sikret, at  

 chaufførens almindelige rettigheder i henhold til lovgivningen og  

 overenskomster er bevaret, og tilsvarende gælder med hensyn til  

 kontrolmuligheden vedrørende navnlig køre- og hviletid.
Der har imidlertid under de nuværende regler i  

 praksis været en række situationer, hvor virksomheder efter  

 Færdselsstyrelsens opfattelse   under dække af en  

 vognmandstilladelse - reelt driver vikarvirksomhed, og dermed udlejer  

 chauffører i forhold til godkendte vognmænd ud over den adgang  

 af begrænset karakter, der fremgår af det gældende  

 standardvilkår om udlån af chauffører mellem godkendte  

 vognmænd.
Sådanne sager har været anmeldt til politiet med  

 henblik på strafferetlig forfølgning.
Politiet og  

 anklagemyndigheden har imidlertid givet udtryk for, at det med den  

 nuværende udformning af standardvilkåret ikke vil være  

 muligt over for domstolene på tilstrækkelig måde at  

 føre bevis for overtrædelse af vilkåret og for medvirken  

 til overtrædelsen heraf.
Forslaget til affattelse af godskørselslovens  

 § 1, stk. 1, 2. pkt., har umiddelbart til formål at  

 præcisere det gældende vilkår for anvendelse af  

 chauffører mellem godkendte vognmænd således, at det  

 sikres, at bestemmelserne kan håndhæves effektivt hos  

 myndighederne, herunder i politi- og anklagesystemet.
Præciseringen  

 foreslås gennemført på den måde, at det udtrykkeligt  

 i loven bestemmes, at der, hvis en tilladelsesindehaver i sin virksomhed  

 anvender chauffører, som er ansat hos en anden tilladelsesindehaver,  

 ikke må kræves betaling, ud over de direkte forbundne  

 omkostninger.
Hermed menes, at ud over hvad der medgår til  

 dækning af de særlige direkte og dokumenterbare omkostninger i  

 relation til den udlånte chauffør (løn, rejseudgifter  

 m.v.), må der ikke ydes en særlig ekstra betaling i tillæg  

 til de nævnte omkostninger.
Overtrædelse heraf vil være  

 omfattet af strafbestemmelserne i lovens § 17, stk. 1, nr. 1.
Spørgsmålet om en videregående adgang  

 til anvendelse af chauffører, som stilles til rådighed af  

 egentlige vikarbureauer - hvis primære virksomhed som nævnt er  

 udlejning af chauffører - har tidligere været drøftet  

 mellem Trafikministeriet og branchens organisationer.
Der har i den  

 forbindelse været visse forskellige principielle synspunkter om dette  

 spørgsmål mellem arbejdsgiver- og arbejdstagerorganisationerne,  

 men også enighed om, at en sådan videregående adgang til  

 anvendelse af vikarchauffører i givet fald ville skulle  

 tilrettelægges på en sådan måde, at de  

 færdselssikkerhedsmæssige hensyn fortsat kan varetages fuldt ud.  

 Det samme gælder for så vidt angår hensynene til  

 chaufførernes overenskomstmæssige forhold, de  

 arbejdsgivermæssige ansvarsforhold m.v.
Spørgsmålet om adgang til anvendelse af  

 vikarchauffører blev endvidere drøftet i forbindelse med  

 Folketingets 1. behandling af beslutningsforslag B 89, som blev fremsat den  

 12. december 1997, jf.
Folketingstidende 1997/98, 1. samling, tillæg A  

 side 2769 samt forhandlingerne side 3657. Beslutningsforslaget bortfaldt i  

 forbindelse med afholdelsen af folketingsvalget den 11. marts 1998.
I forbindelse med udarbejdelsen af dette lovforslag har  

 spørgsmålet om anvendelse af vikarchauffører på ny  

 været drøftet mellem Trafikministeriet og vejtransporterhvervets  

 organisationer.
Det er i den forbindelse aftalt, at der etableres et  

 udvalgsarbejde i Trafikministeriet med erhvervets organisationer med det  

 formål at få afklaret, om og i givet fald hvorledes der vil kunne  

 gives adgang til en videregående anvendelse af vikarchauffører  

 under fuld iagttagelse af de ovennævnte hensyn til  

 færdselssikkerheden samt de overenskomstmæssige og  

 arbejdsgivermæssige ansvarsforhold m.v.
 Den foreslåede § 1, stk. 2, omfatter alle  

 former for international godskørsel med motorkøretøj og  

 vogntog, uanset om kørslen udføres af en dansk eller udenlandsk  

 virksomhed, og uanset om der er tale om godskørsel for fremmed regning  

 eller firmakørsel.
 Der tilsigtes ingen ændringer i retstilstanden i  

 forbindelse med udstedelse af internationale tilladelser.
 Bestemmelsen i stk. 2, nr. 1, svarer til det  

 eksisterende tilladelseskrav i lov nr. 237 af 22. maj 1974 om international  

 godstransport med motorkøretøj.
 Denne lov inkorporeres i godskørselsloven, jf.  

 også lovforslagets § 2, nr. 11, 12, 19, 21 og 22, og der  

 opnås således en regelforenkling.
Udstedelse af en fællesskabstilladelse   hvilket vil  

 sige tilladelser, som giver adgang til godskørsel mellem  

 EØS-landene, som omfatter EU-landene, Island, Liechtenstein og Norge -  

 er betinget af, at ansøgeren er indehaver af en national tilladelse  

 til godskørsel for fremmed regning.
Godskørsel for egen regning  

 (firmakørsel) kan i henhold til de gældende EU-retlige regler  

 udføres uden særlig tilladelse.
 Andre internationale tilladelser kan i henhold til  

 internationale aftaler mellem Danmark og andre stater, som Trafikministeriet  

 indgår, udstedes til virksomheder, der udfører godskørsel  

 for fremmed eller egen regning (firmakørsel).
 Det bemærkes, at lovforslaget ikke indebærer  

 ændringer i forhold til udenlandske vognmænds adgang til at  

 udføre godskørsel her i landet.
Bestemmelsen i stk. 2, nr. 2, der som  

 anført omfatter såvel godskørsel for fremmed regning som  

 firmakørsel, indebærer, at cabotagekørsel, det vil sige  

 godskørsel, der udføres i Danmark af virksomheder etableret i  

 udlandet, kræver særlig tilladelse.
Denne kørsel kan  

 udføres uden tilladelse, såfremt dette følger af  

 international aftale, herunder EU-regler, eller af regler fastsat af  

 trafikministeren.
Der er således ikke tale om nogen ændring af  

 retstilstanden i forhold til gældende lov.
Bestemmelserne i § 3, stk. 2 og 3, i den  

 gældende lov om international godstransport, der vedrører  

 kontrolmyndigheder, videreføres ikke.
Hjemmelsgrundlaget for fremtidig  

 udførelse af denne kontrolopgave følger af § 2 i lov om  

 kontrol med overholdelse af EØF s forordning nr. 11/1960 om  

 afskaffelse af forskelsbehandling med hensyn til transportpriser og  

 transportvilkår, jf. lovbekendtgørelse nr. 119 af 21. februar  

 1990. Den nævnte bestemmelse svarer til § 3, stk. 2 og 3, i  

 lov om international godstransport med motorkøretøj m.v.
Der  

 findes derfor ikke behov for en særskilt bestemmelse herom i  

 godskørselslovgivningen.
Til nr. 2 Den foreslåede bestemmelse er ny og har baggrund i  

 gennemførelsen af Rådets direktiv 96/35/EF af 3. juni 1996, jf.  

 EF-Tidende 1996 L 145, side 10 om udpegelse af og faglige kvalifikationer for  

 sikkerhedsrådgivere for transport af farligt gods med jernbane eller ad  

 vej eller indre vandveje.
Direktivet - som skal være gennemført i dansk  

 ret senest den 31. december 1999 - pålægger medlemsstaterne at  

 gennemføre regler, der sikrer, at virksomheder, hvis aktiviteter  

 omfatter transport, lastning eller losning af farligt gods, udpeger en eller  

 flere sikkerhedsrådgivere, som skal bistå med forebyggelse af de  

 risici for personer, værdier eller miljøet, som er forbundet med  

 sådanne transporter.
Der vil senere med hjemmel i den foreslåede  

 bestemmelse skulle fastsættes yderligere krav om  

 sikkerhedsrådgivernes nærmere faglige og uddannelsesmæssige  

 kvalifikationer, idet der ligeledes arbejdes med et direktivforslag herom i  

 EU-regi.
Kravet om udpegelse af sikkerhedsrådgivere m.v.  

 vedrører ikke alene godskørsel for fremmed regning, som er  

 godskørselslovens almindelige anvendelsesområde, men omfatter  

 enhver virksomhed m.v., som beskæftiger sig med transport, lastning  

 eller losning af farligt gods i vejtransport, jf. herved bestemmelsens 3.  

 pkt.
Det vil sige, at bestemmelsen også omfatter virksomheder, der  

 udfører firmakørsel.
Endvidere omfatter bestemmelsen  

 virksomheder, der alene er beskæftiget med lastningen eller losningen  

 af godset uden at udføre transporten.
Det bemærkes, at trafikministeren efter  

 færdselslovens § 82, stk. 5, har bemyndigelse til at  

 fastsætte bestemmelser om vejtransport af farligt gods.
Med forslaget  

 gives der trafikministeren bemyndigelse til bl.a. at fastsætte  

 bestemmelser om uddannelse og udpegelse af sikkerhedsrådgivere i  

 virksomheder m.v., herunder på områder, hvor færdselsloven  

 ikke er gældende.
Til nr. 3 og 4 I forbindelse med forslaget til en integrationslov, der  

 bl.a. målrettet sigter mod udlændinges ansættelse på  

 arbejdsmarkedet, anmodede indenrigsministeren ved årsskiftet samtlige  

 ministre om at være opmærksomme på de krav om  

 indfødsret, der måtte være inden for ministeriets  

 område.
I den forbindelse anmodede indenrigsministeren om, at det blev  

 overvejet, hvorvidt et krav om indfødsret fortsat kunne anses som  

 velbegrundet, således at der ikke unødigt blev lagt hindringer i  

 vejen for udlændinges adgang til arbejdsmarkedet.
 Formålet med denne del af lovforslaget er på  

 den anførte baggrund at ophæve godskørselslovens krav om  

 indfødsret for tilladelsesindehavere og ansvarlige ledere af selskaber  

 m.v.
 Ansøgere, der ikke har dansk indfødsret, vil  

 herefter kunne meddeles tilladelse til godskørsel for fremmed regning  

 eller godkendelse som ansvarlig leder i et selskab, hvis de opfylder lovens  

 almindelige krav.
De tilladelsesudstedende myndigheder skal herefter ikke  

 kontrollere, om indfødsretskravet er opfyldt.
Derimod skal  

 myndighederne fortsat kontrollere, om de øvrige krav i § 3,  

 stk. 1, er opfyldt, herunder kontrollere ansøgerens vandel og  

 faglige kvalifikationer.
Det bemærkes, at de tilladelsesudstedende  

 myndigheder ved vurderingen af ansøgere indhenter ansøgerens  

 straffeattest til brug for bedømmelse af den pågældendes  

 vandel.
Er der tale om et selskab, indhenter de tilladelsesudstedende  

 myndigheder straffeattest for den person, der er ansvarlig leder af  

 virksomheden.
For så vidt angår vurderingen af de faglige  

 kvalifikationer kræves det, at ansøgeren har gennemført  

 et af Trafikministeriet godkendt kursus.
Herudover kræves det, at den  

 pågældende har været beskæftiget inden for erhvervet  

 i mindst 3 år, jf. reglerne i bekendtgørelse nr. 587 af 26. juni  

 1996 om godskørsel.
Manglende eller utilstrækkeligt bekræftede  

 oplysninger om vandel og faglige kvalifikationer kan medføre, at en  

 ansøgning må afslås på grund af utilstrækkelig  

 dokumentation.
Dette gør sig gældende for alle ansøgere.  

 Det bemærkes, at det kan være nødvendigt, at en  

 ansøger, der i en årrække ikke har opholdt sig her i  

 landet, selv må skaffe dokumenterede oplysninger fra opholdslandet.
Til nr. 5 og 6 Ændringerne er i første række en  

 konsekvens af lovforslagets § 2, nr. 3 og 4, om ophævelse af  

 kravet om indfødsret.
 Den foreslåede henvisning i godskørselslovens  

 § 4, stk. 2, til  § 3, stk. 2, i nr. 6 er alene en  

 præcisering af gældende ret.
Til nr. 7 Det fremgår af bemærkningerne til den  

 gældende godskørselslov, at der kan nægtes tilladelse til  

 et selskab, hvor personkredsen bag selskabet helt eller delvist ikke selv vil  

 kunne få udstedt tilladelse til godskørsel, f.eks. på  

 grund af, at de pågældende tidligere har drevet  

 transportvirksomhed på en ikke forsvarlig måde eller i  

 uoverensstemmelse med god skik inden for branchen.
Der henvises til  

 Folketingstidende 1988-89, 1. samling, tillæg A, spalte 1560.
 Med henblik på en præcisering af, at der kan  

 nægtes tilladelse til et selskab, hvis bestyrelses- eller  

 direktionsmedlemmer eller andre med væsentlige interesser  f.eks.  

 aktionærer eller anpartshavere, i selskaber m.v. ikke selv vil kunne  

 få udstedt tilladelse til godskørsel, foreslås det, at der  

 i selve loven medtages en bestemmelse herom.
Forslagets formål er samtidig at sikre, at der for  

 så vidt angår bestyrelses- og direktionsmedlemmer samt andre med  

 væsentlige interesser i selskaber m.v., foretages en konkret vurdering  

 af den pågældendes indflydelse i selskabet som sådant.  

 Konstateringen af, at en sådan person ikke opfylder de forudsatte  

 betingelser, bør således kun få afsmittende virkning  

 på spørgsmålet om, hvorvidt selskabet som sådant kan  

 få udstedt en tilladelse, hvis en nærmere konkret vurdering af  

 samtlige forhold i sagen giver grund til at befrygte, at selskabet vil  

 tilsidesætte de gældende regler.
Der skal således i  

 forbindelse med nægtelse af udstedelse af en tilladelse til et selskab  

 m.v. efter både § 4, stk. 5, nr. 1, og § 4, stk. 5,  

 nr. 2, foreligge omstændigheder, der giver grundlag for at antage, at  

 selskabet som sådant ikke vil kunne udøve  

 godskørselsvirksomhed på forsvarlig måde og i  

 overensstemmelse med god skik inden for branchen.
 Det bemærkes, at adgangen til i de nugældende  

 §§ 3 og 4 at nægte udstedelse af tilladelse til en ansøger  

 begrundet i ansøgerens egne forhold kan ske i videre omfang end efter  

 den foreslåede bestemmelse om nægtelse af udstedelse af en  

 tilladelse begrundet i personkredsens forhold.
 For disse personers vedkommende kan der efter  

 bestemmelsens nr. 1 kun nægtes udstedelse af tilladelse, hvis et medlem  

 af selskabets bestyrelse eller direktion samt andre med væsentlige  

 interesser i selskabet inden for de sidste 5 år er blevet nægtet  

 udstedelse af eller har fået tilbagekaldt en tilladelse til  

 godskørsel for fremmed regning eller en godkendelse som ansvarlig  

 leder af et selskab som følge af overtrædelse af bestemmelser i  

 godskørselslovgivningen, buslovgivningen eller taxilovgivningen.
 Bestemmelsens nr. 2 vedrører tilfælde, hvor  

 der foreligger oplysninger om, at et bestyrelses- eller direktionsmedlem samt  

 andre med væsentlige interesser i et selskab har overtrådt de  

 lovgivningsområder, der er nævnt i § 12, stk. 1, nr. 1.  

 Der henvises i den forbindelse til bemærkningerne til forslagets  

 § 2, nr. 12. Det er samtidig præciseret, at overtrædelsen  

 skal være sket i forbindelse med udførelse af  

 godskørselserhvervet.
 Bestemmelsens 5 års krav regnes fra  

 ansøgningstidspunktet.
Prøvelsen af, om personkredsen bag et selskab  

 opfylder de fastsatte krav, finder sted i forbindelse med udstedelse af  

 tilladelser til et selskab samt i forbindelse med fornyelsen af et selskabs  

 tilladelser.
I løbet af tilladelsernes gyldighedsperiode kan den  

 tilladelsesudstedende myndighed, som led i myndighedens kontrolforpligtelse,  

 foretage en undersøgelse af, om direktion og bestyrelse i et selskab  

 fortsat opfylder betingelserne.
Til nr. 8-11 De foreslåede bestemmelser vedrører  

 primært spørgsmålet om Vejtransportrådet og  

 Færdselsstyrelsens kompetence til at træffe afgørelser  

 efter loven.
 Nr. 10 om sammensætningen af Vejtransportrådet  

 er en konsekvens af de strukturelle omlægninger inden for  

 godskørselserhvervet.
Med virkning fra den 1. januar 1999 indgår Danske  

 Vognmænd, Foreningen af Danske Eksportvognmænd og Vognmandsfagets  

 Arbejdsgiverforening i den nye enhedsorganisation Dansk Transport og  

 Logistik.
Det foreslås, at disse organisationer repræsenteres med  

 ét medlem i Vejtransportrådet (mod nu to medlemmer) i lighed med  

 arbejdstagersiden, der ligeledes er repræsenteret med ét  

 medlem.
Efter § 8 i den gældende godskørselslov  

 træffer Vejtransportrådet afgørelser om meddelelse og  

 tilbagekaldelse af tilladelser m.v.
Det fremgår endvidere af  

 bestemmelsen, at trafikministeren efter aftale med Vejtransportrådet  

 kan fastsætte regler om, at Færdselsstyrelsen bemyndiges til at  

 træffe afgørelse efter loven.
Færdselsstyrelsen kan i dag i henhold til  

 bekendtgørelse nr. 587 af 26. juni 1996 om godskørsel  

 træffe afgørelse i en række sager.
Det drejer sig bl.a. om  

 meddelelse og fornyelse af tilladelse til godskørsel samt om  

 godkendelse af ansvarlig leder i et selskab m.v., når det er  

 åbenbart, at ansøgeren opfylder betingelserne.  

 Færdselsstyrelsen kan tilsvarende meddele afslag på  

 ansøgninger om tilladelser, hvis det er åbenbart, at  

 betingelserne ikke er opfyldt.
Færdselsstyrelsens  

 tilbagekaldelsesbeføjelser er begrænset til de tilfælde,  

 hvor tilladelsen udnyttes af en anden end indehaveren.
Det findes hensigtsmæssigt, at der i loven foretages  

 en fastlæggelse af kompetencefordelingen mellem Vejtransportrådet  

 og Færdselsstyrelsen.
Med lovforslaget foretages der samtidig en  

 konsekvensændring af godskørselslovens bestemmelser, som  

 indeholder henvisninger til og omtale af Vejtransportrådet.
 Det foreslås på den baggrund i  

 bestemmelsen i nr. 11 vedrørende lovens § 8, stk. 1,
at Vejtransportrådet træffer afgørelse i alle sager om  

 udstedelse af nationale tilladelser til godskørsel for fremmed  

 regning, om godkendelse som ansvarlig leder i et selskab m.v., om fornyelse  

 af en tilladelse samt om tilbagekaldelse af en tilladelse eller en  

 godkendelse, hvis sagen er af principiel karakter, eller hvis den er af  

 betydelig almen interesse.
 Det vil således efter forslaget være  

 Vejtransportrådet, som varetager den generelle rammefastlæggelse  

 for Færdselsstyrelsens tilladelsesadministration, idet rådet  

 træffer afgørelse i alle principielle sager.
 En ordning af den nævnte karakter vil således  

 indebære, at flere sager end i dag vil kunne afgøres som led i  

 Færdselsstyrelsens daglige administration af godskørselslovens  

 område.
Det bemærkes, at der i den nuværende praksis i  

 forbindelse med afgørelse af sager af hastende karakter er anvendt en  

 skriftlig procedure.
Vejtransportrådets medlemmer afgiver i disse  

 tilfælde en skriftlig indstilling, uden at rådet formelt  

 træder sammen.
Der er intet i den foreslåede bestemmelse, som  

 hindrer, at denne praksis fortsættes, i det omfang dette skønnes  

 hensigtsmæssigt.
 Efter den foreslåede affattelse af § 8,  

 stk. 2, træffer Færdselsstyrelsen afgørelse i alle  

 andre sager, herunder også i sager om udstedelse, fornyelse og  

 tilbagekaldelse af internationale tilladelser.
Både ved Færdselsstyrelsens egen behandling af  

 ansøgninger om tilladelser og i sager, som styrelsen forbereder for  

 Vejtransportrådet, er det af betydning, at styrelsen har alle relevante  

 oplysninger i den konkrete sag.
Det er i denne proces samtidig vigtigt, at  

 Færdselsstyrelsen kan modtage relevante oplysninger fra organisationer.  

 Med bestemmelsens stk. 2, 2. pkt., præciseres det på den  

 baggrund, at Færdselsstyrelsen bl.a. skal kunne forelægge  

 ansøgninger om tilladelse til godskørsel for fremmed regning og  

 godkendelse som ansvarlig leder i et selskab m.v. for branche- og  

 arbejdstagerorganisationer inden for vejtransportområdet.
Disse  

 organisationer sidder inde med stor viden om forholdene på dette  

 område, og deres udtalelser i konkrete sager kan derfor være  

 væsentlige bidrag til Færdselsstyrelsens sagsvurdering.
 Det bemærkes, at Færdselsstyrelsens  

 brevveksling med Vejtransportrådet i forbindelse med udførelse  

 af sekretariatsfunktionen har intern karakter, jf. herved offentlighedslovens  

 § 10, nr. 3. Endvidere bemærkes det, at det følger af  

 forvaltningslovens § 31, at styrelsen kan indhente oplysninger hos andre  

 myndigheder.
Efter bestemmelsens stk. 3, 1. pkt., vil det  

 være Vejtransportrådet, som fastsætter  

 standardvilkårene for tildeling af tilladelser, idet indholdet af  

 godskørselslovens § 6, stk. 4, videreføres som den  

 nye § 8, stk. 3, 1. pkt.
Der tilsigtes således ingen  

 ændring af retstilstanden.
For så vidt angår 2. pkt., er det efter den  

 gældende lov trafikministeren, der fastsætter vilkår for  

 udstedelse af internationale tilladelser.
Efter bestemmelsen foreslås  

 det, at det er Færdselsstyrelsen, der fastsætter  

 vilkårene.
Efter § 2 i den internationale godskørselslov, der  

 ophæves med dette lovforslag, meddeles tilladelse af trafikministeren,  

 ligesom det er trafikministeren, der fastsætter de nærmere  

 vilkår for tilladelserne.
Adgangen til at træffe afgørelse  

 efter den gældende internationale godskørselslovs §§ 1 og 4  

 er overført til Færdselsstyrelsen, jf. herved bestemmelserne i  

 Trafikministeriets bekendtgørelse nr. 729 af 7. oktober 1998 om  

 henlæggelse af opgaver til Færdselsstyrelsen.
Forslaget  

 indebærer derfor ingen realitetsændring på dette punkt.
Vejtransportrådets afgørelser kan efter den  

 nugældende lovs § 8, stk. 1, ikke indbringes for anden  

 administrativ myndighed.
En tilsvarende bestemmelse er derfor medtaget i  

 forslaget som en del af den nye § 8, stk. 4. Bestemmelsen omfatter  

 tillige Færdselsstyrelsen.
Efter den gældende godskørselslovs § 8,  

 stk. 2, kan trafikministeren bestemme, at en afgørelse, der efter  

 aftale med Vejtransportrådet er henlagt til Færdselsstyrelsen,  

 ikke skal kunne indbringes for højere administrativ myndighed.  

 Bemyndigelsen til at afskære klageadgangen er i dag udnyttet ved  

 § 19 i Trafikministeriets bekendtgørelse nr. 587 af 26. juni 1996  

 om godskørsel.
Der er derfor ikke tale om en ændret retstilstand  

 for så vidt angår sådanne afgørelser, når  

 forslaget til den nye § 8, stk. 4, afskærer muligheden for at  

 indbringe Færdselsstyrelsens afgørelse for  

 Vejtransportrådet.
Da Færdselsstyrelsen alene træffer  

 afgørelse på baggrund af de retningslinier, der fastlægges  

 af Vejtransportrådet og inden for rammerne af de standard vilkår,  

 som Vejtransportrådet fastsætter, findes det ubetænkeligt,  

 at det i loven fastslås, at styrelsens afgørelser ikke kan  

 indbringes for Vejtransportrådet med henblik på en ny vurdering  

 af sagen.
Det understreges imidlertid, at både Vejtransportrådet  

 og Færdselsstyrelsen som hidtil vil kunne tage initiativ til  

 drøftelse af generelle problemstillinger, der eventuelt måtte  

 opstå som følge af behandlingen af konkrete  

 afgørelsessager.
På denne måde vil det fortsat kunne  

 sikres, at Færdselsstyrelsen har det bedst mulige kendskab til  

 branchens generelle vilkår.
Afgørelser truffet af Færdselsstyrelsen i  

 henhold til §§ 1 og 4 i den nugældende internationale  

 godskørselslov kan indbringes for Trafikministeriet som 2.  

 instansmyndighed.
Borgernes retssikkerhed findes at være  

 tilstrækkelig sikret ved, at Færdselsstyrelsens afgørelser  

 kan indbringes for domstolene, jf. herved de foreslåede bestemmelser i  

 § 2, nr. 14-17.
 Det bemærkes endelig, at fastlæggelsen af  

 Vejtransportrådets og Færdselsstyrelsens kompetence i loven ikke  

 hindrer trafikministeren i at overføre de beføjelser, der i  

 loven er tillagt ministeren, til Færdselsstyrelsen eller en anden  

 styrelse eller institution under Trafikministeriet.
Til nr. 12 Godskørselslovens § 12 om tilbagekaldelse af  

 en tilladelse til godskørsel for fremmed regning eller en godkendelse  

 som ansvarlig leder af et selskab m.v. foreslås ændret i  

 såvel indholdet som i systematikken.
Efter den nugældende § 12 kan en tilladelse  

 eller godkendelse tilbagekaldes, hvis indehaveren eller den, der  

 optræder i virksomhedens interesse, groft eller gentagne gange har  

 overtrådt vilkårene for tilladelsen, bestemmelserne i loven eller  

 forskrifter udstedt i medfør af loven.
Endvidere kan tilladelsen eller  

 godkendelsen tilbagekaldes, hvis det må antages, at indehaveren ikke  

 længere vil kunne udøve virksomheden på forsvarlig  

 måde eller i overensstemmelse med god skik inden for branchen.
Endelig  

 kan en tilladelse eller godkendelse tilbagekaldes, hvis indehaveren har  

 betydelig forfalden gæld til det offentlige.
Den pågældende  

 skal således gøre det antageligt, at vedkommende vil kunne  

 udøve godskørselsvirksomhed på forsvarlig måde og i  

 overensstemmelse med god skik inden for branchen.
 Forslagets affattelse af § 12 indebærer, at det  

 fremover er den tilladelses- eller godkendelsesudstedende myndighed, der skal  

 godtgøre, at tilladelsen eller godkendelsen skal tilbagekaldes  

 begrundet i de nærmere omstændigheder i en konkret sag, som er  

 afgørende for, at tilbagekaldelse skal ske.
Det bemærkes, at der oftest i praksis som  

 udgangspunkt vil blive tildelt en forudgående advarsel, inden der  

 træffes afgørelse om tilbagekaldelse.
Advarslen angiver, at  

 fremtidige overtrædelser vil kunne føre til tilbagekaldelse af  

 tilladelsen eller godkendelsen.
For så vidt angår forslagets stk. 1, nr.  

 1, fremgår det, at der kan ske tilbagekaldelse af en tilladelse eller  

 godkendelse, hvis indehaveren groft eller gentagne gange overtræder  

 vilkårene, godskørselslovgivningens bestemmelser eller
regler inden for en række nærmere angivne lovområder.
I  

 alle tilfælde skal det vurderes, om overtrædelsen er af en  

 sådan karakter, at det må antages, at indehaveren ikke  

 længere vil kunne udøve sit hverv forsvarligt og i  

 overensstemmelse med god skik inden for branchen, og at tilladelsen eller  

 godkendelsen derfor skal tilbagekaldes.
De i forslaget angivne  

 lovområder har navnlig baggrund i Justitsministeriets  

 cirkulæreskrivelse af 10. september 1997 om indberetning af visse  

 overtrædelser af lovgivningen til Færdselsstyrelsen.
 Overtrædelse af de nævnte bestemmelser i  

 færdselslovgivningen om bl.a. overlæs,  

 hastighedsbegrænsere, hastighedsgrænser samt køre- og  

 hviletid, udgør en fare for færdselssikkerheden og skal derfor  

 kunne føre til tilbagekaldelse af en tilladelse, ligesom det  

 foreslås, at sådanne overtrædelser skal medføre  

 skærpede sanktioner, jf. herved forslagets § 1, nr. 3, 4, 5, 8,14  

 og 15-17.
 For så vidt angår lovgivningen om  

 euforiserende stoffer er det specielt indsmuglingssituationen, der vil  

 være relevant i forbindelse med udførelse af godstransport.
 Henvisningen til overtrædelser af  

 miljølovgivningen omfatter miljøbeskyttelseslovens bestemmelser  

 om beskyttelse af jord samt grund- og overfladevand, og om frembringelse,  

 opbevaring, behandling eller bortskaffelse af affald.
 For så vidt angår overtrædelser inden  

 for told- og skattelovgivningen vil urigtige eller manglende angivelser over  

 for toldvæsenet og skattesvig være relevant.
Efter bestemmelsen i stk. 1, nr. 2, skal der  

 ske tilbagekaldelse af en tilladelse eller godkendelse, hvis indehaveren har  

 en betydelig forfalden gæld til det offentlige.
Der tilsigtes ingen  

 ændring af retstilstanden, idet den nugældende bestemmelse i  

 § 12, stk. 3, har samme indhold.
 Stk. 2 og 3 er en præcisering af den  

 gældende § 12, stk. 1.
 Det fremgår af den nugældende § 12,  

 stk. 1, at en tilladelse eller godkendelse kan tilbagekaldes, hvis den,  

 der optræder i virksomhedens interesse, groft eller gentagne gange har  

 overtrådt vilkårene for en tilladelse eller en godkendelse eller  

 godskørselslovgivningens bestemmelser.
 Efter den foreslåede bestemmelse i stk. 1 kan  

 en tilladelse tilbagekaldes, hvis der foreligger én grov eller  

 gentagne overtrædelser begået af tilladelsesindehaveren.
 Efter bestemmelsens stk. 2 kan det føre til  

 tilbagekaldelse af en tilladelse, hvis en fører eller en anden, der  

 optræder i virksomhedens interesse, groft og gentagne gange har  

 overtrådt bestemmelserne i stk. 1, nr. 1, idet det ikke synes  

 rimeligt at en tilladelse kan tilbagekaldes ved én grov  

 overtrædelse, når der er tale om en ansats overtrædelse af  

 bestemmelserne i stk. 1, nr. 1. Tilladelsesindehaveren har således  

 ikke altid i sådanne situationer haft mulighed for at rette op på  

 forholdene som følge af manglende kendskab til den ansattes  

 overtrædelser af lovgivningen.
 Det bemærkes, at en tilladelse under alle  

 omstændigheder kun vil kunne tilbagekaldes, hvis det må antages,  

 at indehaveren af tilladelsen på grund af overtrædelsernes  

 karakter ikke vil kunne udøve sin virksomhed forsvarligt og i  

 overensstemmelse med god skik inden for branchen.
 Efter forslaget skal der i almindelighed være tale  

 om overtrædelser begået af den samme fører eller samme  

 anden person, der optræder i indehaverens interesse.
 For så vidt angår en tilladelsesindehaver med  

 mange tilladelser, vil der imidlertid - både i disse tilfælde og  

 generelt - blive foretaget en samlet vurdering af, hvorvidt vedkommende  

 fortsat må antages at kunne udøve virksomheden på  

 forsvarlig måde og i overensstemmelse med god skik inden for branchen.  

 Uanset at det principielle udgangspunkt er, at overtrædelser af  

 lovgivningen må medføre tilbagekaldelse af en virksomheds  

 samlede antal tilladelser, vil vurderingen af, om en tilladelsesindehaver  

 skal have tilbagekaldt én, nogle eller alle tilladelser imidlertid  

 kunne sættes i relation til virksomhedens størrelse, herunder  

 det samlede antal tilladelser i virksomheden.
Det vil i den forbindelse endvidere navnlig indgå i  

 overvejelserne, hvilke skridt indehaveren har taget for at standse den eller  

 de personer, som gentagne gange groft har overtrådt lovgivningen.
Ved  

 den foreslåede formulering af § 12, stk. 2, understreges  

 således tilladelsesindehaverens ledelsesmæssige ansvar med hensyn  

 til at sikre sig, at de ansatte overholder gældende lovgivning i  

 forbindelse med udførelsen af sit hverv i virksomheden.
Der skal  

 derfor ikke alene foretages en konkret vurdering af eventuelle  

 overtrædelser af lovgivningen, men også en samlet vurdering af  

 den pågældende virksomhed, herunder navnlig virksomhedens  

 tidligere og nuværende situation, samt hvilke ledelsesmæssige  

 dispositioner der som følge af eventuelle overtrædelser af  

 lovgivningen er foretaget med henblik på at sikre, at virksomheden  

 samlet lever op til de krav, der er en forudsætning for at have  

 tilladelse til at drive godskørselsvirksomhed.
Stk. 3 vedrører tilbagekaldelse af en godkendelse  

 som ansvarlig leder for et selskab.
Det foreslås, at en godkendelse kan  

 tilbagekaldes i lighed med en tilladelse til godskørsel, når der  

 foreligger de i stk. 1 nævnte forhold og forfalden gæld til det  

 offentlige.
 § 12, stk. 4, der er ny, har til  

 formål at sikre, at de betingelser, der er en forudsætning for at  

 få udstedt en tilladelse til godskørsel for fremmed regning  

 eller en godkendelse som ansvarlig leder af et selskab m.v., også  

 løbende opfyldes af tilladelsesindehaveren eller den ansvarlige leder.  

 En tilladelse eller en godkendelse kan efter den foreslåede bestemmelse  

 tilbagekaldes, hvis dette ikke er tilfældet.
 Bestemmelsen vil f.eks. omfatte tilfælde, hvor en  

 tilladelsesindehaver - uden at der foreligger betalingsstandsning eller  

 konkurs - kommer i en situation, der indebærer, at den  

 pågældende på baggrund af en konkret vurdering må  

 anses for ikke længere at have tilstrækkeligt økonomisk  

 grundlag for at drive virksomheden på forretningsmæssig  

 forsvarlig måde.
Bestemmelsen vil endvidere være relevant for  

 så vidt angår selskaber m.v., jf. herved lovforslagets § 2,  

 nr. 7, om en nærmere prøvelse af selskabets bestyrelses- og  

 direktionsmedlemmer i forbindelse med udstedelse af tilladelser til  

 selskabet.
Bestemmelsen i § 12, stk. 4, vil således hindre,  

 at et selskab, som har opnået en tilladelse, efterfølgende  

 ændrer bestyrelsens eller direktionens sammensætning på en  

 måde, der giver grundlag for at antage, at selskabet ikke længere  

 vil kunne udøve godskørselsvirksomhed på forsvarlig  

 måde og i overensstemmelse med god skik inden for branchen.  

 Bestemmelsen sikrer, at der i sådanne tilfælde kan foretages en  

 fornyet konkret vurdering af selskabet m.v.
Færdselsstyrelsen vil efter  

 forslagets vedtagelse udarbejde forslag til ændring af  

 standardvilkårene, som herefter vil blive forelagt  

 Vejtransportrådet til godkendelse.
Bestemmelsen har samtidig sammenhæng med en  

 ændring af Rådets direktiv 96/26/EF af 29. april 1996 om adgang  

 til erhvervet godstransport ad landevej m.v. (adgangsdirektivet), som er  

 vedtaget af Rådet den 1. oktober 1998, jf.
EF-Tidende 1998 L 277, side  

 17. Fristen for gennemførelse i dansk ret er fastlagt til 1 år  

 efter direktivets vedtagelse.
Der er i direktivet fastsat minimumskrav vedrørende  

 ansøgerens faglige kvalifikationer, økonomisk baggrund og  

 vandel samt regler om tilbagekaldelse af meddelte tilladelser.  

 Ændringsdirektivet indebærer en stramning af disse adgangskrav,  

 ligesom godskørselslovens anvendelsesområde udvides til tillige  

 at omfatte køretøjer med en tilladt totalvægt ned til  

 3.500 kg.
De eksisterende danske regler på dette område i  

 godskørselslovgivningen er skærpede i forhold til EU's  

 minimumskrav, og lovforslagets bestemmelser om øget mulighed for  

 tilbagekaldelse af tilladelser m.v. er i overensstemmelse med ønsket  

 om, at der skal være en høj standard inden for erhvervet.
I ændringsdirektivet stilles der endvidere krav om,  

 at virksomhederne skal kontrolleres regelmæssigt, og mindst  

 hvert 5. år med hensyn til vandel, økonomiske krav,  

 herunder egenkapital, samt faglige kvalifikationer.
Med den foreslåede  

 bestemmelse sikres der således samtidig hjemmel til, at  

 Færdselsstyrelsen kan etablere den i direktivet forudsatte  

 stikprøvekontrol på godskørselslovens område.
Bestemmelsen i § 12, stk. 5, der er ny,
er en konsekvens af inkorporeringen af lov om international  

 godskørsel i godskørselslovens bestemmelser.
Reglen svarer til  

 den internationale godskørselslovs § 4, stk. 1, idet det dog  

 bemærkes, at tilbagekaldelse af tilladelsen som følge af  

 førerens eller en anden, der optræder i virksomhedens interesse,  

 overtrædelse af vilkårene for tilladelsen, kun kan ske ved grove  

 gentagne overtrædelse af vilkårene.
Bestemmelsen i stk. 6 præciserer, at  

 tilbagekaldelse af tilladelse til godskørsel for fremmed regning, jf.  

 lovens § 1, stk. 1, og tilbagekaldelse af godkendelse som ansvarlig  

 leder af et selskab kan ske på tid fra 1 til 5 år eller indtil  

 videre.
Tilbagekaldelse af en tilladelse eller en godkendelse, der ikke  

 indeholder en angivelse af tidsfrist, skal forstås som en  

 tilbagekaldelse indtil videre.
 Da der ikke er nogen antalsbegrænsning med hensyn  

 til godskørselstilladelser, vil en tilbagekaldelse af en enkelt eller  

 nogle tilladelser have den konsekvens, at der skal forløbe en vis  

 periode - fra 1 til 5 år eller indtil videre - hvor  

 tilladelsesindehaveren ikke kan få udstedt yderligere tilladelser.
Til nr.13 Forslaget til ny § 12 a bestemmer, at myndighederne i  

 forbindelse med behandling af sager om tilbagekaldelse skal give  

 tilladelsesindehaveren oplysning om overtrædelser begået af en  

 fører eller en anden, der optræder i virksomhedens interesse, i  

 forbindelse med udførelse af hvervet.
 I forbindelse med en afgørelse om tilbagekaldelse  

 af en tilladelse, som er begrundet i føreres eller andre ansattes  

 grove og gentagne overtrædelser af lovgivningen, er det ud fra  

 almindelige retssikkerhedsmæssige principper vigtigt at sikre, at  

 tilladelsesindehaveren er bekendt med de oplysninger, der kan medføre,  

 at myndighederne træffer afgørelse om tilbagekaldelse.
Politiet skal i henhold til Justitsministeriets  

 cirkulæreskrivelse af 10. september 1997 foretage indberetning af visse  

 overtrædelser af lovgivningen til Færdselsstyrelsen, når en  

 tilladelsesindehaver eller dennes førere straffes for et forhold, der  

 vil kunne få betydning for en vurdering af, om en tilladelse skal  

 tilbagekaldes.
Færdselsstyrelsen modtager således oplysning,  

 når en tilladelsesindehaver eller en fører straffes for  

 overtrædelse af færdselslovens bestemmelser om mangler ved  

 køretøjer, overlæs, kørsel uden kørekort  

 samt hastighedsovertrædelser, reglerne om kørsel med farligt  

 gods, reglerne om køre- og hviletid, told- og skattelovgivningen,  

 straffelovgivningen og anden lovgivning.
Indberetning i henhold til Justitsministeriets  

 cirkulæreskrivelse er for så vidt angår overtrædelser  

 af told- og skattelovgivningen, straffelovgivningen og anden lovgivning,  

 begrænset til at omfatte overtrædelser, der er sket i tilknytning  

 til driften af godskørselsvirksomheden.
Færdselsstyrelsen kan  

 derfor på cirkulæreskrivelsens øvrige lovområder  

 være i besiddelse af oplysninger om strafbare forhold, der ikke  

 umiddelbart er knyttet til overtrædelser begået i forbindelse med  

 udførelse af arbejde i virksomheden.
Efter lovforslagets § 2,  

 nr.12 (godskørselslovens § 12, stk. 2), følger det,  

 at tilbagekaldelse af en tilladelse skal være begrundet i en  

 overtrædelse af lovgivningen, som er sket i forbindelse med  

 udførelsen af den ansattes hverv for tilladelsesindehaveren.
I den her  

 foreslåede bestemmelse er der med henvisningen til § 12,  

 stk. 1, nr. 1, foretaget en udtrykkelig afgrænsning af de  

 strafbare forhold, der kan begrunde videregivelse af oplysninger.  

 Videregivelse af oplysninger om føreres eller andre ansattes strafbare  

 forhold til tilladelsesindehaveren kan derfor ikke ske i videre omfang end  

 det anførte, og de nævnte øvrige oplysninger kan  

 således ikke videregives.
Cirkulæreskrivelsen indeholder en række  

 eksempler for så vidt angår overtrædelser af told- og  

 skattelovgivningen, straffelovgivningen og anden lovgivning.
Inden for told-  

 og skattelovgivningen vil urigtige eller manglende angivelser over for  

 toldvæsenet og skattesvig være relevant.
 Ved videregivelse af oplysninger i nødvendigt  

 omfang forstås videregivelse med henblik på at opfylde  

 forvaltningslovens krav om partshøring og begrundelseskrav.
Til nr. 14-17 Det foreslås i stk. 1, at indehaveren af en  

 tilladelse eller en godkendelse altid kan forlange en afgørelse om  

 tilbagekaldelse indbragt for domstolene.
Det bemærkes i den  

 forbindelse, at adgangen til domstolsprøvelse herefter også  

 omfatter afgørelse om tilbagekaldelse af de særlige  

 (internationale) tilladelser som følge af overtrædelse af  

 vilkårene for tilladelsen, jf. herved dette forslags § 2, nr.1 og  

 12.
Med lovforslagets § 2, nr.12, foreslås det at  

 etablere en udvidet adgang til at tilbagekalde tilladelser og godkendelser  

 som følge af strafbare overtrædelser af godskørselsloven  

 samt anden lovgivning begået af indehavere eller af andre i  

 virksomheden.
Det findes på den baggrund rigtigst, at indbringelse for  

 domstolene i alle tilfælde, hvor der i en afgørelse om  

 tilbagekaldelse indgår spørgsmål om overtrædelse af  

 godskørselslovgivningen og anden lovgivning, ikke sker i den  

 borgerlige retsplejes former, jf. herved den gældende  

 godskørselslovs § 13, stk. 1, men i stedet kan ske efter de  

 principper, der følger af straffelovens § 78, stk. 3, og i  

 strafferetsplejens former med de særlige retsgarantier, der  

 følger heraf.
 Stk. 2 om domstolsprøvelse ved nægtelse af  

 fornyelse af tilladelser efter godkendelser svarer indholdsmæssigt til  

 den nugældende lovs § 13, stk. 2.
 Det foreslås endvidere, at anmodning om  

 sagsanlæg skal have opsættende virkning - bortset fra den  

 gældende bestemmelse vedrørende tilbagekaldelse eller  

 nægtelse af fornyelse på grund af betydelig forfalden gæld  

 til det offentlige, jf. den gældende lovs § 13, stk. 3.
 Det bemærkes, at den tilladelsesudstedende myndighed  

 i forbindelse med sagsanlæg kan nedlægge påstand om, at  

 afgørelsen om tilbagekaldelse ikke skal have opsættende  

 virkning.
 Der er endelig foretaget konsekvensændringer som  

 følge af lovforslagets § 2, nr. 3 og 4, om ophævelse af  

 kravet om indfødsret.
Det foreslås i § 2, nr. 17, at den myndighed, der  

 har tilbagekaldt en tilladelse eller godkendelse til enhver tid kan  

 ophæve beslutningen.
Bestemmelsen svarer til den gældende lovs §  

 13, stk. 5. Der tilsigtes således ingen ændring af  

 retstilstanden.
Til nr. 18 Ændringen er en konsekvens af forslagets § 2,  

 nr. 3 og 4, vedrørende ophævelse af kravet om indfødsret  

 i godskørselslovens § 3, stk. 1 og 2.
Til nr. 19 Bestemmelsen er en konsekvens af inkorporeringen af lov om  

 international godskørsel i godskørselslovens bestemmelser.  

 Bestemmelsen svarer i princippet til den internationale  

 godskørselslovs § 4, stk. 2, idet bestemmelsen dog er  

 ændret fra en bemyndigelsesbestemmelse til en egentlig  

 bestemmelse om bortfald af den særlige tilladelse, når den  

 nationale tilladelse til godskørsel tilbagekaldes efter lovens  

 § 12 eller bortfalder efter bestemmelsens stk. 1.
 Samtidig bliver sådanne tilladelser, når de  

 bortfalder, omfattet af den generelle bestemmelse i godskørselslovens  

 § 15 om pligtmæssig aflevering af bortfaldne tilladelser til  

 Færdselsstyrelsen.
Til nr. 20 Der tilsigtes med forslaget ingen realitetsændring i  

 den bestående adgang til at tilbageholde motorkøretøjer,  

 hvormed der udføres godskørsel i strid med lovens bestemmelser  

 m.v. Ændringen har sammenhæng med forslagets § 1, nr. 8,  

 hvorefter der etableres tilbageholdelsesadgang i en række  

 tilfælde på færdselslovens område.
Den gældende  

 lovs § 16, stk. 3, foreslås ikke videreført, idet bestemmelsen  

 afløses af retsplejelovens bestemmelser om beslaglæggelse.
Til nr. 21 Forslaget er en konsekvens af inkorporeringen af lov om  

 international godskørsel i godskørselslovens bestemmelser.  

 Reglen svarer til den internationale godskørselslovs § 5 a.
Den internationale godskørselslovs § 5 a blev  

 indsat ved lov nr. 304 af 22. maj 1982 med henblik på at sikre  

 chauffører og andre, der medvirker ved internationale godstransporter  

 mod udgifter til sygebehandling m.v. og til retshjælp i udlandet, idet  

 det økonomiske ansvar herfor blev pålagt arbejdsgiveren.
For  

 så vidt angår motiverne til lovændringen henvises i  

 øvrigt til Folketingstidende 1981/82, 1. samling, tillæg A,  

 spalte 2285.
 Til nr. 22.
Forslaget er en konsekvens af inkorporeringen af lov om  

 international godskørsel i godskørselslovens bestemmelser.  

 Efter den gældende internationale godskørselslovs § 6  

 straffes overtrædelse af § 1 og § 5 a, stk. 4, med  

 bøde.
En tilsvarende sanktionsmulighed foreslås  

 gennemført i godskørselsloven.
 Forslaget er endvidere en konsekvens af ændringen af  

 godskørselslovens § 1, stk. 1 og 2.
Til nr. 23 Ved lov nr. 474 af 12. juni 1996 om ændring af  

 straffeloven er der fastsat regler om strafansvar for juridiske personer.
Med den nævnte lov er der indført en  

 række generelle bestemmelser om kollektivansvar i straffeloven.
De nye  

 regler omfatter også overtrædelser, som begås af staten,  

 kommuner og kommunale fællesskaber, jf. § 60 i lov om kommunernes  

 styrelse.
 Det er ved lovens vedtagelse forudsat, at allerede  

 gældende bestemmelser om hjemmel til selskabsansvar ændres ved  

 førstkommende lejlighed.
Til §§ 3 og 4 Det foreslås , at ophæve § 41, stk. 2, og §  

 58, stk. 2, i arbejdsmiljøloven, samt loven om kontrol med  

 overholdelsen af De europæiske Fællesskabers forordninger om  

 arbejderbeskyttelse inden for landevejstransport og køre- og hviletid.  

 Endvidere foreslås det at ophæve loven om international  

 godstransport med motorkøretøjer.
Bestemmelserne er således en konsekvens af  

 forslagets § 1, nr. 2, 4 og 5, vedrørende køre- og  

 hviletidsområdet samt forslagets § 2, nr. 21, som vedrører  

 indføjelsen af bestemmelserne i lov nr. 257 af 22. maj 1974 om  

 international godstransport med motorkøretøjer m.v. i  

 godskørselsloven.
Der henvises i øvrigt til  

 bemærkningerne til de nævnte bestemmelser.
Til § 5 Loven foreslås at træde i kraft den 1. april  

 1999, idet dog bestemmelsen i § 1, nr. 10, træder i kraft på et  

 af trafikministeren fastsat tidspunkt, jf. § 5, stk. 2.
 Bestemmelsens stk. 3 har sammenhæng med  

 ophævelsen af lov nr. 257 af 22. maj 1974 om international  

 godstransport med motorkøretøjer m.v.
Bilag 1 Lovforslaget sammenholdt med gældende lov Gældende formulering Lovforslaget § 1 I færdselsloven, jf. lovbekendtgørelse nr. 735 af 24. august  

 1992, som ændret bl.a. ved lov nr. 1122 af 20. december 1995, lov nr.  

 1123 af 20. december 1995, lov nr. 468 af 10. juni 1997, lov nr. 73 af 4.  

 februar 1998, lov nr. 292 af 18. maj 1998 og senest ved lov nr. 484 af 1.  

 juli 1998 foretages følgende ændringer:
 § 86.
 1.
 »Tilsvarende gælder for kørsel med blokvogn i  

 ubelæsset stand, hvis blokvognen overskrider de i medfør af  

 §§ 84 og 85 fastsatte bestemmelser om køretøjers bredde,  

 længde og højde samt køretøjers største  

 tilladte totalvægt og akseltryk.«.
 2.
»Kapitel 13 a Køre- og hviletid § 86 a.
Trafikministeren kan fastsætte bestemmelser om  

 gennemførelsen, anvendelsen og kontrol med overholdelsen af Det  

 Europæiske Fællesskabs forordninger og direktiver samt  

 internationale aftaler, overenskomster eller lignende om køre- og  

 hviletid indenfor vejtransport.
 Stk. 2. Trafikministeren kan fastsætte bestemmelser om  

 fravigelse af regler i de i stk. 1 nævnte retsakter i det omfang,  

 disse indeholder adgang hertil.
 Stk. 3. Trafikministeren kan henlægge administrationen  

 af de efter stk. 1 og 2 fastsatte bestemmelser til anden offentlig  

 myndighed, privat organisation eller lignende.«.
§ 117. --- Stk. 2. --- 3)	under tilsidesættelse af væsentlige hensyn til  

 færdselssikkerheden har voldt skade på person eller ting eller  

 fremkaldt fare herfor.
 3.
 »3) findes skyldig i forhold, der er omfattet af § 125 a eller  

 § 126, stk. 1, nr. 1-4.«.
§ 118. --- Stk. 5. I forskrifter, der udstedes i medfør af  

 loven, kan der fastsættes straf af bøde for overtrædelse  

 af bestemmelser i forskrifterne.
 4.
»Der kan endvidere fastsættes straf af hæfte  

 for overtrædelse af bestemmelser i forskrifter udstedt i medfør  

 af § 86 a.
I forskrifter, der udstedes i medfør af § 68, kan  

 der fastsættes bestemmelser om udmåling af en skærpet  

 bøde for overtrædelse af regler om hastighedsbegrænseres  

 funktion.
Tilsvarende gælder for forskrifter, der udstedes i  

 medfør af § 85 for overtrædelse af regler om  

 køretøjers største tilladte totalvægt, når  

 overtrædelsen er sket under kørsel med et køretøj  

 med en tilladt totalvægt på over 3.500 kg.«.
 Stk. 6.
 5.
 § 119 a.
Stk. 2. --- 6.
Stk. 3 7.
 8.
»§ 120 a.
Politiet kan tilbageholde køretøjer i  

 tilfælde af overtrædelse af 1)	forskrifter udstedt i medfør af § 68 om  

 hastighedsbegrænseres funktion, 2)	forskrifter om køretøjers største tilladte  

 totalvægt udstedt i medfør af § 85, 3)	forskrifter om køre- og hviletid udstedt i medfør af  

 § 86 a, 4)	Rådets forordning (EØF) nr. 3820/85 om harmonisering af  

 visse bestemmelser på det sociale område inden for  

 vejtransport, 5)	Rådets forordning (EØF) nr. 3821/85 om kontrolapparatet  

 inden for vejtransport med senere ændringer, eller 6)	Den europæiske overenskomst om arbejde, der udføres af  

 det kørende personale i international Vejtransport  

 (AETR-overenskomsten).
Stk. 2. Med hensyn til iværksættelse af  

 tilbageholdelsen efter stk. 1 finder reglerne i retsplejelovens  

 §§ 824 og 825 om beslaglæggelse af ting, der findes at burde  

 konfiskeres, tilsvarende anvendelse.
Tilbageholdelse kan ske, indtil  

 køretøjet eller forholdene i øvrigt er bragt i  

 overensstemmelse med de i stk. 1 nævnte  

 bestemmelser.«.
 § 124 g.
1)	500 kr. for biler med en typegodkendt totalvægt på over  

 3.500 kg, påhængsvogne og sættevogne til biler, hvor  

 påhængsvognen og sættevognen har en typegodkendt  

 totalvægt på over 3.500 kg, motorredskaber, personbiler til flere  

 end 9 personer føreren medregnet, samt for blokvogne, 2)	350 kr. for de biler og påhængskøretøjer,  

 som ikke er nævnt under nr. 1 og 3, samt traktorer, og 3)	200 kr. for motorcykler og for påhængsvogne eller  

 påhængsredskaber til motorcykler.
 9.
»§ 124 g.
For lovpligtige syn betales, jf. dog stk.  

 2   4:
1)	500 kr. for biler med en typegodkendt totalvægt på over  

 3.500 kg, påhængsvogne og sættevogne til biler, hvor  

 påhængsvognen og sættevognen har en typegodkendt  

 totalvægt på over 3.500 kg, for motorredskaber, personbiler til  

 flere end 9 personer føreren medregnet, samt for blokvogne, 2)	350 kr. for de biler og påhængskøretøjer,  

 som ikke er nævnt under nr. 1 og 3, samt traktorer og 3)	200 kr. for motorcykler og for påhængsvogne eller  

 påhængsredskaber til motorcykler.
 Stk. 2.
1)	250 kr. for biler med en typegodkendt totalvægt på over  

 3.500 kg, påhængsvogne og sættevogne til biler, hvor  

 påhængsvognen og sættevognen har en typegodkendt  

 totalvægt på over 3.500 kg, motorredskaber, personbiler til flere  

 end 9 personer føreren medregnet, samt for blokvogne, 2)	175 kr. for de biler og påhængskøretøjer,  

 som ikke er nævnt under nr. 1 og 3, samt traktorer, og 3)	100 kr. for motorcykler og for påhængsvogne eller  

 påhængsredskaber til motorcykler.
 Stk. 2.
 Stk. 3.
 Stk. 3.
1)	325 kr. for biler med en typegodkendt totalvægt på over  

 3.500 kg, påhængsvogne og sættevogne til biler, hvor  

 påhængsvognen og sættevognen har en typegodkendt  

 totalvægt på over 3.500 kg, for motorredskaber, personbiler til  

 flere end 9 personer føreren medregnet, samt for blokvogne, 2)	225 kr. for de biler og påhængskøretøjer,  

 som ikke er nævnt under nr. 1 og 3, samt traktorer og 3)	125 kr. for motorcykler og for påhængsvogne eller  

 påhængsredskaber til motorcykler.
Stk. 4. I tilfælde, hvor det under et syn  

 konstateres, at der er foretaget syns- og registreringspligtige  

 ændringer, som ikke er anmeldt til registrering, og  

 køretøjet derfor henvises til syn og registrering, skal der  

 ikke betales for det syn, som køretøjet henvises til.
Der skal  

 dog betales for eventuelle omstillingssyn, jf. stk. 3.
Stk. 5. For andre syn betales 1)	850 kr. for biler med en typegodkendt totalvægt på over  

 3.500 kg, påhængsvogne og sættevogne til biler, hvor  

 påhængsvognen og sættevognen har en typegodkendt  

 totalvægt på over 3.500 kg, for motorredskaber, personbiler til  

 flere end 9 personer føreren medregnet, samt for blokvogne, 2)	225 kr. for de biler og påhængskøretøjer,  

 som ikke er nævnt under nr. 1 og 3, samt traktorer 3)	125 kr. for motorcykler og for påhængsvogne eller  

 påhængsredskaber til motorcykler.
Stk. 6. For særlig godkendelse hos Statens  

 Bilinspektion af busser, der ønskes anvendt til kørsel, hvortil  

 der i andre lande kræves særlig tilladelse, betales 520 kr.
For  

 undersøgelse af, om en bus fortsat er i overensstemmelse med en  

 meddelt godkendelse, betales 200 kr.«.
 10.
» § 124 j.
 11.
 12. § 124 j, stk. 1, 2. pkt.,  

ændres »personbiler og varebiler« til:  

 » registreringspligtige  

 køretøjer«.
 § 124 r.
 13.
 »De i § 121, stk. 5, § 124 a,  

 stk. 1-3, § 124 c, stk. 1, § 124 e, stk. 1,  

 § 124 g, stk. 1, 3, 5 og 6 , § 124 j, stk. 1, 1. og 2.  

 pkt.,*  § 124 m, stk. 1,  

 § 124 o, stk. 1, og § 124 p, 1. pkt., nævnte  

 beløb reguleres en gang årligt den 1. januar med 2 pct. tillagt  

 tilpasningsprocenten for det pågældende finansår, jf. lov  

 om en satsreguleringsprocent.«.
 14.
»§ 125 a.
Retten til at føre de i § 125  

 nævnte køretøjer skal frakendes føreren af et  

 sådant køretøj, hvis føreren har foretaget et  

 uautoriseret, konstruktivt indgreb i køretøjets  

 hastighedsbegrænser eller dens forbindelser, eller føreren  

 vidste eller burde have vidst, at der er foretaget et sådant indgreb.  

 Det samme gælder, hvis føreren har betjent  

 køretøjet på en sådan måde, at  

 hastighedsbegrænseren gøres uvirksom.
Stk. 2. Frakendelsen sker ubetinget.
Under særlig  

 formildende omstændigheder kan frakendelse dog ske  

 betinget.«.
 § 126.
 1)	under tilsidesættelse af væsentlige hensyn til  

 færdselssikkerheden har voldt skade på person eller ting eller  

 fremkaldt fare herfor.
2)	har overskredet de tilladte hastigheder efter §§ 42 og 43 med  

 mere end 70%, 3)	har gjort sig skyldig i promillekørsel med en  

 alkoholkoncentration i blodet under eller efter kørslen over 0,80  

 promille, eller 4)	frakendelse findes begrundet ved beskaffenheden af den begåede  

 forseelse, og hvad der i øvrigt foreligger oplyst om tiltaltes forhold  

 som fører af motordrevet køretøj.
 15.
 »2)	har overskredet de tilladte hastigheder efter § 42 eller en  

 lavere hastighedsgrænse fastsat ved færdselstavler eller anden  

 afmærkning med mere end 70 %,«.
 16.
»3)	under kørsel i et af de i § 43 nævnte  

 køretøjer, under kørsel med blokvogn eller mobilkran,  

 jf. § 86, stk. 1, samt ved slæbning af  

 køretøjer, jf. § 70, stk. 4, har overskredet de for  

 sådanne køretøjer tilladte hastigheder, jf. §§ 42 og  

 43, eller en lavere hastighedsgrænse fastsat ved færdselstavler  

 eller anden afmærkning, med mere end 70% for hastighedsgrænser  

 på højst 30 km i timen, eller med mere end 40% for  

 hastighedsgrænser på over 30 km i timen, 4)	under kørsel med et køretøj med en tilladt  

 totalvægt på over 3.500 kg har overtrådt de i medfør  

 af § 85 fastsatte forskrifter om største tilladte totalvægt  

 med mere end 30%,«.
 Nr. 3 og 4 bliver herefter nr. 5 og 6.
 Stk. 2.
1)	forsætlig har voldt skade på andres person eller ting,  

 forsætlig har fremkaldt nærliggende fare herfor eller i  

 øvrigt har ført motordrevet køretøj på  

 særlig hensynsløs måde, 2)	ved forskellige lejligheder har gjort sig skyldig i forhold, der  

 hver for sig er omfattet af stk. 1, nr. 1 eller 3, 3)	tidligere er frakendt førerretten betinget, og det nye  

 forhold er begået i prøvetiden, eller 4)	tidligere er frakendt førerretten ubetinget, og det nye  

 forhold er begået inden 5 år efter udløbet af  

 frakendelsestiden.
 17.
 »2)	har gjort sig skyldig i flere forhold, der hver for sig er omfattet  

 af stk. 1, nr. 1-5,«.
Stk. 3--- § 2 I lov om godskørsel, jf. lovbekendtgørelse nr. 259 af 12.  

 april 1995, som ændret ved § 32 i lov nr. 386 af 22. maj 1996 foretages  

 følgende ændringer:
 § 1.
 1.
 »Den, der er etableret på dansk område og udfører  

 godskørsel for fremmed regning med motorkøretøj eller  

 vogntog med en tilladt totalvægt, der overstiger en af trafikministeren  

 fastsat vægtgrænse, skal have tilladelse hertil.  

 Godskørsel må kun udføres af tilladelsesindehaveren, af  

 en chauffør ansat hos denne eller hos en anden tilladelsesindehaver.  

 Der må kun kræves betaling for de med udlånet direkte  

 forbundne omkostninger.
Stk. 2. Godskørsel med motorkøretøj eller  

 vogntog kræver særlig tilladelse, med mindre andet følger  

 af bestemmelser fastsat af Det Europæiske Fællesskab,  

 international aftale eller bestemmelser fastsat af trafikministeren, ved  

 kørsel 1)	over landets grænse eller 2)	på dansk område af en virksomhed etableret i  

 udlandet.«.
 Stk. 2.
 Stk.3.
 Stk.4.
 2.
 »Stk. 3. Trafikministeren for alle former for virksomhed, hvis  

 aktiviteter omfatter vejtransport, lastning og losning af farligt gods,  

 fastsætter regler om udpegelse af sikkerhedsrådgivere, herunder  

 regler om sikkerhedsrådgiverens opgaver og  

 uddannelseskrav.«.
 § 3.
1)	har dansk indfødsret, 2)	har bopæl her i landet, 3)	ikke er umyndiggjort og ikke er under værgemål efter  

 værgemålslovens § 5 eller under samværgemål  

 efter værgemålslovens § 7, 4)	hverken har anmeldt betalingsstandsning eller er under konkurs, 5)	ikke har betydelig forfalden gæld til det offentlige, hvorved  

 forstås beløb i størrelsesordenen 50.000 kr. og  

 derover, 6)	har økonomisk grundlag for at drive virksomheden  

 forretningsmæssigt forsvarligt, 7)	ikke er dømt for strafbart forhold, der begrunder en  

 nærliggende fare for misbrug af adgangen til at udføre  

 vognmandsvirksomhed, jf. borgerlig straffelovs § 78, stk. 2, 8)	i faglig henseende er kvalificeret til at drive vognmandsvirksomhed  

 og gør det antageligt, at de vil kunne udøve denne på  

 forsvarlig måde og i overensstemmelse med god skik inden for  

 branchen.
 3.
 Nr. 2-8 bliver herefter nr. 1-7.
 Stk. 2.
 4.
 § 4.
 5.
 Stk. 2.
 6.
 Stk. 3.
 7.
»Stk. 5. Ved vurderingen af, om selskabet opfylder  

 betingelserne i § 3, stk. 1, nr. 7, 2. led, kan indgå  

 oplysninger om, at medlemmer af bestyrelsen, direktionen eller andre personer  

 med væsentlige interesser i selskabet inden for de seneste 5  

 år 1)	er blevet nægtet udstedelse af eller har fået  

 tilbagekaldt en tilladelse eller en godkendelse som ansvarlig leder i  

 medfør af bestemmelser i denne lov, lov om buskørsel eller lov  

 om taxikørsel m.v., eller forskrifter udstedt i medfør heraf,  

 eller 2)	i forbindelse med udførelse af godskørselsvirksomhed  

 groft eller gentagne gange har overtrådt bestemmelser omfattet af  

 § 12, stk. 1, nr. 1.«.
 § 6.
 Stk.4. Tilladelsen og godkendelsen meddeles i øvrigt  

 på nærmere af Vejtransportrådet fastsatte vilkår for  

 virksomhedens udøvelse.
 8.
 Stk. 5 bliver herefter stk. 4.
 9.
 »Vejtransportrådet, afgørelseskompetence,  

 klageadgang m.v.«.
Vejtransportrådet § 7.
Stk. 2. --- 10.
 § 8.
 11.
 »§ 8. Vejtransportrådet træffer afgørelse i  

 sager af principiel karakter eller af betydelig almen interesse for så  

 vidt angår udstedelse af tilladelse til godskørsel for fremmed  

 regning efter § 1, stk. 1 og § 4, stk. 1, 3 og 4, om godkendelse  

 som ansvarlig leder i et selskab m.v. efter § 4, stk. 2, om  

 fornyelse af en tilladelse samt om tilbagekaldelse af en tilladelse eller en  

 godkendelse efter § 12, stk. 1-4.
 Stk. 2.
 Stk. 2.
 Stk. 3.
 Stk. 4.
 § 12.
 12.
»§ 12. En tilladelse til godskørsel for fremmed  

 regning, jf. § 1, stk. 1, og § 4, stk. 1, 3 og 4, kan tilbagekaldes, hvis  

 indehaveren 1)	må antages ikke længere at opfylde  

 betingelserne i § 3, stk. 1, nr. 7, 2. led, som følge af, at  

 vedkommende i forbindelse med udførelse af erhvervet groft eller  

 gentagne gange har overtrådt vilkårene for tilladelsen eller  

 bestemmelser i a)	denne lov eller forskrifter udstedt i medfør  

 heraf, b)	færdselslovgivningens bestemmelser om hastighed,  

 kørsel uden kørekort, køretøjers indretning,  

 udstyr og tilbehør, anbringelse af gods og transport af farligt gods,  

 køretøjers største tilladte totalvægt samt  

 køre- og hviletid, c)	Rådets forordning (EØF) nr. 3820/85 om  

 harmonisering af visse bestemmelser på det sociale område inden  

 for vejtransport, Rådets forordning (EØF) nr. 3821/85 om  

 kontrolapparatet inden for vejtransport med senere ændringer og Den  

 europæiske overenskomst om arbejde, der udføres af det  

 kørende personale i international Vejtransport  

 (AETR-overenskomsten), d)	lovgivningen om euforiserende stoffer, e)	miljølovgivningens bestemmelser om beskyttelse  

 af jord samt grund- og overfladevand, og om frembringelse, opbevaring,  

 behandling eller bortskaffelse af affald, eller f)	skatte- og afgiftslovgivningen, eller 2)	har betydelig forfalden gæld til det offentlige,  

 hvorved forstås beløb i størrelsesordenen 100.000 kr. og  

 derover.
 Stk. 2.
 Stk. 2.
 Stk. 3.
 Stk. 3.
 Stk. 4.
 Stk. 4.
 Stk. 5.
 Stk. 6.
 13.
 »§ 12 a I forbindelse med behandlingen af sager om  

 tilbagekaldelse af en tilladelse til godskørsel for fremmed regning  

 kan myndighederne i nødvendigt omfang videregive oplysninger om  

 overtrædelse af bestemmelser omfattet af § 12, stk. 1, nr. 1,  

 som en fører eller en anden, der optræder i indehaverens  

 interesse, har begået i forbindelse med udførelse af  

 hvervet.«.
 § 13.
 14.
»§ 13. En afgørelse om tilbagekaldelse efter § 12  

 kan forlanges indbragt for domstolene.
Anmodning om indbringelse af en  

 afgørelse efter § 12, stk. 1, nr. 2, § 12, stk. 3,  

 jf. stk. 1, nr. 2, § 12, stk. 4, eller § 12, stk. 5,  

 skal inden 4 uger efter, at afgørelsen er meddelt indehaveren af  

 tilladelsen eller godkendelsen, fremsættes over for  

 Færdselsstyrelsen, der anlægger sag mod den  

 pågældende i den borgerlige retsplejes former.
En  

 afgørelse om tilbagekaldelse efter § 12, stk. 1, nr. 1,  

 § 12, stk. 2, eller § 12, stk. 3, jf. stk. 1, nr. 1,  

 skal på begæring af indehaveren af tilladelsen eller godkendelsen  

 indbringes for domstolene af anklagemyndigheden, jf. straffelovens § 78,  

 stk. 3, og sagen behandles i disse tilfælde i strafferetsplejens  

 former.
 Stk. 2.
 Stk. 2.
 Stk. 3.
 15.
 Stk. 4.
 16.
Stk. 5 17.
 »En tilbagekaldelse efter § 12 kan til enhver tid  

 efter ansøgning ophæves af den myndighed, der har truffet  

 afgørelse om tilbagekaldelse.«.
 § 14.
 18.
 19. I § 14 indsættes efter stk. 1 som nyt  

 stykke:
Stk. 2. --- »Stk. 2. En tilladelse, der er udstedt i  

 medfør af § 1, stk. 2, nr. 1 bortfalder, hvis en tilladelse  

 til at udføre godskørsel for fremmed regning, jf. § 1,  

 stk. 1, tilbagekaldes efter § 12 eller bortfalder efter  

 stk. 1.«.
 Stk. 2 bliver herefter  

 stk. 3.
 § 16.
 20.
 »§ 16. Politiet kan tilbageholde et  

 motorkøretøj, med hvilket der udføres godskørsel  

 i strid med loven eller bestemmelser fastsat i medfør  

 heraf.
 Stk. 2.
 Stk. 2.
 Stk. 3.
 21.
»Hæftelse ved international  

 kørsel § 16 b.
 Stk. 2.
1)	lovgivningen om arbejdsskadeforsikring, 2)	lovgivningen om offentlig sygesikring, 3)	bestemmelserne i Rådets forordning nr. 1408/71 om anvendelse  

 af de sociale sikringsordninger på arbejdstagere og deres  

 familiemedlemmer, der flytter inden for Fællesskabet, eller 4)	bestemmelser i internationale overenskomster om social  

 sikring.
 Stk. 3.
 Stk. 4.
 Stk. 5.
 § 17.
1)	overtræder § 1, stk. 1 og 2, § 4, stk. 2,  

 1. pkt., § 6, stk. 2, 3 og 5, § 11 eller § 15, 2)	--- Stk. 2. --- 22.
 Stk. 3.
 23.
 »Stk. 3. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.«.
 § 41.
Stk. 2. For international vejtransport, herunder for  

 kørsel i udlandet, kan arbejdsministeren fastsætte regler om 2)	de betingelser, som skal opfyldes af førere af  

 køretøjerne, herunder om mindstealder, 3)	tilladelige kørselsperioder for førere og  

 besætningsmedlemmer på køretøjerne, 4)	kontrolbøger og kontrolapparater til optegnelse af  

 arbejdstider, hvileperioder m.v.
§ 58. --- Stk. 2. Bestemmelsen i stk. 1 gælder tilsvarende  

 for international vejtransport såvel her i landet som i udlandet.
§ 3 I lov om arbejdsmiljø, jf. lovbekendtgørelse nr. 497 af 29.  

 juni 1998, foretages følgende ændringer:
 1. § 41, stk. 2, og § 58, stk. 2,  

 ophæves.
§ 4 Lov nr. 508 af 29. november 1972 om kontrol med overholdelsen af De  

 europæiske Fællesskabers forordninger om arbejderbeskyttelse  

 inden for landevejstransport og lov nr. 257 af 22. maj 1974 om international  

 godstransport med motorkøretøjer m.v.  

 ophæves.
§ 5 Stk. 1. Loven træder i kraft den 1. april 1999, jf. dog  

 stk 2.
 Stk. 2. §1, nr. 10, træder i kraft på et af  

 trafikministeren fastsat tidspunkt.
 Stk. 3. Tilladelser, udstedt i henhold til § 1 i lov nr.  

 257 af 22. maj 1974 om international godstransport med  

 motorkøretøjer m.v., forbliver i kraft efter deres indhold.
 Stk. 4. Regler udstedt i medfør af § 41, stk. 2,  

 eller § 58, stk. 2, i lov om arbejdsmiljø, jf.  

 lovbekendtgørelse nr. 497 af 29. juni 1998, forbliver i kraft indtil  

 de ophæves eller erstattes af regler udstedt i medfør af  

 færdselslovens § 86 a, som affattes ved denne lovs § 1, nr. 2.
Bilag 2 Oversigt over myndigheder og organisationer, der er anmodet  

 om udtalelse i anledning af lovforslaget.
Amtsrådsforeningen i Danmark Arbejdsgiverforeningen for Handel, Transport og  

 Service Assurandør-Sociétetet Automobil-Importørernes Sammenslutning Center for Ligebehandling af Handicappede Centralforeningen af Autoreparatører i Danmark Chaufførernes Fagforening Danmarks Automobilforhandler Forening Dansk Arbejdsgiverforening Danske Biludlejere Dansk Blindesamfund Dansk Industri Dansk Speditørforening Danske Sælgere Danske Vognmænd De Samvirkende Invalideorganisationer Det Centrale Handicapråd Dommerforeningen Dommerfuldmægtig Foreningen Entreprenørforeningen Erhvervenes Transportudvalg Fjernbusforeningen Forenede Danske Motorejere Foreningen af Danske Eksportvognmænd Foreningen af Danske Langtursvognmænd Handels- og Kontorfunktionærernes Forbund Institut for Transportstudier Kommunernes Landsforening Københavns Byret Landsorganisationen i Danmark NOAH-Trafik Nævnet for Etnisk ligestilling Oliebranchens Fællesrepræsentation Sammenslutningen af Landbrugets Arbejdsgiverforening Specialarbejderforbundet i Danmark Transportrådet Transportøkonomisk Forening Turistvognmændenes Arbejdsgiverforening Turistvognmændenes Landsforening Vestre Landsret Vognmandsfagets Arbejdsgiverforening Østre Landsret Bilag 3 6 sider Bilag 4 9 sider *  )	Med lov nr.  

 468 af 10. juni 1997 om ændring af færdselsloven blev  

 satsregulering af betalingerne i henhold til § 124 g, stk. 1 og 2, samt  

 ændringerne af § 124 j, stk. 1, vedtaget. Ændringerne  

 træder i kraft den 1. januar 1999.
