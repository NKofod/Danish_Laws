Fremsat den 15. januar 2003 af  

 videnskabsministeren  (Helge Sander) Forslag til Lov om universiteter (universitetsloven) Kapitel 1 Lovens anvendelsesområde § 1. Loven gælder for universiteter under Ministeriet  

 for Videnskab, Teknologi og Udvikling.
 Stk. 2. Universiteter er selvejende institutioner inden for  

 den offentlige forvaltning under tilsyn af ministeren for videnskab,  

 teknologi og udvikling.
Formål § 2. Universitetet har til opgave at drive forskning og give  

 forskningsbaseret uddannelse indtil højeste internationale niveau  

 inden for sine fagområder.
Universitetet skal sikre et  

 ligeværdigt samspil mellem forskning og uddannelse, foretage en  

 løbende strategisk udvælgelse, prioritering og udvikling af sine  

 forsknings- og uddannelsesmæssige fagområder og udbrede kendskab  

 til videnskabens metoder og resultater.
 Stk. 2. Universitetet har forskningsfrihed og skal værne  

 om denne og om videnskabsetik.
Stk. 3. Universitetet skal samarbejde med det omgivende  

 samfund og bidrage til udvikling af det internationale samarbejde.  

 Universitetets forsknings- og uddannelsesresultater skal bidrage til at  

 fremme vækst, velfærd og udvikling i samfundet.
Universitetet  

 skal som central viden- og kulturbærende institution udveksle viden og  

 kompetencer med det omgivende samfund og tilskynde medarbejderne til at  

 deltage i den offentlige debat.
 Stk. 4. Universitetet skal medvirke til at sikre, at den  

 nyeste viden inden for relevante fagområder gøres  

 tilgængelig for videregående uddannelse uden forskning.
Kapitel 2 Uddannelser § 3. Universitetet beslutter, hvilke forskningsbaserede  

 uddannelser det vil udbyde inden for sine fagområder.
Universitetets  

 udbud efter § 4, stk. 1, nr. 1 og 2, og § 5, stk. 1, skal  

 godkendes af ministeren for videnskab, teknologi og udvikling.
 Stk. 2. Ministeren kan tilbagekalde godkendelse af udbud givet  

 efter stk. 1, hvis der ikke længere er behov for, at uddannelsen  

 udbydes af universitetet, eller hvis uddannelsen ikke længere lever op  

 til de til enhver tid gældende kvalitetskrav for forskningsbaseret  

 uddannelse.
 Stk. 3. Ministeren kan i særlige tilfælde  

 igangsætte en evaluering af en eller flere uddannelser.
 § 4. Universitetet kan udbyde følgende  

 forskningsbaserede heltidsuddannelser, som er selvstændige, afrundede  

 uddannelsesforløb:
 1)	Bacheloruddannelse på 180 ECTS-point.
 2)	Kandidatuddannelse på 120 ECTS-point.
 3)	Ph.d.-uddannelse på 180 ECTS-point.
 Stk. 2. 60 ECTS-point svarer til 1 års  

 heltidsstudier.
 Stk. 3. Ministeren kan undtagelsesvis fravige de i stk. 1  

 nævnte point, når særlige forhold betinger dette.
 Stk. 4. Ministeren kan fastlægge maksimumsrammer for  

 tilgangen til uddannelserne.
 § 5. Universitetet kan som deltidsuddannelse udbyde  

 følgende forskningsbaserede uddannelsesaktiviteter:
 1)	Masteruddannelse.
 2)	Anden efter- og videreuddannelse.
 3)	Supplerende uddannelsesaktivitet med henblik på at opfylde  

 adgangskrav på kandidatuddannelse.
 Stk. 2. Et universitets udbud af deltidsuddannelse kan desuden  

 omfatte alle de uddannelser, som universitetet er godkendt til at udbyde  

 på heltid, enkeltfag fra disse samt fagspecifikke kurser.
§ 6. Universitetet kan inden for sine fagområder tildele  

 bachelorgraden, kandidatgraden, ph.d.-graden og doktorgraden.
Desuden kan  

 universitetet tildele mastergraden.
Det er alene universiteter, der tildeler  

 doktorgraden.
 Stk. 2. De nærmere regler for tildeling af doktorgraden  

 fastsættes i vedtægten.
 § 7. Universitetet kan efter godkendelse af en anden minister  

 udbyde uddannelse efter regler fastsat af denne.
 § 8. Ministeren fastsætter generelle regler for  

 uddannelse, herunder censur og kvalitetsudvikling, jf. §§ 4 og 5, om  

 titler, som er knyttet til uddannelse, jf. § 6, og om adgang til  

 uddannelse.
 § 9. Universitetet tilbyder studerende vejledning under  

 uddannelsesforløb om uddannelsen og efterfølgende  

 beskæftigelsesmuligheder.
Kapitel 3 Styrelsesbestemmelser Bestyrelsen § 10. Bestyrelsen er øverste myndighed for  

 universitetet.
Bestyrelsen varetager universitetets interesser som  

 uddannelses- og forskningsinstitution og fastlægger retningslinjer for  

 dets organisation, langsigtede virksomhed og udvikling.
 Stk. 2. Der skal i størst muligt omfang være  

 åbenhed om bestyrelsens arbejde.
 Stk. 3. Bestyrelsen skal forvalte universitetets midler  

 sådan, at de bliver til størst mulig gavn for universitetets  

 formål.
 Stk. 4. Bestyrelsesformanden disponerer over fast ejendom  

 sammen med et medlem af bestyrelsen.
 Stk. 5. Bestyrelsen godkender efter indstilling fra rektor  

 universitetets budget, herunder fordeling af de samlede ressourcer og  

 principperne for ressourcernes anvendelse, og underskriver regnskabet.
 Stk. 6. Bestyrelsen udarbejder universitetets vedtægt og  

 ændringer heri, som godkendes af ministeren.
 Stk. 7. Bestyrelsen ansætter og afskediger rektor og  

 ansætter og afskediger efter indstilling fra rektor universitetets  

 øvrige øverste ledelse.
 Stk. 8. Bestyrelsen indgår udviklingskontrakt med  

 ministeren.
 Stk. 9. Bestyrelsen har ikke kompetence i enkeltsager  

 vedrørende universitetets øvrige ansatte, jf. stk. 7,  

 eller vedrørende studerende.
 Stk. 10. Den nærmere regulering om åbenhed om  

 bestyrelsens arbejde efter stk. 2 fastsættes i vedtægten.  

 Endvidere fastsættes de nærmere regler for ansættelses- og  

 afskedigelsesproceduren efter stk. 7 i vedtægten.  

 Ansættelsesproceduren skal sikre, at rektor har faglig og  

 ledelsesmæssig legitimitet.
 § 11. Bestyrelsen er over for ministeren ansvarlig for  

 universitetets virke, herunder forvaltningen af universitetets samlede  

 ressourcer.
 Stk. 2. Hvis bestyrelsen ikke efterkommer påbud fra  

 ministeren om berigtigelse af retsstridige forhold, kan ministeren  

 pålægge bestyrelsen at træde tilbage, således at en  

 ny bestyrelse nedsættes.
 Stk. 3. Hvis bestyrelsen ved sine dispositioner bringer  

 universitetets videreførelse i fare, kan ministeren  

 pålægge bestyrelsen straks at træde tilbage og kan i  

 forbindelse hermed indsætte et midlertidigt styre, indtil en ny  

 bestyrelse er nedsat.
 Stk. 4. Bestyrelsen eller ministeren kan beslutte at  

 anlægge retssag mod bestyrelsesmedlemmer, rektor, eventuelle revisorer  

 eller andre i anledning af tab, som er påført universitetet.
 Stk. 5. Bestyrelsen bemyndiges til at tegne sædvanlig  

 bestyrelsesansvarsforsikring.
§ 12. Bestyrelsen sammensættes af udefra kommende  

 medlemmer og af medlemmer, der repræsenterer universitetets  

 videnskabelige personale, herunder ansatte ph.d.-studerende, det  

 teknisk-administrative personale og de studerende.
Bestyrelsen  

 sammensættes, således at flertallet af medlemmerne er udefra  

 kommende.
Bestyrelsen vælger en formand blandt de medlemmer, der er  

 udefra kommende.
 Stk. 2. Bestyrelsens medlemmer skal tilsammen bidrage til at  

 fremme universitetets strategiske virke med deres erfaring og indsigt i  

 uddannelse, forskning, videnformidling og videnudveksling.
Stk. 3. De udefra kommende medlemmer udpeges i deres  

 personlige egenskab og udpeges for en periode på 4 år.  

 Genudpegning kan finde sted én gang.
De udefra kommende medlemmer skal  

 desuden have erfaring med ledelse, organisation og økonomi, herunder  

 vurdering af budgetter og regnskaber.
 Stk. 4. De øvrige medlemmer skal vælges af og  

 blandt henholdsvis det videnskabelige personale, herunder ansatte  

 ph.d.-studerende, det teknisk-administrative personale og de studerende.  

 Mindst to af medlemmerne skal være repræsentanter for de  

 studerende.
 Stk. 5. De nærmere regler om nedsættelse af  

 bestyrelsen efter stk. 1-4 fastsættes i vedtægten.
 § 13. Universitetet kan nedsætte et  

 repræsentantskab, der sammensættes af udefra kommende  

 medlemmer.
 Stk. 2. Repræsentantskabet drøfter på det  

 overordnede niveau universitetets forskning, uddannelse og øvrige  

 virksomhed og afgiver udtalelse herom til bestyrelsen.
Stk. 3. De nærmere regler om repræsentantskabet  

 efter stk. 1 og 2 fastsættes i vedtægten.
Det kan endvidere  

 i vedtægten fastsættes, at nogle eller alle af bestyrelsens  

 udefra kommende medlemmer udpeges af repræsentantskabet.
Rektor § 14. Universitetets daglige ledelse varetages af rektor inden  

 for de rammer, som bestyrelsen har fastsat.
Den øvrige øverste  

 ledelse, dekaner, institutledere og studieledere varetager deres opgaver  

 efter bemyndigelse fra rektor, jf. § 16, stk. 1 og stk. 3-7,  

 § 17, stk. 2 og 4, og § 18, stk. 5.
 Stk. 2. Rektor skal være anerkendt forsker inden for et  

 af universitetets fagområder og have indsigt i uddannelsessektoren.  

 Rektor skal have erfaring med ledelse og organisering af  

 forskningsmiljøer og skal have indsigt i et universitets virke og  

 samspil med det omgivende samfund.
 Stk. 3. Rektor indstiller ansættelse og afskedigelse af  

 den øvrige øverste ledelse, jf. § 10, stk. 7, til  

 bestyrelsen.
 Stk. 4. Rektor ansætter og afskediger dekaner i de  

 tilfælde, hvor universitetet opdeles i hovedområder.
 Stk. 5. Rektor indstiller budget til bestyrelsen og  

 underskriver regnskabet.
 Stk. 6. Rektor fastsætter regler om disciplinære  

 foranstaltninger over for de studerende.
 Stk. 7. Rektor tegner universitetet med undtagelse af  

 dispositioner over fast ejendom, jf. § 10, stk. 4, og træffer  

 afgørelse i alle sager, jf. dog § 10, stk. 1 og  

 stk. 5-8, § 15, stk. 2, og § 18, stk. 4 og 6.
 Stk. 8. Rektor skal godkende alle eksterne samarbejder, der  

 forpligter universitetet.
 Stk. 9. Rektor kan i særlige tilfælde  

 opløse akademisk råd, jf. § 15, stk. 1. Rektor kan  

 endvidere i særlige tilfælde overtage akademisk råds  

 opgaver, jf. § 15, stk. 2.
Stk. 10. De nærmere regler om procedure for  

 ansættelse og afskedigelse efter stk. 4 fastsættes i  

 vedtægten.
Ansættelsesproceduren skal sikre, at dekaner har  

 faglig og ledelsesmæssig legitimitet.
Akademisk råd § 15. Universitetet nedsætter et akademisk råd  

 enten for universitetet eller et akademisk råd for hvert  

 hovedområde.
 Stk. 2. Akademisk råd har følgende  

 opgaver:
 1)	Udtale sig til rektor om den interne fordeling af bevillinger.
 2)	Udtale sig til rektor om centrale strategiske forsknings- og  

 uddannelsesområder og planer for videnudveksling.
 3)	Indstille til rektor om sammensætning af sagkyndige udvalg,  

 der skal bedømme ansøgere til videnskabelige stillinger.
 4)	Tildele ph.d.- og doktorgraden.
 Stk. 3. Akademisk råd kan udtale sig om alle akademiske  

 forhold af væsentlig betydning for universitetets virksomhed og har  

 pligt til at drøfte de akademiske forhold, som rektor  

 forelægger.
Stk. 4. Akademisk råd sammensættes af rektor, som  

 er født formand, jf. dog stk. 5, og af medlemmer, der  

 repræsenterer det videnskabelige personale, herunder ansatte  

 ph.d.-studerende, og de studerende.
Repræsentanter for det  

 videnskabelige personale, herunder ansatte ph.d.-studerende, og for de  

 studerende vælges af og blandt henholdsvis det videnskabelige  

 personale, herunder ansatte ph. d.-studerende, og de studerende.
 Stk. 5. Hvis der oprettes flere akademiske råd, er hvert  

 hovedområdes dekan født formand for hovedområdets  

 akademiske råd.
 Stk. 6. De nærmere regler om nedsættelse af  

 akademisk råd efter stk. 1 og 4 fastsættes i  

 vedtægten.
Dekan § 16. Dekanen varetager ledelsen af hovedområdet, sikrer  

 sammenhæng mellem forskning og uddannelse og kvalitet af uddannelse og  

 undervisning samt tværgående kvalitetsudvikling af  

 hovedområdets uddannelse og forskning.
 Stk. 2. Dekanen skal være anerkendt forsker og have  

 erfaring med og indsigt i uddannelse, ledelse og et universitets samspil med  

 det omgivende samfund.
 Stk. 3. Dekanen ansætter og afskediger  

 en institutleder ved hvert institut.
 Stk. 4. Dekanen nedsætter studienævn og godkender  

 formænd og næstformænd for studienævn.
 Stk. 5. Dekanen udpeger og afsætter studieledere efter  

 indstilling fra de studienævn, der er nedsat i henhold til  

 stk. 4.
 Stk. 6. Dekanen godkender studieordninger efter forslag fra  

 studienævnet.
 Stk. 7. Dekanen kan i særlige tilfælde  

 opløse studienævn, der er nedsat i henhold til stk. 4.  

 Dekanen kan endvidere i særlige tilfælde overtage  

 studienævns opgaver, hvorved § 18, stk. 4 og 6, fraviges.
 Stk. 8. Hvor der ikke ansættes en dekan, varetages  

 dekanens opgaver af rektor, eller den rektor bemyndiger hertil.
Stk. 9. De nærmere regler om ansættelse og  

 afskedigelse efter stk. 3 fastsættes i vedtægten.  

 Ansættelsesproceduren skal sikre, at institutledere har faglig og  

 ledelsesmæssig legitimitet.
Desuden fastsættes de nærmere  

 regler om udpegning og afsættelse efter stk. 5 i vedtægten.
Institutter og institutleder § 17. Forskning og undervisning foregår ved  

 institutter.
Stk. 2. Institutlederen varetager instituttets daglige  

 ledelse, herunder planlægning og fordeling af arbejdsopgaver.  

 Institutlederen kan pålægge medarbejdere at løse bestemte  

 opgaver.
I den tid, hvor de videnskabelige medarbejdere ikke er pålagt  

 sådanne opgaver, forsker de frit inden for universitetets  

 forskningsstrategiske rammer.
 Stk. 3. Institutlederen skal være anerkendt forsker og  

 skal have undervisningserfaring.
 Stk. 4. Institutlederen sikrer kvalitet og sammenhæng i  

 instituttets forskning og undervisning og skal med inddragelse af  

 studienævn og studieleder følge op på evaluering af  

 uddannelse og undervisning.
Studienævn og studieleder § 18. For at sikre studerendes indflydelse på uddannelse  

 og undervisning nedsætter dekanen det nødvendige antal  

 studienævn, jf. § 16, stk. 4.
 Stk. 2. Hvert studienævn består af et lige stort  

 antal repræsentanter for det videnskabelige personale og studerende,  

 som vælges af og blandt henholdsvis det videnskabelige personale og de  

 studerende.
 Stk. 3. Studienævnet vælger af sin midte blandt  

 det videnskabelige personale en formand og blandt de studerende en  

 næstformand.
 Stk. 4. Studienævnet indstiller studieleder til dekanen,  

 jf. § 16, stk. 5.
 Stk. 5. Studielederen har til opgave i samarbejde med  

 studienævnet at forestå den praktiske tilrettelæggelse af  

 undervisning og af prøver og anden bedømmelse, der indgår  

 i eksamen.
 Stk. 6. Studienævnet har til opgave at sikre  

 tilrettelæggelse, gennemførelse og udvikling af uddannelse og  

 undervisning, herunder:
 1)	Kvalitetssikre og kvalitetsudvikle uddannelse og undervisning og  

 påse opfølgning af uddannelses- og  

 undervisningsevalueringer.
 2)	Udarbejde forslag til studieordning og ændringer heri.
 3)	Godkende plan for tilrettelæggelse af undervisning og af  

 prøver og anden bedømmelse, der indgår i eksamen.
 4)	Behandle ansøgninger om merit og om dispensationer.
 5)	Udtale sig inden for sit område i alle sager af betydning for  

 uddannelse og undervisning og drøfte forhold om uddannelse og  

 undervisning, som rektor, eller den rektor bemyndiger hertil,  

 forelægger.
 Stk. 7. De nærmere regler om nedsættelse af  

 studienævn, herunder valg af formand og næstformand og  

 indstilling af studieleder, efter stk. 1-4, og opgaver efter stk. 5  

 og 6, fastsættes i vedtægten.
 Stk. 8. Bestyrelsen kan i vedtægten beslutte at  

 nedsætte studienævn på forskellige organisatoriske  

 niveauer.
 Stk. 9. Bestyrelsen kan i vedtægten fastsætte  

 særlige regler for styrelse af masteruddannelser og kan for disse  

 fravige styrelsesbestemmelserne i dette kapitel, når formålet  

 gør det nødvendigt.
Kapitel 4 Økonomiske forhold § 19. Ministeren yder tilskud til universitetets  

 undervisnings-, forsknings- og formidlingsvirksomhed og andre opgaver, som er  

 henlagt til universitetet.
Tilskud til undervisningsvirksomhed ydes ud fra  

 takster fastsat på de årlige finanslove og antal  

 årsstuderende samt eventuelt afsluttede studieforløb.
Rammer for  

 tilskud til forsknings- og formidlingsvirksomhed og andre opgaver, som er  

 henlagt til universitetet, fastlægges på de årlige  

 finanslove.
 Stk. 2. Tilskud til universitetets opgaver efter stk. 1,  

 indeholder tillige et bidrag til dækning af indirekte omkostninger ved  

 universitetet, herunder ledelse, administration og bygninger m.v.
 Stk. 3. Ministeren kan efter forhandling med finansministeren  

 fastsætte nærmere regler for tilskud til universiteternes  

 virksomhed efter stk. 1 og stk. 2, om udbetaling af tilskud,  

 herunder forskudsvis udbetaling, til universiteterne og om universiteternes  

 budget- og bevillingsmæssige forhold.
 Stk. 4. Ministeren kan fastsætte regler for, hvilke  

 studerende der kan udløse tilskud efter stk. 1, samt for  

 opgørelse af antal årsstuderende.
 Stk. 5. Ministeren kan indhente oplysninger fra universitetet  

 til budgetterings- og statistiske formål og fastsætte krav til  

 studieadministrative systemer.
 § 20. Andre ministre kan yde tilskud til universitetet.
 Stk. 2. Universitetet kan modtage tilskud og gaver fra anden  

 side end bevillingslovene.
 Stk. 3. Universitetet kan drive indtægtsdækket  

 virksomhed og tilskudsfinansierede aktiviteter.
§ 21. Universitetet disponerer frit inden for sit formål  

 ved anvendelse af tilskud, indtægter og kapital under ét.
Det er  

 en betingelse, at universitetet overholder tilskudsbetingelser og  

 disponeringsregler og varetager de opgaver, der er givet tilskud til efter  

 § 19 og § 20.
 Stk. 2. Universitetet kan opspare tilskud til anvendelse til  

 universitetets formål i de følgende finansår.
 Stk. 3. Universitetets likvide midler skal anbringes i  

 overensstemmelse med Justitsministeriets bekendtgørelse om anbringelse  

 af fondes midler og bestyrelsesvederlag m.v.
 § 22. Universitetet afholder i rimeligt omfang udgifter og  

 stiller faciliteter til rådighed for studenterpolitiske  

 aktiviteter.
 Stk. 2. Universitetet kan i begrænset omfang afholde  

 udgifter og stille faciliteter til rådighed for andre  

 studenteraktiviteter.
 Stk. 3. Universitetet kan afholde udgifter til  

 ulykkesforsikring for studerende, der er indskrevet ved universitetet.
 § 23. Ministeren kompenserer kvartalsvis og efter  

 behørig dokumentation universitetets udgifter til betaling af afgifter  

 i henhold til momsloven, som efter momsloven ikke kan fradrages ved en  

 virksomheds opgørelse af afgiftstilsvaret (ikke-fradragsberettiget  

 købsmoms), og som universitetet afholder ved køb af varer og  

 tjenesteydelser, til hvilke der ydes tilskud m.v. efter § 19 og  

 § 20.
 § 24. Ministeren kan tilbageholde tilskud, lade tilskud  

 bortfalde helt eller delvis eller kræve tilskud tilbagebetalt helt  

 eller delvis, hvis universitetet ikke følger tilskudsbetingelser og  

 disponeringsregler.
 Stk. 2. Ministeren kan tilbageholde tilskud eller lade tilskud  

 bortfalde helt eller delvis eller kræve tilskud tilbagebetalt helt  

 eller delvis, hvis universitetet begæres taget under konkursbehandling,  

 standser sine betalinger, eller der i øvrigt er fare for, at  

 universitetets virksomhed må indstilles.
 Stk. 3. Ministeren kan kræve tilskud tilbagebetalt, hvis  

 grundlaget for tilskudsberegningen eller tilskudsberegningen i øvrigt  

 har været urigtig.
 Stk. 4. Ministeren kan udøve samme kompetencer, som  

 nævnt i stk. 1-3, på vegne af andre ministre.
 Stk. 5. Tilbagebetalingskrav i medfør af stk. 1-4,  

 og udlæg for universitetet i medfør af § 31, stk. 2,  

 og § 42, stk. 1, kan modregnes i kommende tilskud.
§ 25. Ministeren kan yde lån til forskellige  

 institutionsformål, herunder til køb af apparatur.
Ministeren  

 kan bestemme de nærmere vilkår og betingelser for lån.
Deltagerbetaling til uddannelse § 26. Universitetet opkræver delvis betaling for  

 deltagelse i undervisning og i prøver og anden bedømmelse, der  

 indgår i eksamen, under deltidsuddannelse, hvortil der ydes delvis  

 tilskud efter § 19, stk. 1, og § 20, stk. 1.
 Stk. 2. Universitetet kan opkræve fuld betaling for  

 deltagelse i undervisning og i prøver og anden bedømmelse, der  

 indgår i eksamen, under heltids- og deltidsuddannelse, hvortil der ikke  

 ydes tilskud, jf. § 19, stk. 1 og 4, og § 20,  

 stk. 1.
 Stk. 3. Universitetet opkræver fuld betaling fra  

 selvstuderende for deltagelse i prøver og anden bedømmelse, der  

 indgår i eksamen.
Stk. 4. Universitetet udarbejder et beregningsgrundlag til  

 brug ved fastsættelse af deltagerbetaling.
Deltagerbetalingen må  

 sammen med et eventuelt tilskud ikke overstige omkostningerne.
Ministeren kan  

 fastsætte nærmere regler for udarbejdelse af  

 beregningsgrundlag.
 § 27. Universitetet kan for ph.d.-studerende, hvis uddannelse  

 finansieres af eksterne midler, opkræve fuld betaling for deltagelse i  

 undervisning og i prøver og anden bedømmelse, der indgår  

 i eksamen.
Regnskab og revision § 28. Universitetet er omfattet af lov om statens  

 regnskabsvæsen.
 Stk. 2. Regnskabet opstilles efter regler, der  

 fastsættes af ministeren.
 Stk. 3. Universitetets regnskabsår er finansåret.  

 Ved regnskabsårets afslutning udarbejdes et årsregnskab, der  

 omfatter resultatopgørelse, balance og anlægsoversigt.  

 Regnskabet skal underskrives af bestyrelsen og af rektor, jf. § 10,  

 stk. 5, og § 14, stk. 5.
 Stk. 4. Universitetets regnskab revideres af rigsrevisor i  

 henhold til lov om revisionen af statens regnskaber m.m.
 Stk. 5. Rigsrevisor kan med ministeren aftale, at  

 revisionsopgaver i henhold til stk. 4 varetages i et nærmere  

 fastlagt samarbejde mellem rigsrevisor og en institutionsrevision.  

 Institutionsrevisionen udføres af en statsautoriseret eller  

 registreret revisor.
Personale § 29. Universitetet skal følge de af finansministeren  

 fastsatte eller aftalte regler om løn- og  

 ansættelsesvilkår, herunder pensionsforhold, for personale, ansat  

 ved universitetet.
Universitetet skal endvidere følge de af  

 finansministeren fastsatte eller aftalte regler om særskilt  

 vederlag.
 Stk. 2. Tjenestemandslovens vidnepligt finder anvendelse for  

 medlemmer af bestyrelsen.
 Stk. 3. Ministeren kan fastsætte regler om  

 ansættelse af videnskabeligt personale og lærere.
 Stk. 4. Beføjelser, som finansministeren i  

 medfør af stk. 1 har delegeret til ministeren, kan af denne  

 delegeres til universiteterne.
 Bygningsmæssige forhold m.v.
 § 30. Universiteter, der ved denne lov overgår til at  

 være selvejende universiteter, er omfattet af ordningen for den  

 statslige ejendomsadministration.
 Stk. 2. Ministeren bemyndiges til at kunne overdrage statslige  

 bygninger, inventar og andet løsøre til universitetet efter  

 anmodning fra universitetet.
 Stk. 3. De vilkår, der fastsættes ved overdragelse  

 efter stk. 2, skal godkendes af de bevilgende myndigheder.
 Stk. 4. Ministeren kan efter forhandling med finansministeren  

 og økonomi- og erhvervsministeren fastsætte nærmere regler  

 om universitetets byggevirksomhed og bygningsforhold i øvrigt, for  

 så vidt angår de bygninger, som universitetet har eller har  

 overtaget.
 Stk. 5. Universitetet kan tegne skadesforsikring for de  

 bygninger, som universitetet har eller har overtaget.
Kapitel 5 Ændringer i universitetets status § 31. Ministeren kan i forbindelse med et samarbejde mellem  

 universiteter eller mellem universiteter og andre uddannelses- eller  

 forskningsinstitutioner godkende undtagelser fra lovens bestemmelser og  

 fastsætte særlige regler herfor efter indstilling fra de  

 berørte institutioner.
For institutioner, der ikke hører under  

 ministeren for videnskab, teknologi og udvikling, sker godkendelsen efter  

 forhandling med vedkommende minister.
Tilsvarende gælder for  

 godkendelse af sammenlægning af universiteter eller sammenlægning  

 af universiteter og andre forskningsinstitutioner.
 Stk. 2. I forbindelse med godkendelse af samarbejder efter  

 stk. 1 kan ministeren, for så vidt angår samarbejder mellem  

 universiteter og statslige forskningsinstitutioner, bestemme, at statens  

 udlæg for universitetet over for tredjemand kan modregnes efter  

 § 24, stk. 5, i tilskud til universitetet efter § 19,  

 stk. 1, og § 20, stk. 1.
 § 32. Nedlægger bestyrelsen universitetet, overgår  

 dets nettoformue til staten, jf. dog § 38, stk. 8. Beslutning om  

 nedlæggelse skal godkendes af ministeren.
 Stk. 2. Gaver skænket til universitetet overgår  

 til staten, medmindre andet følger af dansk rets almindelige regler,  

 jf. dog § 38, stk. 8.
 § 33. Ministeren kan fastsætte særlige regler for  

 universiteter eller dele heraf, der varetager særlige opgaver, eller  

 hvor særlige forhold tilsiger det.
Kapitel 6 Forskellige bestemmelser § 34. Retlige spørgsmål ved universitetets  

 afgørelser om studerendes forhold kan indbringes for ministeren efter  

 regler fastsat af denne.
 Stk. 2. Ministeren kan bestemme, at andre kan klage til  

 ministeren over retlige spørgsmål i forbindelse med et  

 universitets afgørelser.
 § 35. Ministeren kan efter ansøgning fra universitetet  

 godkende, at fonde og foreninger bidrager til universitetets  

 forskningsbaserede uddannelser, hvis de pågældende fondes og  

 foreningers ansættelsesregler ikke strider mod statens  

 ansættelsesregler.
 § 36. Ministeren kan undtagelsesvis og i begrænset  

 omfang godkende fravigelser fra lovens styrelsesbestemmelser, jf. kapitel 3,  

 efter forslag fra universitetet.
Kapitel 7 Overgangs- og ikrafttrædelsesbestemmelser § 37. Loven træder i kraft den 1. juli 2003.
Stk. 2. Konsistorium varetager de opgaver, som efter loven er  

 henlagt til bestyrelsen, indtil der er nedsat en bestyrelse, og § 10  

 finder tilsvarende anvendelse på konsistoriums virke som bestyrelse.
I  

 denne periode varetages tegningsretten ved dispositioner over fast ejendom,  

 jf. § 10, stk. 4, af rektor og universitetsdirektøren.  

 Konsistorium træffer dog alene de beslutninger, der er  

 nødvendige for universitetets fortsatte virksomhed.
 Stk. 3. De, der er valgt til rektorer, dekaner og  

 institutledere på tidspunktet for lovens ikrafttræden, kan  

 fortsætte i deres hverv med de kompetencer, som følger af loven,  

 i indeværende valgperiode, medmindre en anden periode fastsættes  

 i vedtægten, og herefter indtil bestyrelsen i henhold til  

 vedtægten har ansat en rektor, og rektor i henhold til vedtægten  

 har ansat dekaner, og dekaner i henhold til vedtægten og efter  

 bemyndigelse fra rektor har ansat institutledere.
 Stk. 4. De, der er valgt til formænd og  

 næstformænd for studienævn på tidspunktet for lovens  

 ikrafttræden, kan fortsætte i deres hverv i indeværende  

 valgperiode, medmindre en anden periode fastsættes i vedtægten,  

 og herefter indtil nye studienævn er nedsat, og formænd samt  

 næstformænd for studienævn i henhold til vedtægten er  

 valgt og godkendt af dekanen.
 Stk. 5. De hidtidige regler om afsættelse af valgte  

 ledere gælder i perioden, indtil der er ansat henholdsvis udpeget nye  

 ledere i henhold til vedtægten.
Stk. 6. De nuværende valgte medlemmer af kollegiale  

 organer fortsætter i indeværende valgperiode, medmindre en anden  

 periode fastsættes i vedtægten, og herefter indtil der er nedsat  

 nye organer i henhold til vedtægten, og nye medlemmer er valgt.
De  

 kollegiale organer, jf. dog stk. 2, opretholder de hidtidige kompetencer  

 i det omfang, kompetencerne ikke er overført til andre efter  

 loven.
Stk. 7. Konsistorium fastsætter i en særlig  

 vedtægt, som godkendes af ministeren, proceduren for nedsættelse  

 af den første bestyrelse.
I vedtægten fastsættes endvidere  

 bestemmelser om supplering af valgte ledere og medlemmer af de kollegiale  

 organer, der går af i overgangsperioden.
Den særlige  

 vedtægt skal være afleveret til ministerens godkendelse senest  

 den 1. januar 2004.
 Stk. 8. Bestyrelsen skal være nedsat senest den 1.  

 januar 2005. Ministeren skal godkende sammensætningen af den  

 første bestyrelse.
 Stk. 9. Universitetets vedtægt skal være afleveret  

 til ministerens godkendelse senest den 1. maj 2005.
 § 38. Styrelsesrådet og konsistorium ved henholdsvis  

 Handelshøjskolen i København og Handelshøjskolen i  

 Århus nedlægges samtidig med, at der nedsættes en  

 bestyrelse, dog senest den 1. januar 2005. Samtidig med, at  

 styrelsesrådet ved Handelshøjskolen i Købehavn  

 nedlægges, ophæves vedtægten af 18. november 1995 for  

 Handelshøjskolen i København.
 Stk. 2. Styrelsesrådet ved Handelshøjskolen i  

 København varetager de opgaver, som er fastsat i  

 Undervisningsministeriets bekendtgørelse nr. 340 af 21. juni 1974 om  

 Styrelse af Handelshøjskolen i København, og  

 styrelsesrådet ved Handelshøjskolen i Århus varetager de  

 opgaver, som følger af vedtægt af 8. marts 2000 for  

 Handelshøjskolen i Århus, og som efter loven er henlagt til  

 bestyrelserne, indtil bestyrelser er nedsat.
 Stk. 3. Ministeren kan indtil 1. januar 2005 afbeskikke  

 styrelsesrådene, hvis styrelsesrådene ikke efterkommer  

 påbud fra ministeren om berigtigelse af retsstridige forhold, eller  

 hvis styrelsesrådene ved sine dispositioner bringer universitetets  

 videreførelse i fare, jf. § 11, stk. 2 og 3.
Stk. 4. Styrelsesrådet ved henholdsvis  

 Handelshøjskolen i København og Handelshøjskolen i  

 Århus fastsætter efter høring af konsistorium i en  

 særlig vedtægt proceduren for nedsættelse af den  

 første bestyrelse, hvis sammensætning godkendes af ministeren.
I  

 vedtægten fastsættes endvidere bestemmelser om supplering af  

 valgte ledere og medlemmer af de kollegiale organer, der går af i  

 overgangsperioden.
 Stk. 5. Bestemmelserne i § 37, stk. 3-6 og  

 stk. 9, gælder tilsvarende for handelshøjskolerne.
 Stk. 6. Eksisterende statslån givet til  

 handelshøjskolerne til opførelse, ombygning eller køb af  

 bygninger samt tilskud til indretning af lejede lokaler videreføres  

 på uændrede vilkår.
 Stk. 7. Betegnelsen "handelshøjskole"  

 må fortsat kun anvendes af Handelshøjskolen i København  

 og Handelshøjskolen i Århus.
Stk. 8. Hvis Handelshøjskolen i København eller  

 Handelshøjskolen i Århus nedlægges, og hvis der er  

 dækning i den tiloversblevne formue, anvendes handelshøjskolens  

 nettoformue opgjort pr. 31. december 1990 samt gaver skænket i perioden  

 1. januar 1991 til 30. juni 2003 i form af løsøre, fast ejendom  

 og anlægstilskud til fast ejendom til de formål, der er fastsat i  

 de til enhver tid gældende vedtægter.
Hvis der i øvrigt er  

 dækning i den tiloversblevne formue, anvendes handelshøjskolens  

 nettoformue opgjort pr. 30. juni 2003 til undervisnings- og  

 uddannelsesformål efter ministerens bestemmelse.
De nærmere  

 regler for opgørelsen af nettoformuen kan fastsættes i  

 vedtægten.
 § 39. Ministeren fastsætter efter drøftelse med  

 henholdsvis Danmarks Pædagogiske Universitets bestyrelse og Danmarks  

 Tekniske Universitets bestyrelse en ordning for hvert universitets overgang  

 til denne lov.
 Stk. 2. Ministeren kan efter drøftelse med Danmarks  

 Pædagogiske Universitets bestyrelse helt eller delvis ophæve lov  

 nr. 483 af 31. maj 2000 om Danmarks Pædagogiske Universitet og kan  

 efter drøftelse med Danmarks Tekniske Universitets bestyrelse helt  

 eller delvis ophæve lov nr. 1265 af 20. december 2000 om Danmarks  

 Tekniske Universitets (DTU) overgang til selveje.
Stk. 3. Danmarks Pædagogiske Universitet følger  

 bestemmelserne i lov om Danmarks Pædagogiske Universitet, indtil disse  

 ophæves og erstattes af bestemmelser i denne lov.
Danmarks Tekniske  

 Universitet følger bestemmelserne i lov om Danmarks Tekniske  

 Universitets (DTU) overgang til selveje, indtil disse ophæves og  

 erstattes af bestemmelser i denne lov.
§ 40. Ministeren for videnskab, teknologi og udvikling kan  

 efter forhandling med undervisningsministeren godkende sammenlægning af  

 Skovskolen med Den Kgl.
Veterinær- og Landbohøjskole.
 § 41. Ved lovens ikrafttræden overgår  

 IT-højskolen i København fra at være et frifakultet i  

 tilknytning til Handelshøjskolen i København til at være  

 et selvejende universitet, IT-Universitetet i København.
 Stk. 2. Ministeren fastsætter efter drøftelse med  

 IT-højskolens bestyrelse en overgangsordning.
§ 42. Universiteter, som i medfør af loven skal  

 overgå til tilskudsfinansiering, overtager de fordringsrettigheder og  

 forpligtelser, der er indgået med staten som skyldner.
Staten  

 hæfter dog som selvskyldnerkautionist for de forpligtelser, som  

 universiteterne har pådraget sig indtil overtagelsestidspunktet.
 Stk. 2. Universiteter, omfattet af stk. 1,  

 indtræder i de immaterielle rettigheder, der er knyttet til  

 universitetet ved lovens ikrafttræden.
 Stk. 3. Ministeren offentliggør  

 overtagelsestidspunktet, jf. stk. 1 og stk. 2, i Statstidende.
 § 43. For de universiteter, som i medfør af loven skal  

 overgå til tilskudsfinansiering, gennemføres en opgørelse  

 af universitetets mellemregning med staten.
 Stk. 2. Universitetet aflægger et afsluttende  

 årsregnskab i forbindelse med overgang til tilskudsfinanasiering.
 Stk. 3. De ved lovens ikrafttræden gældende  

 bevillingsregler for statsinstitutioner gælder for universitetet,  

 indtil ministeren har udstedt nærmere regler for tilskud i henhold til  

 § 19, stk. 3.
 Stk. 4. De ved lovens ikrafttræden gældende regler  

 for universiteters regnskabsforhold gælder for universitetet, indtil  

 ministeren har udstedt regler for universitetets opstilling af regnskab i  

 henhold til § 28, stk. 2.
 Stk. 5. Ministeren fastsætter tidspunktet for overgang  

 til tilskudsfinansiering.
 § 44. Ministeren kan til universiteter, der i medfør af  

 loven er overgået til selveje, overdrage gaver, der er skænket  

 til den tidligere statsinstitution.
§ 45. Tjenestemænd, der er ansat ved universitetet, som  

 i medfør af loven er overgået til selveje, kan vælge at  

 opretholde deres ansættelsesforhold som statstjenestemænd under  

 udførelse af arbejdet ved universitetet.
Tjenestemænd har ikke  

 krav på ventepenge, rådighedsløn eller pension som  

 følge af universitetets overgang til selveje og har pligt til at  

 underkaste sig de forandringer i deres tjenesteforretningers omfang og  

 beskaffenhed, som følger af denne overgang.
Stk. 2. Universitetet afholder lønudgifterne og  

 indbetaler pensionsbidrag til statskassen for sådanne  

 tjenestemænd, herunder eventuelle udgifter til ventepenge,  

 rådighedsløn og efterindtægt af løn.
Udgifter til  

 aktuel pension afholdes af staten.
I tilfælde af universitetets  

 ophør afholdes også eventuelle udgifter til ventepenge eller  

 rådighedsløn og efterindtægt af løn til det  

 selvejende universitets tjenestemænd af statskassen, hvis det  

 ophørende universitet ikke har midler til at afholde udgiften.
 Stk. 3. Beslutning om suspension, iværksættelse af  

 tjenstlig undersøgelse, udpegning af forhørsleder, ikendelse af  

 disciplinærstraf og anlæggelse af injuriesøgsmål  

 efter tjenestemandslovens regler træffes af rektor.
 Stk. 4. Beslutning efter stk. 3, for så vidt  

 angår rektor og universitetets øvrige øverste ledelse,  

 træffes af ministeren, indtil bestyrelsen er nedsat, hvorefter  

 bestyrelsen overtager disse beføjelser.
 § 46. Universitetets aftaler i medfør af § 10,  

 stk. 2, i den hidtidig gældende universitetslov, jf. § 47,  

 stk. 1, nr. 1, kan fortsætte frem til den 1. juli 2005.
 § 47. Følgende love og bestemmelser  

 ophæves:
 1)	Lov om universiteter m.fl. (universitetsloven), jf.  

 lovbekendtgørelse nr. 1177 af 22. december 1999 om universiteter m.fl.  

 (universitetsloven).
 2)	Lov om handelshøjskoler og handelshøjskoleafdelinger,  

 jf. lovbekendtgørelse nr. 864 af 27. september 1996 om  

 handelshøjskoler og handelshøjskoleafdelinger.
 Stk. 2. Regler, der er fastsat med hjemmel i love, der er  

 nævnt i stk. 1 og § 39, stk. 2, forbliver i kraft,  

 indtil de ophæves eller erstattes af regler fastsat i medfør af  

 denne lov.
Almindelige bemærkninger til forslag  

 til lov om universiteter (universitetsloven) En styrkelse af universiteternes uddannelse,  

 forskning og samspil med omverdenen vil medvirke til det danske samfunds  

 fortsatte vækst og velfærd.
En reform af landets universiteter  

 indgår i den sammenhæng som en central del af en samlet reform af  

 det danske viden- og innovationssystem, som også omfatter blandt andet  

 en reform af forskningsrådssystemet og sektorforskning.
Dette lovforslag er et centralt bidrag til at give bedre  

 muligheder for at indfri Danmarks potentiale i den internationale  

 videnøkonomi.
Hvis samfundet skal prioritere flere ressourcer til  

 universiteternes forskning og uddannelse, må der skabes en  

 større åbenhed om og tillid til en ansvarlig og fagligt effektiv  

 udnyttelse af midlerne.
Målet med lovforslaget er derfor at give  

 universiteter bedre forudsætninger og muligheder for at foretage  

 tværgående og strategiske prioriteringer af deres samlede  

 uddannelses-, forsknings- og formidlingsindsats samt samfundets mange,  

 komplekse og hastigt foranderlige behov.
En række af de centralt  

 fastsatte regler, der begrænser universiteternes muligheder for at  

 træffe strategiske beslutninger og fastlægge fokuserede  

 handleplaner, skal ophæves.
Det er nu, at en ny udvikling skal sættes i gang.  

 Det er nødvendigt, sådan at nye strukturer er implementeret,  

 når næste store generationsskifte i dansk forskning finder sted  

 inden for ganske få år.
Her skal der være etableret endnu  

 mere attraktive forskningsmiljøer og bedre forskningsvilkår  

 ellers kan Danmark ikke fastholde og tiltrække de bedste unge  

 forskertalenter fra ind- og udland.
Alternativt er der en risiko for et fald  

 i forskningens kvalitet og relevans, og der kan blive  

 forskningsområder, hvor Danmark enten ikke længere kan være  

 med i front eller ikke opdyrker ny forskning.
Det vil reducere  

 universiteternes betydning som centrale viden- og kulturbærende  

 institutioner for hele det danske samfund.
Ungdomsårgangene begynder fra 2006 atter at vokse.  

 Det vil betyde en forventning om et øget behov for  

 universitetsuddannelse.
Tilsvarende må behovet for forskningsbaseret  

 efter- og videreuddannelse forventes at blive ved med at vokse.  

 Universiteterne skal være med til at sikre gode og relevante tilbud  

 inden for efter- og videreuddannelse og dermed bidrage til at opfylde  

 regeringens målsætning om uddannelse for alle af høj  

 kvalitet.
Det er derfor også nu, at der skal gennemføres en  

 studiereform, der kan udvikle uddannelsernes kvalitet og deres relevans for  

 en ny generation af unge med andre ønsker og forventninger.
I den  

 forbindelse er en høj kvalitet og relevans i forskningen og attraktive  

 uddannelser afgørende   også for at kunne tiltrække flere  

 studerende fra udlandet til de danske universitetsuddannelser.
 Lovforslaget indebærer en reform af det danske  

 universitetssystem og omfatter universiteternes opgaver, forpligtelser,  

 ledelse, institutionsform og styring fra centralt politisk og administrativt  

 niveau.
Med udgangspunkt i et bredt funderet ønske om  

 udvikling og forandring på de danske universiteter er det et  

 selvstændigt mål at fastholde, at universiteterne har fagligt  

 selvstyre og er uafhængige af særinteresser.
Universiteterne skal  

 værne om forskningsfriheden og om videnskabsetikken.
Ledere på  

 alle niveauer skal have faglig og ledelsesmæssig legitimitet, og  

 studerende skal fortsat påvirke og have stor indflydelse på  

 uddannelse, undervisning og egne studieforhold.
Det er tilsvarende et mål og en forudsætning  

 for forandring at styrke universiteternes ledelse og øge  

 universiteternes beslutnings-, handle- og udviklingskraft.
Styrket ledelse  

 skal kombineres med øget frihed fra central statslig styring  

 især på uddannelsesområdet.
Kvaliteten i forskning og  

 uddannelse skal fortsat være på højeste internationale  

 niveau til gavn for de studerende og hele samfundet.
Det er afgørende,  

 at universiteternes prioriteringer styrkes og synliggøres for hele  

 samfundet.
I den forbindelse er det centralt, at der sikres en endnu bredere  

 formidling, anvendelse og udvikling af universiteternes viden og kompetencer  

 mellem universiteterne og deres samarbejdspartnere.
Universiteter varetager flere overordnede formål.
De  

 bidrager aktivt til at fremme vækst, velfærd og udvikling i hele  

 samfundet ved at uddanne bachelorer, kandidater og unge forskertalenter samt  

 tilbyde efter- og videreuddannelse.
Universiteterne er forpligtet til at  

 sikre, at uddannelserne udbydes med udgangspunkt i en solid og internationalt  

 anerkendt forskning og derved sikre kvaliteten af den forskningsbaserede  

 undervisning.
De værner om videnskabsetik og forskningsfrihed og  

 varetager grundforskning og vedligeholder med afsæt heri vigtige  

 grunddiscipliner.
Herved bidrager de til at bevare og udfordre samfundets  

 kulturelle og intellektuelle liv og værdier, og de er med til at sikre  

 en fri, saglig og kritisk offentlig debat.
Universiteterne er åbne  

 institutioner med engagerede forskere og stærke forsknings- og  

 uddannelsesmiljøer på højeste internationale  

 kvalitetsniveau, og de udveksler viden og kompetencer med det omgivende  

 samfund.
 Danmark skal være et stærkt vidensamfund med  

 et konkurrencedygtigt vidensystem præget af fleksibilitet og hurtig  

 omstillingsevne, der tager højde for, at Danmark er et lille land med  

 en åben økonomi og overvægt af små og mellemstore  

 virksomheder baseret på mellem- og lavteknologi.
I vidensamfundet har viden og uddannelse ændret  

 karakter og antager mange former.
Universiteternes forskning og uddannelse er  

 ikke længere eksklusiv og forbeholdt en begrænset elite i  

 samfundet.
Viden frembringes og anvendes af mange forskellige organisationer,  

 aktører og institutioner og ofte i netværk baseret på  

 videnudveksling, som er en central del af et universitets engagerede virke.  

 Den internationale konkurrence på forskning og uddannelse og om  

 studerende og forskere er stor og stigende.
Antallet af studerende ved  

 universiteterne har aldrig været større, og universiteternes  

 kandidater anvendes overalt i det danske samfund og i udlandet.
Stadig større dele af samfundet stiller krav og har  

 mange komplekse behov og forventninger til universiteterne   og kravene  

 ændrer sig med stadig højere hastighed.
Tilsammen afføder  

 disse udfordringer et behov for større åbenhed og tillid mellem  

 de danske universiteter og det danske samfund.
Der skal bygges bro mellem  

 universiteter og offentlige og private virksomheder og institutioner.
Der er  

 allerede samarbejde og vekselvirkning mellem universiteter og omverdenen, men  

 det skal udvides markant.
Tilsvarende har universiteterne behov for at få  

 større frihed fra central styring og centrale regler, hvis de  

 hurtigere skal kunne omstille sig til disse behov og forventninger.
Det  

 kræver, at der sker en styrkelse af ledelsen, der i endnu højere  

 grad skal kunne prioritere alle de mangeartede og komplekse krav både  

 på og uden for universiteterne, og som fortsætter den igangsatte  

 udviklingsproces.
Lovforberedelsen Forslaget til en ny universitetslov er resultatet af en  

 proces, der blev påbegyndt i 2000 blandt andet med nedsættelsen  

 af Forskningskommissionen, som afgav betænkning i efteråret 2001.  

 I 2000 og 2001 etableredes to selvejende universiteter med egne bestyrelser  

 med et flertal af udefra kommende medlemmer   henholdsvis Danmarks  

 Pædagogiske Universitet og Danmarks Tekniske Universitet.
Regeringen formulerede i sit regeringsgrundlag af 27.  

 november 2001, at der skulle gennemføres en reform af landets  

 universiteter.
I løbet af 2002 har der været indgående  

 politiske drøftelser, som sluttede oktober 2002 med indgåelse af  

 et politisk forlig om en ny universitetslov mellem regeringen,  

 Socialdemokratiet og Kristeligt Folkeparti.
Sideløbende med de politiske drøftelser og  

 sonderinger har der i 2002 været afholdt en række konferencer af  

 forskellige organisationer, forskningsråd, politiske partier og  

 institutioner, ligesom ministeren for videnskab, teknologi og udvikling og  

 Folketingets udvalg for Videnskab og Teknologi (tidligere Forskningsudvalget)  

 som led i den politiske proces har besøgt en række  

 universiteter.
Der har året igennem ligeledes været en intern  

 debat på de enkelte universiteter om indholdet i en universitetsreform,  

 og universiteterne har udarbejdet oplæg om deres særlige  

 ønsker til en fremtidig indretning.
 Danmark tilslutter sig med reformen den gruppe af lande  

 som fx Norge, Finland, Sverige, Østrig, Holland, Tyskland,  

 Storbritannien og Japan, der for nyligt har gennemført eller er i gang  

 med tilsvarende reformer i bestræbelserne på dels at være  

 internationalt konkurrencedygtige, dels at fremme en bredere anvendelse af  

 universiteternes viden, herunder udvikling af nye partnerskaber og  

 samarbejdsformer.
Lovforslaget Universiteterne bliver med lovforslaget selvejende  

 institutioner.
Lovforslaget sætter fokus på universiteternes fire  

 opgaver: uddannelse, forskning, formidling og videnudveksling.
 Lovforslaget omfatter også en styrkelse af  

 ledelsesformen, øget frihed fra statslige regler og styring på  

 indholdssiden og endnu større frihed til at bestemme intern  

 organisering i en vedtægt.
Uddannelse Universiteternes uddannelsesopgave klargøres med  

 dette lovforslag.
Universiteter uddanner med afsæt i deres forskning  

 bachelorer, kandidater og ph.d.er, og udbyder forskningsbaseret efter- og  

 videreuddannelse til den voksne befolkning.
Et vigtigt uddannelsespolitisk mål med lovforslaget  

 er at reducere studenterfrafaldet på universitetsuddannelserne.  

 Frafaldet på flere danske universitetsuddannelser er højt i  

 international sammenhæng.
Det er også en central  

 uddannelsespolitisk målsætning, at der er høj  

 fleksibilitet og mobilitet for studerende mellem de danske universiteter og  

 fra og til udenlandske universiteter.
Mobilitet giver den enkelte studerende  

 et større udbytte af uddannelsen, bidrager til et alsidigt  

 studiemiljø og styrker samfundets udvikling.
Den danske  

 uddannelsesstruktur skal være anvendelig og gennemsigtig for  

 udenlandske studerende   det gælder også ph.d.-uddannelsen.  

 Målsætningen om øget mobilitet forudsætter, at der  

 er reelle muligheder for at bevæge sig mellem uddannelser, herunder at  

 meritproblemer er minimale.
 Det er således også regeringens hensigt med  

 dette lovforslag at sikre sammenhæng i uddannelsespolitikken, som den  

 kommer til udtryk i regeringens handlingsplan Bedre uddannelser fra  

 juni 2002.
Den gældende universitetslov giver universiteterne  

 hjemmel til at opkræve betaling for undervisning, prøver m.v.  

 fra udenlandske studerende.
Denne hjemmel videreføres.
Det er  

 afgørende at bevare denne mulighed, for at danske universiteter  

 ligesom udenlandske universiteter kan tage del i den internationale handel  

 med uddannelse, der er i hastig vækst.
Det samlede internationale  

 marked for uddannelse vurderes således aktuelt at repræsentere en  

 omsætning på omkring 250 mia. kr.
Dette giver universiteterne  

 incitament til at internationalisere deres uddannelse yderligere og bidrage  

 til udbudet af uddannelse og uddannelsesmoduler på tværs af  

 landegrænser.
Det er yderligere en international tendens, at  

 universiteter indgår strategiske alliancer med andre universiteter for  

 at ruste sig til konkurrencen på forskning og uddannelse.
Det er en  

 udfordring, som også de danske universiteter skal have mulighed for at  

 tage op.
Det er målet, at uddannelsernes faglige indhold,  

 relevans, tilrettelæggelse og struktur udvikles til en ny tids krav til  

 den forskningsbaserede uddannelse.
Indhold og struktur skal i større  

 grad afspejle vidensamfundets brede kompetencebehov.
Det er vigtigt, at  

 universiteterne fortsat sikrer uddannelse af lærerkræfter til  

 blandt andet de gymnasiale uddannelser og de videregående  

 uddannelser.
 Lovforslaget fastslår, at uddannelsesstrukturen,  

 hvor det ikke allerede er sket, skal omlægges med henblik på at  

 sikre en reel implementering af 3+2 strukturen med tre-årige  

 bacheloruddannelser efterfulgt af toårige kandidatuddannelser.  

 Lovforslaget imødekommer Bologna-erklæringens præmisser om  

 uddannelsernes og uddannelsessystemets opbygning.
Med lovforslaget indføres en modulopbygning i alle  

 bachelor- og kandidatuddannelser.
Studerende med en relevant akademisk  

 bacheloruddannelse skal have ret til at blive optaget på en fagligt  

 relevant kandidatuddannelse.
Studerende med en bachelorgrad får reel  

 mulighed for at vælge mellem flere relevante kandidatuddannelser -  

 også kandidatuddannelser på et andet universitet.
Den faglige  

 relevans, sammenhæng og progression skal sikres, og uddannelserne skal  

 have klarere kompetenceprofiler, der retter sig mod forskellige job inden for  

 såvel den private som den offentlige sektor.
For at sikre de bachelorstuderendes reelle valgmuligheder,  

 for så vidt angår adgang og optag til kandidatuddannelser og  

 samtidig hermed deres retssikkerhed, er det endvidere tanken at etablere en  

 såkaldt InterUniversitær Koordineret Tilmelding (IU-KoT), som  

 iværksættes over en årrække i samarbejde med  

 universiteterne.
Oprettelse og drift af IU-KoTen vil blive sendt i  

 udbud.
Den individuelle studievejledning skal intensiveres.
Denne  

 studievejledning kan især de sidste år på uddannelsen  

 også fokusere på beskæftigelsesvejledning.
Universiteterne  

 kan i denne sammenhæng og i forbindelse med øvrig service til  

 studerende gøre udvidet brug af elektroniske selvbetjeningssystemer.  

 Samtlige opgørelser over it-anvendelse i Danmark viser, at studerende  

 er en af de grupper, der har den mest udprægede it-brug i landet.
Med  

 de studerendes it-fortrolighed er fundamentet til stede for en avanceret  

 it-anvendelse på de danske universiteter.
Universiteterne har gennem længere tid arbejdet med  

 at udvikle elektroniske selvbetjeningssystemer til en række  

 studenterrelaterede, administrative funktioner.
Som eksempel kan nævnes  

 tilmelding til eksamen, kurser m.v.
Universiteternes initiativer ligger i  

 forlængelse af regeringens politik om at styrke den elektroniske  

 kommunikation mellem borger og offentlige institutioner.
Målet er at  

 skabe klarere mulighed for en mere fleksibel og individuel vejledning og  

 forenkle, effektivisere og smidiggøre sags- og arbejdsgange til fordel  

 for først og fremmest de studerende.
Det er en central målsætning, at der er  

 stærke universitetsuddannelser i hele Danmark.
Danske universiteter har  

 en lang tradition for at kombinere det internationale udsyn med en solid  

 regional forankring og samspil med regionale og lokale offentlige og private  

 virksomheder og institutioner.
Universiteterne skal derfor fortsat tilgodese  

 den regionale efterspørgsel efter universitetsuddannelse.
 Ændringerne af uddannelsernes indhold og struktur  

 indfases   efter lovens ikrafttræden   over en årrække og  

 efter en proces, der drøftes og aftales mellem universiteterne og  

 Ministeriet for Videnskab, Teknologi og Udvikling.
Kvalitetsudvikling Det er regeringens ambition at fremme og styrke  

 udviklingen af evaluering og evalueringsmetoder på de danske  

 universiteter.
Styrket evaluering skal dels give danske universiteter bedre  

 forudsætninger i den internationale konkurrence på  

 uddannelseskvalitet, dels bidrage til at opfylde andre centrale  

 uddannelsespolitiske målsætninger, fx styrket faglighed,  

 øget fleksibilitet, mindsket frafald og studentermobilitet ind og ud  

 af landet.
 Lovforslaget præciserer og skærper  

 universiteternes pligt til vedvarende og systematisk kvalitetsudvikling af  

 uddannelse, herunder ph.d.-uddannelse, undervisning og studiemiljøer.  

 Universiteterne skal endvidere have pligt til at inddrage de studerende i  

 kvalitetsudvikling og opfølgning på evalueringer.
Universiteternes pligt til at iværksætte  

 undervisnings-, uddannelses- og turnusevalueringer præciseres.  

 Turnusevalueringer af beslægtede uddannelser skal  

 iværksættes i et samarbejde mellem universiteter.
Lovforslaget  

 præciserer, at universiteternes ledelse har ansvaret for  

 gennemførelse og opfølgning på kvalitetssikring og  

 kvalitetsudvikling.
Universiteterne vil også blive forpligtet på  

 at oprette landsdækkende censorkorps, der fungerer som  

 kvalitetssikringsmekanisme.
Turnusevalueringer skal gennemføres af en  

 uafhængig ekstern organisation med brug af internationalt anerkendte  

 principper, metoder og procedurer.
Universiteterne vælger selv, hvilken  

 organisation der skal forestå evalueringen.
Relevante organisationer  

 kan således være eksisterende evalueringsenheder i Danmark eller  

 fx Norge, Holland, Tyskland eller Storbritannien.
Det vil være  

 hensigtsmæssigt at foretage en integreret evaluering af forskning og  

 uddannelse, hvor det er muligt.
Universiteterne skal anvende evalueringer til blandt andet  

 at synliggøre, at udbudet af uddannelse er relevant for samfundets  

 behov og af højeste uddannelseskvalitet.
I forbindelse med  

 evalueringer og udvikling af uddannelsernes indhold skal universiteterne  

 inddrage relevante aftagere og færdige kandidater for at sikre  

 fælles identitet, niveau og relevans.
Lovforslaget præciserer, at dekaner og især  

 institutledere er ansvarlige for systematisk opfølgning på  

 evalueringer af uddannelse og undervisning.
Studienævn og studieledere  

 skal inddrages i evalueringsarbejdet og bidrage til ledernes systematiske  

 opfølgning på evalueringer.
Evalueringer og planer for opfølgning skal  

 fremgå af universiteternes udviklingskontrakter, som godkendes af  

 ministeren.
Opfølgning på evalueringer skal fremgå af  

 universiteternes afrapportering af udviklingskontrakter.
Universiteterne  

 fastlægger i deres udviklingskontrakter evalueringsform og  hyppighed.  

 Universiteterne skal endvidere i udviklingskontrakter fastsætte klare,  

 forpligtende retningslinier for valg af evalueringsorganisation til  

 turnusevalueringer.
Ved inddragelse af tilsvarende uddannelser i udlandet vil  

 turnusevalueringer kunne indgå i et naturligt samspil med systematiske  

 sammenligninger (benchmarking) med andre danske og udenlandske universiteter.  

 Det er tanken, at benchmarking skal indgå i universiteternes  

 udviklingskontrakter.
 Evalueringsrapporter og planer for opfølgning  

 på uddannelses- og turnusevalueringer skal være offentligt  

 tilgængelige.
Universiteterne skal i deres vedtægter opstille  

 tydelige retningslinier for dokumentationssystemer i forbindelse med  

 evalueringer og opfølgning.
Dokumentationssystemerne skal sammen med  

 evalueringerne kvalificere uddannelsesarbejdet, det ledelsesmæssige  

 informations- og beslutningsgrundlag og indgå som et aktivt  

 ledelsesværktøj.
Ifølge lovforslaget vil ministeren fastsætte  

 generelle regler for kvalitetsudvikling.
Lovforslaget giver endvidere  

 ministeren mulighed for i særlige tilfælde at  

 iværksætte evalueringer på eget initiativ, hvor det  

 må antages, at en uddannelse ikke lever op til de krav, der er normen  

 for en forskningsbaseret uddannelse, og hvor universitetet ikke tager  

 initiativ til at rette op herpå fx ved at igangsætte en  

 evaluering.
 Det foreslås også, at ministeren kan  

 tilbagekalde en uddannelsesgodkendelse, hvis den ikke lever op til de til  

 enhver tid gældende kvalitetskrav.
 Det vil fortsat være muligt at gennemføre  

 evalueringer af institutter, uddannelsesmiljøer o.l. efter  

 drøftelse mellem universitetet og ministeriet.
 Danmarks Evalueringsinstitut kan som hidtil  

 igangsætte evalueringer af universiteternes uddannelser efter  

 drøftelser af instituttets handlingsplan med undervisningsministeren  

 og ministeren for videnskab, teknologi og udvikling som fastlagt i kgl.  

 resolution af 27. november 2001.
 I forbindelse med indgåelsen af nye  

 udviklingskontrakter vil ministeren afgive en redegørelse til  

 Folketinget, og ministeren vil i den forbindelse også redegøre  

 for, hvilke kvalitetsudviklingsmekanismer universiteterne etablerer og  

 antallet af planlagte og eventuelle gennemførte evalueringer, herunder  

 turnusevalueringer.
Forskning Lovforslaget fastholder, at universiteterne varetager  

 grundforskning og er forpligtet til at værne om forskningsfriheden, som  

 er knyttet til universiteterne.
Lovforslaget fastslår dermed, at universiteterne har  

 frihed til at forvalte deres akademiske arv.
Alle akademiske discipliner fra  

 humaniora over teologi, samfundsvidenskab og sundhedsvidenskab til  

 jordbrugs-, natur- og teknisk videnskab rummer væsentlige indsigter og  

 erfaringer, som skal vedligeholdes og udvikles.
En afgørende forudsætning for at beskytte  

 universiteternes forskningsfrihed er tilstedeværelsen af en solid  

 grundstamme af fri forskning.
Langsigtet offentlig grundforskning er  

 fundamentet for universiteternes samspil med det omgivende samfund.
Det er en  

 forudsætning for, at universiteterne kan indgå i strategiske  

 samarbejder med andre universiteter i ind- og udland,  

 sektorforskningsinstitutioner, uddannelsesinstitutioner og med offentlige og  

 private virksomheder i Danmark og udlandet.
En stærk, fri  

 grundforskning er en forudsætning for, at universiteterne i det hele  

 taget er attraktive samarbejdspartnere.
Universiteterne skal værne om videnskabsetikken.
Det  

 gælder fx i forhold til beskyttelsen af forsøgspersoner,  

 erhvervsmæssig udnyttelse af opfindelser og forfalskning eller  

 forvridning af videnskabelige budskaber.
Betydningen af god og synlig ledelse omkring forskningen  

 og forskningsmiljøerne er veldokumenteret.
Gode  

 forskningsmiljøer er også en forudsætning for, at flere  

 studerende ser forskeruddannelsen som en attraktiv karrierevej.
Lovforslaget  

 understreger behovet for styrket ledelse gennem ansatte rektorer, dekaner og  

 institutledere og fremhæver krav og forventninger til disse.
Formidling og videnudveksling Lovforslaget præciserer universiteternes  

 forpligtelse til gensidig udveksling af viden og kompetence med   samt  

 formidling af viden til   det omgivende samfund.
Universiteterne skal med  

 afsæt i deres forskning og uddannelse tilføre samfundet  

 forskningsresultater og viden med sigte på at fremme vækst,  

 velfærd og udvikling i hele samfundet.
I den sammenhæng skal  

 universiteterne samarbejde med andre universiteter og uddannelses- og  

 forskningsinstitutioner, herunder også  

 sektorforskningsinstitutioner.
 Lovforslaget fremhæver, at universiteterne fortsat  

 skal tilskynde medarbejderne til at bidrage til og deltage i den offentlige  

 debat om vigtige samfundsmæssige forhold.
Danske virksomheders konkurrenceevne nationalt og  

 internationalt hviler i stigende grad på et velfungerende,  

 sammenhængende og konkurrencedygtigt viden- og innovationssystem, hvor  

 offentlige og private aktører spiller tæt sammen.
Det er  

 lovforslagets hensigt, at universiteterne får nye og bedre muligheder  

 for at indgå som ligeværdige og kompetente parter i det samlede  

 danske viden- og innovationssystem.
Eksempelvis drøfter Danmarks  

 Tekniske Universitet i øjeblikket en sammenlægning med  

 Forskningscentret ved Hørsholm.
 Det er endvidere hensigten, at der efter den  

 forestående evaluering af forskerpatentloven, der også omfatter  

 universiteterne, udarbejdes et samlet regelsæt for universiteternes  

 forskellige typer af eksternt samarbejde, herunder forskerparkaktiviteter,  

 innovationsmiljøer, patentering m.v., hvor eventuelle nye muligheder  

 for universiteterne skal beskrives.
 Det betyder, at universiteterne aktivt og på  

 gensidig basis udveksler viden og kompetencer med en flerhed af  

 aktører, organisationer, myndigheder samt offentlige og private  

 virksomheder.
På lige fod med at være en naturlig  

 samarbejdspartner for virksomheder og offentlige organisationer nationalt og  

 internationalt bør universiteterne fortsat være et centralt  

 bindeled mellem Danmarks kulturelle identitet og europæisk og  

 international kultur.
Det er en side af universiteternes værdigrundlag,  

 der fortsat skal udvikles.
Det foreslås, at alle universiteter skal bidrage til  

 at gøre den nyeste viden tilgængelig for videregående  

 uddannelse uden forskning, herunder professionsbacheloruddannelser og korte  

 videregående uddannelser.
Samarbejdet tager på den ene side  

 udgangspunkt i universiteternes forskning, forskningsprofil og -programmer og  

 på den anden side i blandt andet professionsuddannelserne og de  

 praksisorienterede udfordringer, professionerne står overfor.
Styreformer Lovforslaget lægger op til, at universiteterne  

 bliver selvejende institutioner.
Heraf følger en grundlæggende  

 reform af de overordnede styreformer.
Der indføres bestyrelser med  

 flertal af udefra kommende medlemmer.
Bestyrelsens formand findes blandt de  

 udefra kommende medlemmer.
Der skal være mindst to studerende i bestyrelsen,  

 ligesom både det videnskabelige personale og det teknisk-administrative  

 personale skal være repræsenteret.
Det forudsættes i  

 øvrigt, at det teknisk-administrative personales indflydelse fortsat  

 kanaliseres via samarbejdsudvalg.
De kommende bestyrelser og rektorer bliver ansvarlige for  

 målopfyldelsen af nye udviklingskontrakter.
De nye udviklingskontrakter  

 skal indeholde klare målsætninger og succeskriterier og beskrive  

 og synliggøre det enkelte universitets vision og indsatsområder  

 inden for universitetets fire overordnede opgaver.
Dette følger af en udvikling, der blev indledt med  

 universitetsloven fra 1992. Loven åbnede mulighed for eksperimenter med  

 institutter med blandt andet bestyrelser og ansatte ledere om en anden  

 måde at varetage universiteternes opgaver på   ofte med fokus  

 på det eksterne samarbejde.
Disse eksperimenter blev dengang anset for  

 at være undtagelser.
I dag er der etableret en lang række  

 selvstændige og ofte større institutter med bestyrelser og  

 ansatte ledere.
IT-højskolen i København blev i 1999  

 oprettet som et frifakultet under Handelshøjskolen i København  

 efter undtagelsesbestemmelsen i den gældende universitetslov.  

 IT-højskolen i København har udviklet nye og frugtbare  

 samarbejdsformer om uddannelse og forskning på tværs af faglige  

 discipliner, som datalogi, medier, kommunikation, organisation m.v.
Endvidere  

 har et stort antal studerende haft gavn af det tværfaglige samarbejde  

 mellem de fire universiteter i Vestdanmark inden for rammerne af  

 IT-højskolen i Vestdanmark.
IT-højskolerne har vist sig at yde  

 væsentlige bidrag til styrkelsen af Danmarks it-kompetencer, og de har  

 netop gennemgået en positiv international evaluering.
Det  

 foreslås, at IT-højskolen i København bliver et  

 selvstændigt universitet.
Samtidig foreslås det, at det  

 stærke uddannelsessamarbejde, der finder sted i forbindelse med  

 IT-højskolen i Vestdanmark, gøres permanent.
I 2000 og 2001 blev der etableret to selvejende  

 universiteter med egne bestyrelser med eksternt flertal - henholdsvis  

 Danmarks Pædagogiske Universitet og Danmarks Tekniske Universitet.
De  

 to første danske universiteter fulgte dermed den institutionsform, der  

 er gældende for de fleste af landets videregående  

 uddannelsesinstitutioner for korte og mellemlange videregående  

 uddannelser.
 Med dette lovforslag bliver alle danske universiteter nu  

 selvejende institutioner med bestyrelser med eksternt flertal og ansatte  

 ledere.
Institutionelt selveje Med lovforslaget etableres institutionelt selveje for de  

 nuværende statsinstitutioner blandt universiteterne.
Selvejet og den  

 selvejende institution er velkendte begreber inden for forvaltningen, og  

 begrebet har i hvert fald været anvendt i ca. hundrede år,  

 navnlig for institutioner på uddannelsesområdet og det sociale  

 område.
Begrebet dækker to forskellige afgrænsede juridiske  

 selskabsformer, nemlig dels den privatretlige selskabsform fonden, jf.  

 fondsloven, dels det offentligretlige begreb særlige  

 forvaltningssubjekter, som omfatter fx Danmarks Radio eller Danmarks  

 Grundforskningsfond.
Der kan i den forbindelse også henvises til  

 Finansministeriets publikation, »Fonde med offentlig interesse«,  

 København 1998.
De særlige forvaltningssubjekter udskilles fra den  

 øvrige statslige forvaltning ved lov, der samtidig regulerer, hvilken  

 selvstændighed det pågældende forvaltningssubjekt skal have  

 i forhold til den øvrige statslige forvaltning.
Derfor eksisterer der  

 ikke for disse særlige forvaltningssubjekter en egentlig systematik i  

 reguleringen, og selvstændigheden kan variere meget fra område  

 til område.
Deres grundlæggende kendetegn er imidlertid, at de  

 ikke indgår i det statslige hierarki, og at de ikke er under  

 instruktion fra vedkommende minister.
Heraf følger også, at der  

 ikke uden lovhjemmel er klageadgang til ministeren over institutionens  

 afgørelser.
Klageadgangen til ministeren foreslås dog  

 opretholdt, for så vidt angår studerendes klager  

 vedrørende retlige spørgsmål.
Ledelsen er normalt overladt til en selvstændig  

 bestyrelse, der udpeges af ministeren eller andre.
De er ikke omfattet af det  

 statslige bevillingssystem, men har i stedet anden finansiering fx en kapital  

 som Danmarks Grundforskningsfond, eller de finansieres ved brugerbetaling  

 eller statslige tilskud.
De har desuden retsevne, dvs. muligheden for  

 selvstændigt at bære rettigheder og pligter, og de har  

 procesevne, dvs. muligheden for at føre sag i eget navn.
Typisk vil  

 deres opgaver være velafgrænsede fagligt eller geografisk.
Forslagets institutionelle selveje er baseret på, at  

 de nuværende statsinstitutioner blandt universiteterne med lovforslaget  

 bliver særlige forvaltningssubjekter.
Når termen selvejende  

 institution er brugt, skal det ses i sammenhæng med, at dette begreb  

 dels er anvendt i den øvrige uddannelsessektor, dels kendes fra  

 Finansministeriets budgetregler.
Desuden har begrebet allerede været  

 benyttet i forbindelse med selvejekonstruktionerne for Danmarks  

 Pædagogiske Universitet og Danmarks Tekniske Universitet.
Forslaget  

 tilsigter derfor også en mere ensartet regulering af alle de danske  

 universiteter.
Ifølge lovforslaget skal bestyrelsen i henhold til  

 universitetets formålsbestemmelse, som den fastlægges i  

 vedtægten, varetage universitetets interesser som uddannelses- og  

 forskningsinstitution med ansvar for at fastlægge retningslinier for  

 organisationen, den langsigtede virksomhed og udvikling.
I den forbindelse er  

 forvaltningen af universitetets økonomi en central del af bestyrelsens  

 ansvar.
Universiteterne overgår til en særskilt finansiering i  

 form af tilskud, og universiteterne vil få mulighed for at opbygge en  

 kapital adskilt fra statskassen, fx via opsparing eller via indtægter  

 fra rekvireret forskning eller patentindtægter m.v.
 Forslaget om etablering af institutionelt selveje med  

 bestyrelser og ledere, der er ansvarlige over for bestyrelsen, er en  

 afgørende forudsætning for at øge universiteternes  

 frihedsgrader i forhold til ministeren og den øvrige statslige  

 forvaltning, hvilket længe har været ønsket fra  

 universiteterne.
Det foreslås, at universiteterne får en  

 række frihedsgrader, ligesom der er søgt etableret en  

 fleksibilitet, der giver mulighed for at øge frihedsgraderne i takt  

 med, at forudsætningerne for regelforenkling, afbureaukratisering m.v.  

 realiseres.
Det vil betyde, at der på sigt tilføres  

 universiteterne yderligere kompetencer og dermed frihedsgrader i forhold til  

 ministeren og den øvrige statslige forvaltning.
Universiteterne vil dog fortsat være underlagt  

 ministerens tilsyn.
Det betyder blandt andet, at ministeren har mulighed for  

 at gribe ind over for bestyrelsen som universitetets øverste  

 myndighed, hvis den ikke lever op til sit ansvar efter dette lovforslag.
På kapitalområdet vil der fortsat være  

 forskelle på de enkelte universiteters status.
Alle universiteterne vil  

 efter forslaget få mulighed for at opbygge en formue adskilt fra  

 statens formue i øvrigt, men, for så vidt angår  

 bygningsmassen, rummer forslaget kun en hjemmel til, at de nuværende  

 statsinstitutioner blandt universiteterne senere overtager bygningerne med de  

 bevilgende myndigheders godkendelse.
Ledelse Forslagets reform af universiteternes ledelsesstruktur  

 skal styrke ledelsen og øge universiteternes handle- og  

 beslutningskraft.
Lovforslaget kombinerer ledelsesreformen med en udstrakt  

 frihed for universiteterne til at fastlægge deres organisering i en  

 vedtægt.
Bestyrelsesmedlemmerne skal tilsammen kunne bidrage til at  

 fremme universitetets strategiske og overordnede udvikling med deres erfaring  

 og indsigt i uddannelse, forskning, videnformidling og videnudveksling.  

 Udenlandsk forsknings- og uddannelseserfaring bør være  

 repræsenteret.
Bestyrelserne får flertal af udefra kommende  

 medlemmer og repræsentation af studerende, det videnskabelige personale  

 og det teknisk-administrative personale.
Der skal herske åbenhed om  

 bestyrelsens arbejde, og åbenhed præciseres i lovforslaget og  

 skal fastlægges nærmere i det enkelte universitets  

 vedtægt.
 Universitetet kan nedsætte et  

 repræsentantskab, som ud over en rådgivende funktion kan udpege  

 nogle eller alle af bestyrelsens udefra kommende medlemmer, hvis  

 universitetet ønsker det.
Rektor, dekaner og institutledere skal fremover  

 ansættes.
Det overordnede princip er, at bestyrelsen ansætter  

 rektor.
Rektor ansætter dekaner, der ansætter institutledere.  

 Endvidere udpeger dekaner studieledere efter indstilling fra  

 studienævn.
I proceduren ved ansættelse sikres ledernes faglige  

 og ledelsesmæssige legitimitet.
Der oprettes ved det enkelte  

 universitet et eller flere akademiske råd, der varetager akademiske  

 sager og udtaler sig om alle akademiske forhold af væsentlig betydning  

 for universitetets akademiske virksomhed.
En ledelsesreform skal sikre, at forskning, uddannelse og  

 videnudveksling fortsat bliver løftet til højeste  

 internationale kvalitetsniveau.
Ledelsesreformen skal generelt være med  

 til at fastholde og styrke den forandringsproces, der er begyndt med de mange  

 udviklingsforsøg med organisation og uddannelse.
Regelforenkling og afbureaukratisering En central målsætning i regeringens  

 universitetspolitik er at sikre universiteterne selvforvaltning og skabe  

 regelforenkling på områder, hvor regler for statens institutioner  

 på en uhensigtsmæssig måde binder universiteterne.
På det økonomiske område har  

 universiteterne allerede i dag en meget betydelig selvforvaltning, da de  

 modtager samlede blokbevillinger til forskning, uddannelse og øvrige  

 formål.
Der er ikke i den gældende universitetslov fastsat regler  

 på dette område, bortset fra § 9, stk. 2, hvor der  

 blandt andet står, »at institutionen skal overholde  

 bevillingsforudsætninger og disponeringsregler og varetage de opgaver,  

 der er givet bevilling til«.
Denne økonomiske selvbestemmelse skal  

 fastholdes.
 Universiteterne har under bygningstaxameterordningen  

 incitamenter til at sikre en økonomisk ansvarlig bygningsforvaltning  

 og en effektiv lokaleudnyttelse.
I tilfælde, hvor et universitet ønsker at  

 overtage alle eller nogle af de statsejede bygninger, som de lejer, skal der  

 fastsættes vilkår for overdragelsen og herunder en  

 overdragelsessum.
Vilkårene kan tilpasses det enkelte universitets  

 behov og skal ske, således at det i udgangspunktet er udgiftsneutralt  

 for staten.
Ved overgang til selveje skal universiteterne fortsat  

 følge reglerne i blandt andet offentlighedsloven, forvaltningsloven,  

 ombudsmandsloven, rigsrevisorloven, lov om statens regnskabsvæsen og  

 statsbyggeloven.
Disse regler gælder for både statslige  

 institutioner og for selvejende institutioner, som modtager mere end 50 pct.  

 af sine indtægter via offentlige bevillinger.
På det  

 forvaltningsmæssige område tilrettelægger  

 universiteterne selv deres administration inden for de rammer, der  

 fastlægges i lovforslaget.
 Det politiske ønske om regelforenkling skal sammen  

 med de nye frihedsgrader vedrørende opsparing, personaleforhold m.v.  

 dels understøtte ledelsens beslutnings- og handlerum og give kendte  

 rammer, dels bidrage til at skabe bedre muligheder for talentpleje gennem  

 strategisk karriereplanlægning   blandt andet med sigte på at  

 løse generationsskifteproblemer.
Den væsentligste forudsætning for de nye  

 frihedsgrader er indførelse af styrket ledelse på  

 universiteterne - dvs. bestyrelser med eksternt flertal, ansat rektor og  

 ansatte ledere.
På denne baggrund vil der blive igangsat en proces med  

 henblik på ændring af stillingsstruktur og  

 ansættelsesbekendtgørelse.
Reglerne på uddannelsesområdet foreslås  

 ligeledes reduceret, og den faglige centrale kontrol mindsket.
Der sker  

 derfor en ændring af den procedure, der tidligere har været i  

 forbindelse med godkendelse af nye uddannelser.
De nuværende fem  

 uddannelsesråd er nedlagt.
Lovforslaget sigter dermed mod mindre  

 central styring og øget fagligt selvstyre.
Størstedelen af de hjemler, der ses i lovforslaget,  

 er en direkte konsekvens af, at universiteternes status ændres til  

 institutionelt selveje, og bemyndigelserne findes for størstedelen  

 derfor også på økonomiområdet.
Det er tanken, at det  

 nuværende antal bekendtgørelser på omkring 150 reduceres  

 til ca. 20. Endvidere vil ministerens godkendelse af nye uddannelser  

 begrænses til primært at omhandle en vurdering af de  

 økonomiske aspekter i forhold til taxameterindplacering og en  

 vurdering af samfundets behov for uddannelsen.
Universiteterne skal sikre nye  

 uddannelsers faglige miljø, indhold og relevans.
Med lovforslaget inkorporeres de universitetsrelevante  

 bestemmelser og bemyndigelser fra lov om åben uddannelse  

 (erhvervsrettet voksenuddannelse) i universitetsloven.
Den gældende lov  

 om universiteter m.fl. (universitetsloven) og lov om handelshøjskoler  

 og handelshøjskoleafdelinger ophæves.
Endvidere lægges op  

 til, at ministeren efter drøftelse med bestyrelsen for Danmarks  

 Tekniske Universitet og bestyrelsen for Danmarks Pædagogiske  

 Universitet helt eller delvis kan ophæve lov om Danmarks Tekniske  

 Universitet og lov om Danmarks Pædagogiske Universitet.
Landets  

 universiteter vil således alle blive omfattet af en og samme lov.
 Lovforslaget vil være omfattet af  

 lovovervågning.
Konsekvensvurderinger af lovforslaget Økonomiske konsekvenser for stat, kommuner og amtskommuner Lovforslaget indebærer, at universiteternes  

 bevillinger omlægges til tilskud, der vil blive udbetalt som  

 bloktilskud (taxameterordningen) til dækning af de direkte og de  

 indirekte omkostninger i forbindelse med universiteternes virksomhed.
Det er vurderingen, at forslaget er udgiftsneutralt for  

 staten.
De eventuelle merudgifter, implementeringen af den ny ledelsesreform  

 m.v. vil medføre, forventes at blive modsvaret af de  

 effektivitetsgevinster, lovforslaget vil udløse.
Ved overgangen til selveje bliver universiteterne  

 særlige forvaltningssubjekter og vil i videre omfang blive omfattet af  

 almindelige regler om skatter og afgifter m.v.
Det får blandt andet den  

 følge, at ministeren ifølge lovforslaget kompenserer  

 universiteternes udgifter til betaling af afgifter i henhold til momsloven.  

 Dette forventes ikke at give universiteterne merudgifter.
Administrative konsekvenser for stat, kommuner og amtskommuner Lovforslaget indeholder regelforenkling blandt andet i  

 form af en betydelig reduktion af uddannelsesbekendtgørelser.  

 Endvidere forenkles taxametersystemet.
Herudover er det intentionen at  

 fortsætte med yderligere regelsanering, såfremt  

 forudsætningerne herfor er tilstede.
Universiteterne løftes ud af statsregnskabet, og  

 ministeriet skal etablere en anden økonomisk forvaltningsmodel for  

 universitetsområdet, der omfatter regeludstedelse, udbetaling af  

 tilskud, behandling af regnskaber og revisionsmæssige forhold.  

 Universiteterne må omstille sig på de nævnte forhold.
Det  

 er imidlertid vurderingen, at dette modsvares af lovforslagets  

 effektivitetsgevinster.
Økonomiske konsekvenser for erhvervslivet Det er forventningen, at lovforslaget vil have en  

 indirekte positiv effekt på erhvervslivets økonomi, idet  

 lovforslaget har til hensigt at styrke universiteternes uddannelse og  

 forskning og øge samspillet med det danske samfund, herunder det  

 private erhvervsliv.
Det er hensigten at skabe mulighed for at få  

 indfriet det danske potentiale i den internationale videnøkonomi.
Administrative konsekvenser for erhvervslivet Lovforslaget forventes ikke at have  

 administrative konsekvenser for erhvervslivet.
Miljømæssige konsekvenser Lovforslaget har ikke miljømæssige  

 konsekvenser.
Administrative konsekvenser for borgerne Lovforslaget forventes ikke at have administrative  

 konsekvenser for borgerne.
Lovforslagets forhold til EU-retten Lovforslaget indeholder ingen EU-retlige aspekter.
Vurdering af konsekvenser af lovforslag Positive konsekvenser/mindreudgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Regelforenkling.
Forenkling af taxametersystemet.
Færre  

 bekendtgørelser på uddannelsesområdet.
 Ved overgang til selveje udtræder universiteterne af  

 statsregnskabet, og Ministeriet for Videnskab, Teknologi og Udvikling skal  

 etablere en anden økonomisk forvaltningsmodel for  

 universitetsområdet, der omfatter regeludstedelse, udbetaling af  

 tilskud, behandling af regnskaber og revisionsmæssige forhold.
Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ingen EU-retlige aspekter Udkast til lovforslag har været sendt  

 til høring hos universiteterne og en lang række institutioner,  

 organisationer og myndigheder m.v., jf. nedenstående fortegnelse.  

 Udkastet har desuden været offentliggjort på Ministeriet for  

 Videnskab, Teknologi og Udviklings hjemmeside.
Høringsliste Universiteter m.v.:
Københavns Universitet Aarhus Universitet Syddansk Universitet Roskilde Universitetscenter Aalborg Universitet Danmarks Tekniske Universitet Den Kgl.
Veterinær- og Landbohøjskole Danmarks Farmaceutiske Højskole Handelshøjskolen i København Handelshøjskolen i Århus Danmarks Pædagogiske Universitet IT-Højskolen i København IT-Højskolen i Vestdanmark Ministerier:
Beskæftigelsesministeriet Finansministeriet Forsvarsministeriet Indenrigs- og Sundhedsministeriet Justitsministeriet Kirkeministeriet Kulturministeriet Miljøministeriet Ministeriet for Flygtninge, Indvandrere og Integration Ministeriet for Fødevarer, Landbrug og Fiskeri Socialministeriet Udenrigsministeriet Undervisningsministeriet Økonomi- og Erhvervsministeriet Andre:
Akademiet for de Tekniske Videnskaber Akademikernes Centralorganisation Amtsrådsforeningen Analyseinstitut for Forskning Censorformændene Center for Sprogteknologi Civiløkonomerne CVU-Rektorkollegiet Danmarks Elektroniske Forskningsbibliotek Danmarks Evalueringsinstitut Danmarks Forskningsråd Danmarks Humanistiske Forskningscenter Dansk Arbejdsgiverforening Dansk Handel & Service Dansk Industri Dansk Magisterforening Dansk Metal Dansk Rumforskningsinstitut Danske Studerendes Fællesråd Det Etiske Råd Det Kongelige Danske Videnskabernes Selskab Erhvervsakademirådet Foreningen af Universitets- og  

 Handelshøjskolestuderende Foreningen til Unge Handelsmænds Uddannelse Forskeruddannelsesrådet Forskningscenter Risø Forskningsforum Frederiksberg Kommune Funktionærernes og Tjenestemændenes  

 Fællesråd Gymnasierådet Gymnasieskolernes Lærerforening Gymnasieskolernes Rektorforening Handels- og Kontorfunktionærernes Forbund (STAT) Hovedstadens Udviklingsråd Ingeniørforeningen i Danmark Institut for Grænseregionsforskning Kommunernes Landsforening Københavns Kommune Landbrugsrådet Landsorganisationen i Danmark MVU-Rådet Rektorforsamlingen for Teknika Rektorkollegiet Rigsrevisionen Rådet for Teknologi og Innovation Rådet for Uddannelses- og Erhvervsvejledning Sektorforskningens Direktørkollegium Statens IT-Råd Statens Jordbrugs- og Veterinærvidenskabelige Forskningsråd Statens Naturvidenskabelige Forskningsråd Statens Samfundsvidenskabelige Forskningsråd Statens Sundhedsvidenskabelige Forskningsråd Statens Teknisk-Videnskabelige Forskningsråd Studenterrådgivningen Teknologirådet Bemærkninger til de enkelte bestemmelser i forslag  

 til lov om universiteter (universitetsloven) Til § 1 Til stk. 1.
Følgende universiteter er omfattet af lovforslaget:  

 Københavns Universitet, Aarhus Universitet, Syddansk Universitet,  

 Roskilde Universitetscenter, Aalborg Universitet, Den Kgl.
Veterinær-  

 og Landbohøjskole, Danmarks Tekniske Universitet, Danmarks  

 Farmaceutiske Universitet, Handelshøjskolen i København,  

 Handelshøjskolen i Århus, Danmarks Pædagogiske Universitet  

 og IT-Højskolen i København, der foreslås oprettet som et  

 selvstændigt universitet.
Hvis der undtagelsesvis oprettes et nyt  

 universitet, vil der blive taget stilling til, om det skal være  

 omfattet af loven.
I så fald vil et nyt universitet omfattet af loven  

 kunne oprettes administrativt med de bevilgende myndigheders godkendelse,  

 dvs. ved finanslov eller ved forelæggelse af aktstykke.
 Til stk. 2.
Universiteterne vil blive selvejende institutioner inden  

 for den offentlige forvaltning og vil fortsat være omfattet af blandt  

 andet lov om offentlighed i forvaltningen, forvaltningsloven, lov om  

 Folketingets Ombudsmand, statsbyggeloven og lov om ligestilling af kvinder og  

 mænd.
Endvidere gælder de særlige bestemmelser for den  

 offentlige forvaltning i lov om behandling af personoplysninger.
Til § 2 Til stk. 1.
 Universitetet har til opgave at drive forskning og give  

 forskningsbaseret bachelor- og kandidatuddannelse, forskeruddannelse og  

 forskningsbaseret efter- og videreuddannelse indtil højeste  

 internationale niveau.
 Universitetet skal sikre sammenhæng mellem forskning  

 og uddannelse og kvaliteten af den forskningsbaserede undervisning og af  

 studiemiljøet, således at uddannelserne er relevante for brugere  

 og aftagere og til stadighed er tidssvarende og af højeste  

 kvalitet.
 Til stk. 2.
Der er ikke tilsigtet nogen ændring af princippet om  

 universitetets forskningsfrihed.
Universitetet skal værne om  

 forskningsfriheden og skal sikre, at der altid udøves en  

 uafhængig, selvstændig og perspektivrig forskning.  

 Forskningsfriheden er knyttet til universitetet.
 Forskningsfriheden er central for at fastholde og udvikle  

 kvaliteten i de forskningsbaserede uddannelser, da uddannelseskvalitet  

 styrkes af uafhængig, engageret og kritisk videnfrembringelse.
 Det er afgørende, at universitetet varetager  

 grundforskning og med afsæt heri vedligeholder og udvikler vigtige  

 grunddiscipliner inden for de fagområder, som universitetet  

 dækker.
Universitetet skal ligeledes værne om  

 videnskabsetikken.
Forskningsarbejde skal således udøves under  

 iagttagelse af de regelsæt m.v., der regulerer etiske  

 spørgsmål samt med respekt for de etiske problemstillinger, der  

 i øvrigt er knyttet til forskning.
 Dette er reguleret i blandt andet tre sammenhænge.  

 For det første lov om et videnskabsetisk komitésystem og  

 behandling af biomedicinske forskningsprojekter, der fastslår  

 beskyttelsen af forsøgspersoner, der deltager i biomedicinske  

 forskningsprojekter, samtidig med at der skabes mulighed for udvikling af ny  

 værdifuld viden.
For det andet lov om opfindelser ved offentlige  

 forskningsinstitutioner (forskerpatentloven), hvorefter en institution, hvor  

 særlige etiske forhold gør sig gældende, kan acceptere, at  

 en opfindelse ikke skal gøres til genstand for erhvervsmæssig  

 udnyttelse.
Forskerpatentloven skal evalueres med udgangen af 2003. Der  

 findes endvidere i patentloven og brugsmodelloven regler om etiske hensyn  

 for, hvornår patenter kan meddeles, og brugsmodeller registreres.
 Endelig kan nævnes Udvalgene vedrørende  

 Videnskabelig Uredelighed (UVVU), som har til opgave at behandle sager om  

 eksempelvis forfalskning eller forvridning af det videnskabelige budskab.
 Til stk. 3.
Forslaget er en præcisering af universitetets  

 samfundsmæssige forpligtelse.
Universitetet skal deltage aktivt i  

 udveksling af viden og kompetencer med det omgivende samfund.
 Universitetet udveksler som en integreret del af dets  

 virke viden og kompetencer på gensidig basis med en stor kreds af  

 aktører, organisationer, myndigheder, offentlige og private  

 virksomheder m.v.
Med det omgivende samfund tænkes her på dels  

 videninstitutioner i ind- og udland - fx universiteter,  

 sektorforskningsinstitutioner, forskerparkaktiviteter,  

 universitetshospitaler, Centre for Videregående Uddannelse,  

 enkeltstående mellemlange videregående uddannelsesinstitutioner,  

 erhvervsakademier, innovationsmiljøer og Godkendte Teknologiske  

 Serviceinstitutter - dels offentlige og private organisationer og  

 virksomheder i ind- og udland.
Danmarks Tekniske Universitet drøfter  

 således i øjeblikket en sammenlægning med  

 Forskningscentret ved Hørsholm.
 Som et centralt redskab i styrkelsen af videnformidling og  

 videnudveksling og som led i undervisning og forskning medtænker  

 universitetet biblioteks- og museumsfunktioner m.v. i sin samlede virksomhed.  

 For de universiteter, der ikke har eget forskningsbibliotek, sker dette i et  

 samarbejde med det eller de biblioteker, der varetager biblioteksopgaven.
Universitetet er åbent over for omverdenen og  

 omsætter forskning og uddannelse med blandt andet det formål at  

 bidrage til at fremme vækst, velfærd og udvikling i hele  

 samfundet.
Universitetets forpligtelse må ikke stride mod intentionerne  

 i forskerpatentloven, hvorefter opfindelser frembragt ved hjælp af  

 offentlige midler ved blandt andet universiteter skal nyttiggøres for  

 det danske samfund ved erhvervsmæssig udnyttelse.
Universitetet har en stor og bred samfundsmæssig  

 betydning som viden- og kulturbærende institution.
Universitetet skal  

 tilskynde medarbejderne til aktivt at formidle viden til det omgivende  

 samfund, herunder aktivt at bidrage til og deltage i den offentlige debat om  

 vigtige samfundsmæssige forhold også i internationale  

 sammenhænge.
 Til stk. 4.
 Bestemmelsen omfatter videregående uddannelse uden  

 forskning, dvs. professionsbacheloruddannelser og korte videregående  

 uddannelser.
Med bestemmelsen foreslås, at alle universiteter  

 skal bidrage til forskningstilknytning af de mellemlange videregående  

 uddannelser.
Dette svarer til den forpligtelse, som i dag gælder for  

 Danmarks Pædagogiske Universitet, jf. lov om Danmarks Pædagogiske  

 Universitet, § 1, stk. 2. Danmarks Pædagogiske Universitet er  

 endvidere fortsat forpligtet til at sikre forskningstilknytningen for  

 Danmarks Erhvervspædagogiske Læreruddannelse, jf. § 1,  

 stk. 2, i lov om Danmarks Pædagogiske Universitet.
Der er inden  

 for Undervisningsministeriets ramme afsat midler til, at Centre for  

 Videregående Uddannelse og enkeltstående mellemlange  

 videregående uddannelsesinstitutioner indgår aftaler med  

 universiteter om forskningstilknytning, samt afsat midler til udvikling  

 på erhvervsakademier.
Til § 3 Til stk. 1.
Bestemmelsen viderefører universitetets frihed til  

 at bestemme, hvilke uddannelser det vil udbyde inden for sine  

 fagområder, men samtidig foreslås en højere grad af  

 decentralisering og frihed med hensyn til universitetets egen vurdering af  

 udbudets faglige kvalitet.
Der lægges op til, at universitetet  

 får ansvar for at sikre, at uddannelserne tager udgangspunkt i et  

 bæredygtigt forskningsmiljø, og at der inden for den fastlagte  

 optagelseskapacitet kan tilbydes forskningsbaseret undervisning på  

 internationalt niveau og af høj kvalitet.
Universitetet skal som  

 hidtil sikre, at udbudet er i overensstemmelse med samfundets behov for  

 uddannelse inden for forskellige fagområder og skal i tilknytning  

 hertil foretage en kvalificeret vurdering af, at færdige kandidater  

 ikke uddannes til arbejdsløshed.
I ministerens godkendelse af universitetets udbud af  

 uddannelser indgår en taxameterindplacering af uddannelsen samt en  

 legalitetskontrol af, at uddannelsen opfylder de regler, der er fastsat for  

 uddannelse, jf. § 8, og de dertil hørende bemærkninger.
I  

 ministerens godkendelse indgår i samarbejde med blandt andre  

 undervisningsministeren og kulturministeren endvidere en vurdering af  

 samfundets behov for den pågældende uddannelse og dens  

 sammenhæng med det øvrige uddannelsessystem.
 Det bemærkes, at udbud af uddannelser rettet mod  

 særlige erhverv, fx autorisationsgivende uddannelser og uddannelser  

 rettet mod undervisningsfunktioner i de gymnasiale uddannelser samt de korte  

 og mellemlange videregående uddannelser, forudsætter, at  

 ministeren har drøftet godkendelsen med den ansvarlige ressortminister  

 eller myndighed for at sikre sig, at uddannelsen opfylder  

 uddannelsesrelevante og lovgivningsmæssige krav.
 Beføjelsen til at godkende udbud omfatter  

 både en helt ny heltids- eller deltidsuddannelse og en heltids- eller  

 deltidsuddannelse, som er ny på det pågældende universitet,  

 jf. § 4, stk. 1, nr. 1 og 2, og § 5, stk. 1.
 Til stk. 2.
Samtidig med indførelse af de nye frihedsgrader for  

 universitetet til at beslutte udbud af uddannelse og til at fastlægge  

 det nærmere faglige indhold jf. bemærkningerne til stk. 1,  

 foreslås, at ministeren får mulighed for at kunne tilbagekalde  

 godkendelsen af et uddannelsesudbud, hvis der ikke længere er  

 samfundsmæssigt behov for udbudet, eller hvis kvalitetskravene ikke  

 overholdes.
Ministeriets vurdering af behovet og kvaliteten vil normalt ske  

 på baggrund af en evaluering af uddannelsen.
 Til stk. 3.
Bestemmelsen tænkes kun anvendt i de særlige  

 tilfælde, hvor det må antages, at en uddannelse ikke lever op til  

 de krav, der er normen for forskningsbaseret uddannelse, og hvor  

 universitetet ikke tager initiativ til at rette op herpå fx ved at  

 igangsætte en evaluering.
Det kan fx være i tilfælde af  

 gentagen kritik og klager til ministeren fra studerende over forhold ved en  

 uddannelse.
Ministeren kan inddrage andre uddannelser ved universitetet eller  

 ved andre universiteter i en evaluering, fx samme eller beslægtede  

 uddannelser, for at sikre muligheden for sammenligning mellem  

 uddannelserne.
Til § 4 Til stk. 1. og 2.
Bestemmelsen præciserer, at grundstrukturen med  

 selvstændigt optag til tre-årige bacheloruddannelser,  

 to-årige kandidatuddannelser og tre-årige forskeruddannelser  

 fastholdes.
En bacheloruddannelse afsluttes på tredje år med et  

 bachelorprojekt, og en kandidatuddannelse afsluttes med et kandidatspeciale.  

 Uddannelserne og de enkelte elementer i uddannelserne opgøres i  

 ECTS-point (European Credit Transfer System), som er en fælles  

 europæisk model for kvantitative opgørelser af  

 studieforløb på videregående uddannelse.
Det følger  

 af ECTS-reglerne, at 60 ECTS-point udgør et års heltidsstudier.  

 En række lande, herunder Danmark, har allerede indført ECTS som  

 nationalt målesystem.
Bacheloruddannelser er heltidsuddannelser, som skal  

 tilrettelægges sådan, at den studerende kan fuldføre  

 uddannelsen på 34 måneder, ved studiestart i  

 forårssemestret dog 36 måneder.
Kandidatuddannelser er  

 heltidsuddannelser, som skal tilrettelægges sådan, at den  

 studerende kan fuldføre uddannelsen på 24 måneder i de  

 tilfælde, hvor kandidatuddannelsen fortsætter i umiddelbar  

 tilknytning til bacheloruddannelsen.
Uddannelserne tilrettelægges i  

 måneder af hensyn til bestemmelser herom i lov om statens  

 uddannelsesstøtte, der henhører under undervisningsministerens  

 ressort.
Ph.d.-uddannelse er normalt tilrettelagt som tre års  

 heltidsstudier, men kan efter regler fastsat af universitetet  

 tilrettelægges som deltidsstudier, fx når forskeruddannelse  

 omhandler programmer med tilknytning til et erhvervsområde eller en  

 profession, således at den ph.d.-studerende under  

 forskeruddannelsesforløbet bevarer tilknytning til  

 erhvervsområdet/professionen.
Adgang til ph.d.-uddannelsen skal  

 niveaumæssigt baseres på et gennemført kandidatstudium  

 eller tilsvarende.
Studerende, der endnu ikke har afsluttet en uddannelse  

 svarende til en kandidatuddannelse, kan som hidtil indskrives som  

 ph.d.-studerende i forbindelse med den såkaldte "4+4-ordning"  

 efter regler fastsat af universitetet.
 Til stk. 3.
Med særlige forhold tænkes på de  

 særlige autorisationsgivende uddannelser, der kan betinge en anden  

 studielængde end den, der er fastsat i stk. 1, fx  

 kandidatuddannelser, som efter en bacheloruddannelse giver autorisation til  

 læge og dyrlæge.
Det er dog afgørende, at evt.  

 forlængelse af den fastsatte normerede studietid tillægges  

 kandidatuddannelsen, således at den studerende opnår en afrundet  

 bacheloruddannelse efter tredje år.
 Der tænkes endvidere på den særlige  

 propædeutikundervisning, som i dag udbydes i tilknytning til en  

 række bacheloruddannelser, og som højst kan have et omfang  

 svarende til 60 ECTS-point, fx humanistiske uddannelser i sprog, der enten  

 ikke udbydes på gymnasialt niveau eller kun udbydes få steder i  

 landet, og teologiuddannelsen, hvori der kan udbydes latin og græsk.  

 Det er afgørende, at en evt. forlængelse af den fastsatte  

 normerede studietid tillægges bacheloruddannelsen, idet hovedprincippet  

 for tilrettelæggelsen af den propædeutiske undervisning er at  

 bringe de studerendes sproglige færdigheder på et niveau svarende  

 til en gymnasial uddannelse før studiestart.
 Af hensyn til eventuelt afledte virkninger på  

 udgifter til statens uddannelsesstøtte vil ministeren drøfte  

 anvendelsen af muligheden i stk. 3 med undervisningsministeren i dennes  

 egenskab af ressortminister for SU-styrelsen.
 Til stk. 4.
Hovedprincippet er, at universitetet selv bestemmer, hvor  

 mange studerende det vil optage.
Der er frit optag til de enkelte bachelor-  

 og kandidatuddannelser, som betyder, at universitetet selv fastsætter  

 antallet af optagelsespladser til de enkelte uddannelser, dog under  

 forudsætning af at universitetet kan give en forsvarlig  

 forskningsbaseret undervisning med kvalificerede lærerkræfter og  

 kan skaffe tilstrækkelig bygningskapacitet.
Der er imidlertid  

 foreslået hjemmel til, at ministeren kan fravige dette princip ved at  

 fastsætte maksimumstal, som giver mulighed for, at der kan  

 fastsættes en maksimal samlet pladsramme, eller at der kan  

 fastsættes et maksimalt optagelsestal for den enkelte uddannelse.
Til § 5 Den foreslåede bestemmelse præciserer, at  

 universiteter udbyder forskningsbaseret efter- og videreuddannelse i form af  

 deltidsuddannelse.
Deltidsuddannelse er et begreb, der omfatter udbud af  

 erhvervsrettet videregående uddannelse med deltagerbetaling og delvis  

 statstilskud til den voksne befolkning.
Uddannelserne tilrettelægges  

 normalt på deltid, således at undervisningen kan følges i  

 fritiden samtidig med erhvervsarbejde, men kan tillige tilrettelægges  

 på heltid i op til et år.
Udbud af deltidsuddannelse, som  

 udløser tilskud efter denne lov, kan ikke forbeholdes bestemte  

 virksomheder eller lignende og skal annonceres offentligt.
Det bemærkes, at disse uddannelser, der hidtil har  

 været udbudt og finansieret efter lov om åben uddannelse  

 (erhvervsrettet voksenuddannelse) m.v. (herefter ÅU-loven), der er  

 hovedforankret under undervisningsministerens ressort, med forslaget  

 får hjemmel i universitetsloven og kaldes derfor ikke længere  

 åben uddannelse, men deltidsuddannelse.
Masteruddannelser er og skal  

 også fremover være omfattet af lov om erhvervsrettet  

 grunduddannelse og videregående uddannelse (videreuddannelsessystemet)  

 for voksne (herefter VFV-loven), men finansieres m.v. som deltidsuddannelse  

 efter dette lovforslag.
De relevante bestemmelser fra ÅU-loven er indskrevet  

 i lovforslaget.
Der er alene tale om en teknisk inkorporering af centrale  

 bestemmelser fra ÅU-loven, der er nødvendige for universitetets  

 opgavevaretagelse i forbindelse med udbud af forskningsbaserede  

 uddannelsesaktiviteter i form af deltidsuddannelser.
Det drejer sig om  

 følgende bestemmelser fra ÅU-loven: Formål (§ 1),  

 område og tilrettelæggelse (§ 2), udbud (§ 3), tilskud  

 (§ 6), deltagerbetaling (§§ 8 og 9). Bestemmelsen om nævnet  

 (§§ 11-13) er ikke medtaget, idet det er vurderingen, at universiteterne  

 med deres forskningsbaserede uddannelser ikke vil kunne påføre  

 private initiativtagere konkurrence.
Der vil i medfør af lovforslagets § 8 blive  

 fastsat generelle regler om formål, område, selvstuderende og  

 tilrettelæggelse samt udbud af deltidsuddannelser som led i den  

 tekniske inkorporering.
Bestemmelser om tilskud og deltagerbetaling er  

 indskrevet i lovforslagets §§ 19, 20 og 26.
 Til stk. 1.
Ad 1) Masteruddannelse kan udbydes som et reguleret  

 forløb, dvs. en uddannelse som ministeren fastsætter regler om,  

 eller som et fleksibelt forløb, dvs. en uddannelse der  

 tilrettelægges i en personlig uddannelsesplan, jf. bestemmelser herom i  

 VFV-loven.
Masteruddannelse er på 60 ECTS-point, undtagelsesvis  

 på op til 90 ECTS-point, og afsluttes med et masterprojekt  

 (afgangsprojekt) på min. 12 ECTS-point.
Udbud af masteruddannelse som  

 et reguleret forløb forudsætter ministerens godkendelse, jf.  

 § 3, stk. 1.
Ad 2) Med anden efter- og videreuddannelse  

åbnes mulighed for blandt andet nye kompetencegivende  

 uddannelsesforløb af fx ½ års varighed omregnet til heltid (30  

 ECTS-point), som universitetet eventuelt vil kunne udbyde i samarbejde med  

 sektorforskningsinstitutioner, jf. forslag til lov om sektorforskning.
Udbud  

 af disse forløb forudsætter ministerens godkendelse, jf.  

 § 3, stk. 1.
Ad 3) Med supplerende uddannelsesaktiviteter  

 tænkes på suppleringsforløb i forhold til det  

 ordinære uddannelsessystem, fx overgang fra en mellemlang  

 videregående uddannelse, herunder en professionsbacheloruddannelse, til  

 en overbygning på kandidatniveau eller fra en akademisk  

 bacheloruddannelse til en kandidatuddannelse.
Der vil dog kun undtagelsesvis  

 være behov for supplering, idet suppleringsforløb alene er  

 relevant for personer, der har behov for yderligere faglige og teoretiske  

 kompetencer i forhold til de givne uddannelser og uddannelsesniveauer.  

 Endvidere kan enkeltfag fra eksisterende uddannelser, jf. § 5,  

 stk. 2, i mange tilfælde fungere som supplering.
 Kun i de tilfælde, hvor de nævnte muligheder  

 ikke er relevante, kan der være behov for egentlige  

 suppleringsforløb, og disse forløb forudsætter  

 ministerens godkendelse, jf. § 3, stk. 1.
 Til stk. 2.
 Ud over de deltidsuddannelser, der er nævnt i  

 stk. 1, kan universitetet som deltidsuddannelser fortsat udbyde  

 følgende uddannelsesaktiviteter, der ikke forudsætter  

 ministerens godkendelse:
 Heltidsuddannelser tilrettelagt på deltid,  

 hvormed tænkes på alle de uddannelser, som universitetet i  

 forvejen er godkendt til at udbyde som heltidsuddannelser.
Enkeltfag, som er en fagligt afgrænset del af  

 en uddannelse, hvortil der er knyttet en prøve, eksamen eller  

 selvstændig bedømmelse i øvrigt.
Ministeren vil, jf.  

 § 8, fastsætte regler om, at deltagerne på deltidsuddannelse  

 og heltidsuddannelse tilrettelagt på deltid som hidtil har krav  

 på at kunne gennemføre uddannelserne som enkeltfag.
Hvis der er  

 ledige pladser på en heltidsuddannelse, kan universitetet dog indskrive  

 deltagere på afgrænsede dele af uddannelsen efter reglerne om  

 deltidsuddannelse.
Fagspecifikke kurser, som er  

 undervisningsforløb af 1-4 ugers varighed omregnet til heltid.  

 Universitetet udbyder disse kurser på basis af heltids- og  

 deltidsuddannelser, som universitetet er godkendt til at udbyde, og som det  

 modtager tilskud til.
Kurserne skal bygge på elementer, som  

 indgår i disse uddannelser.
Universitetet kan som hidtil uden statstilskud udbyde  

 deltidsuddannelser som indtægtsdækket virksomhed til virksomheder  

 eller lignende.
Uddannelsesaktiviteten kan tilrettelægges efter aftale  

 med den eller de pågældende virksomheder.
Til § 6 Til stk. 1 og 2.
 De generelle regler for forskningsbaseret uddannelse, som  

 vil blive udstedt i henhold til § 8, vil som hidtil også omfatte  

 titlerne til bacheloruddannelser, kandidatuddannelser, ph.d.-uddannelser samt  

 masteruddannelser.
Universitetet kan som hidtil som den højeste  

 universitetsgrad tildele doktorgrader inden for de fagområder med  

 tilhørende kandidatgrader, der er repræsenteret på  

 universitetet, jf. § 4. Tilsvarende kan æresdoktorgraden som  

 hidtil tildeles forskere, der skønnes at have gjort sig videnskabeligt  

 fortjent, at det findes naturligt at hædre dem med denne højeste  

 videnskabelige grad.
Det er kun et universitet, der er omfattet af dette  

 lovforslag, der kan tildele doktorgrader, herunder  

 æresdoktorgrader.
Med hjemmel i den gældende universitetslov har der  

 været udstedt regler om erhvervelse af doktorgrader, herunder krav om  

 bestemmelser i det enkelte universitets statut.
Det foreslås, at der  

 ikke længere gives hjemmel til at udstede centrale regler på  

 dette område, men at de nærmere regler om tildeling af  

 doktorgrader alene fastsættes i universitetets vedtægt.
Til § 7 Her tænkes især på visse  

 forskningstilknyttede mellemlange videregående uddannelser, herunder  

 uddannelse til professionsbachelor som fx diplomingeniør,  

 socialrådgiver og diplomuddannelser som fx HD-uddannelsen.
Til § 8 Bestemmelsen bemyndiger ministeren til som hidtil at  

 fastsætte generelle regler for forskningsbaseret hel- og  

 deltidsuddannelse, herunder censur og kvalitetsudvikling.
Bestemmelsen  

 bemyndiger endvidere ministeren til som hidtil at fastsætte generelle  

 regler om adgang til forskningsbaseret uddannelse.
I lyset af ønsket om mindre central faglig styring  

 af uddannelse og udvidelse af universitetets faglige selvstyre  

 foreslås, at ministerens godkendelseskompetence af nye uddannelser  

 omfatter sikring af, at uddannelsen opfylder de generelt fastsatte  

 bestemmelser om uddannelse, taxameterindplacering af uddannelsen samt en  

 vurdering af det samfundsmæssige behov for udbudet, herunder dennes  

 sammenhæng med det øvrige uddannelsessystem, jf.  

 bemærkningerne til § 3, stk. 1. Derfor er det de overordnede  

 rammer for forskningsbaseret uddannelse, der fastsættes centralt,  

 således at det er universitetet, som i studieordningen fastlægger  

 det faglige indhold m.v.
I forlængelse heraf ophører den  

 indholdsmæssige kontrol i form af blandt andet uddannelsesråd,  

 som er nedlagt.
 Det er tanken at udstede bekendtgørelse for  

 bachelor- og kandidatuddannelse (heltidsuddannelse) og bekendtgørelse  

 for regulerede masterforløb (deltidsuddannelse), hvor  

 bekendtgørelserne indeholder en oversigt over godkendte titler, jf.  

 § 6, samt en revideret bekendtgørelse for ph.d.-uddannelsen.
De generelle regler for fx bachelor- og kandidatuddannelse  

 tænkes dermed fastsat i bekendtgørelse, der gælder for  

 alle de forskningsbaserede uddannelser eller grupper af uddannelser.
De  

 detaljerede regler for de enkelte uddannelser skal fastlægges af  

 universitetet i studieordningen.
Uddannelsesbekendtgørelsen vil som  

 minimum indeholde generelle regler om blandt andet faglig sammenhæng og  

 progression i hele uddannelsesforløbet, bachelorprojekt og  

 kandidatspeciale af et vist omfang (i ECTS-point), godkendelse af  

 studieordninger og væsentlige ændringer heri, herunder at disse  

 skal drøftes med relevante aftagere og færdige kandidater samt  

 koordineres med studieordninger for samme/beslægtede uddannelser ved  

 andre universiteter.
 Studieordningerne skal fortsat ikke godkendes af  

 ministeren; dog for så vidt angår autorisationsuddannelser, skal  

 studieordningerne forhandles med relevant autorisationsmyndighed.  

 Studieordningerne skal gøres offentligt tilgængelige.
Det er endvidere tanken at udstede regler   efter  

 drøftelse med blandt andre kulturministeren og undervisningsministeren  

 - om eksamen og censur, herunder om klager til  

 universitetet fra studerende, blandt andet om klagefrister, i forbindelse med  

 klager over prøver og anden bedømmelse, der indgår i  

 eksamen.
Det er hensigten at opretholde de hidtidige regler om, at mindst 1/3  

 af en uddannelse skal dokumenteres ved eksterne prøver (ekstern  

 censur), samt at der etableres landsdækkende censorkorps med  

 censorformandskaber.
Det er endvidere hensigten at overveje, hvorvidt  

 studielederen skal indgå i udpegning af censorer til den konkrete  

 prøve eller anden bedømmelse.
kvalitetsudvikling.
Det foreslås, at  

 universitetet løbende og systematisk foretager evaluering af  

 uddannelse og undervisning, herunder turnusevalueringer af  

 samme/beslægtede uddannelser ved andre universiteter.  

 Turnusevalueringer skal gennemføres af en uafhængig ekstern  

 organisation med brug af internationalt anerkendte principper, metoder og  

 procedurer.
Evalueringerne skal være genstand for systematisk  

 opfølgning som del af universitetets afrapportering og  

 indsatsområder i udviklingskontrakter, idet evalueringsrapporter og  

 opfølgningsplaner herfor skal være offentligt  

 tilgængelige.
Universitetet og ministeren kan bede eksisterende  

 evalueringsenheder i ind- eller udland om at forestå eller bidrage til  

 turnusevalueringer, jf. bemærkningerne til § 10, stk. 8.
adgang, optag m.v.
Det foreslås, at de  

 nugældende regler fastholdes og præciseres nærmere.
Med  

 studiereformen lægges op til, at universitetsbachelorer skal kunne  

 vælge mellem flere forskellige kandidatuddannelser, herunder få  

 bedre muligheder for at kunne tage en bacheloruddannelse ved et universitet  

 og en kandidatuddannelse ved et andet universitet.
For at synliggøre  

 de studerendes valgmuligheder og forbedre deres retsstilling ved overgang fra  

 bacheloruddannelse til kandidatuddannelse er det endvidere tanken at anvende  

 ministerens bemyndigelse til at etablere en såkaldt  

 InterUniversitær Koordineret Tilmelding (IU-KoT). Der vil blive  

 fastlagt retningslinjer for etablering af IU-KoTen, herunder at den vil  

 blive iværksat, udviklet og implementeret over en årrække i  

 samarbejde med universiteterne, og at der for den enkelte studerende skal  

 være sikkerhed for optag på mindst én kandidatuddannelse.  

 Oprettelse og drift af IU-KoTen vil blive sendt i udbud.
deltidsuddannelse.
Der henvises til  

 bemærkningerne til § 5.
Til § 9 Bestemmelsen præciserer, at universitetet har til  

 opgave at tilbyde studerende på både heltidsuddannelser og  

 deltidsuddannelser studievejledning under selve uddannelsesforløbet.  

 For at reducere frafald og understøtte studerende i en mere fleksibel  

 uddannelsesstruktur skal universitetet i højere grad end hidtil  

 fokusere på vejledningen af studerende.
Denne studievejledning kan  

 især på de sidste år af uddannelsen også fokusere  

 på beskæftigelsesvejledning.
 Vejledning i forbindelse med indgang til kandidat-,  

 master- og ph.d.-uddannelser tilbydes alene af universitetet.
 Om vejledning i forbindelse med indgang fra  

 ungdomsuddannelser til de universitære bacheloruddannelser henvises til  

 Undervisningsministeriets lovforslag om vejledning om valg af uddannelse og  

 erhverv.
Til § 10 Til stk. 2.
Der skal i størst muligt omfang være  

 åbenhed om bestyrelsens beslutninger samt grundlaget og  

 bevæggrundene herfor med henblik på at give studerende, ansatte  

 og andre interessenter indsigt i universitetets forhold og bestyrelsens  

 arbejde.
De nærmere regler herfor fastsættes i  

 vedtægten.
Ministeren vil ved godkendelsen af vedtægterne  

 påse, at disse lever op til målsætningen om størst  

 mulig åbenhed i bestyrelsens arbejde. Åbenheden skal reguleres i  

 forhold til dels bestyrelsens mødemateriale, dels bestyrelsens  

 forhandlinger og endelig bestyrelsens beslutninger.
Ministeren vil tage  

 udgangspunkt i kriterierne fra lov om offentlighed i forvaltningen,  

 sådan at hovedreglen bliver åbenhed, men at en række sager  

 konkret må undtages, fx den konkrete ansættelse af rektor,  

 kontraktsforhandlinger med private eller overvejelser vedrørende  

 strategiske alliancer med andre universiteter om forskning eller  

 uddannelse.
 Til stk. 3.
 En decentralisering til universitetet af det  

 økonomiske ansvar skaber behov for at præcisere universitetets  

 ansvar for forvaltningen af universitetets samlede ressourcer.
Bestemmelsen beskriver bestyrelsens ansvar for den  

 økonomiske forvaltning.
Ansvaret omfatter alle økonomiske  

 dispositioner fra beskedne enkeltstående driftsdispositioner til  

 omfattende, langsigtede kapitaldispositioner, som dispositioner over fast  

 ejendom eller indgåelse af lejekontrakter.
De økonomiske dispositioner skal foretages,  

 så de bliver til størst mulig gavn for universitetets  

 formål.
Der ligger heri blandt andet, at bestyrelsen skal tage  

 langsigtede forsknings- og uddannelsesmæssige hensyn ved forvaltningen  

 af universitetets midler og ikke blot tage hensyn til aktuelle aftagere,  

 ansatte m.v.
 Til stk. 6.
 I vedtægten fastsættes de overordnede rammer  

 for universitetets organisation samt de nærmere regler efter § 6,  

 stk. 2, § 10, stk. 10, § 12, stk. 5, § 13,  

 stk. 3, § 14, stk. 10, § 15, stk. 6, § 16,  

 stk. 9, § 18, stk. 7 og 9, herunder om repræsentanter  

 for det videnskabelige personale fortsat som efter gældende lov skal  

 være heltids- eller fuldtidsansatte for at være valgbare og  

 valgberettigede.
 Til stk. 7.
Som noget nyt for universitetsledelse foreslås  

 ansatte ledere på alle niveauer, herunder rektor og øvrige  

 øverste ledelse.
Med universitetets øvrige øverste  

 ledelse tænkes på ledelsen indtil hovedområdeniveau, dvs.  

 evt. prorektor og universitetsdirektør.
 Det forudsættes, at bestyrelsen følger de af  

 finansministeren fastsatte eller aftalte regler om løn- og  

 ansættelsesvilkår, jf. § 29.
 Til stk. 8.
Udviklingskontrakter kendes allerede fra gældende  

 lov.
Rektor igangsætter arbejdet med udviklingskontrakten, som herefter  

 fastlægges af bestyrelsen efter åben drøftelse på  

 universitetet, herunder i akademisk råd, og indgås med  

 ministeren.
Det skal bemærkes, at udviklingskontrakten som hidtil ikke  

 er juridisk bindende.
Udviklingskontrakten skal beskrive universitetets  

 strategiske mål, midler og indsatsområder og være centreret  

 om universitetets kerneopgaver.
Udviklingskontrakten vil typisk gælde  

 en periode på tre eller fire år og angive en række  

 mål, der søges nået på tidspunkter tidligere end  

 periodens udløb.
Efter udløbet af perioden for en  

 udviklingskontrakt vil den kunne danne udgangspunkt for en fordeling af  

 eventuelle nye bevillinger til universiteterne under ét og  

 indgåelse af en ny udviklingskontrakt.
Udviklingskontrakten skal angive det fremtidige samarbejde  

 med eksterne parter og definere operative målsætninger for  

 arbejde med intern kvalitetsudvikling m.v.
Udviklingskontrakten skal med  

 udgangspunkt i universitetets profil beskrive og synliggøre  

 universitetets vision og indsatsområder og danne rammen om de  

 overordnede strategiske forsknings- og uddannelsesplaner.
Evalueringer, planer for opfølgning og  

 gennemført opfølgning skal fremgå af  

 udviklingskontrakten, og af universitetets afrapportering af  

 udviklingskontrakten.
Universitetet fastlægger i udviklingskontrakten  

 evalueringsform og  hyppighed og fastsætter heri klare, forpligtende  

 retningslinier for dels udbud af gennemførelse af turnusevalueringer,  

 dels valg af evalueringsorganisation.
Retningslinierne skal sikre, at  

 evalueringer foretages af en uafhængig ekstern organisation med brug af  

 internationalt anerkendte principper, metoder og procedurer.
 Udviklingskontrakter skal ud over kvalitative  

 målsætninger også indeholde kvantitative og målbare  

 indikatorer for universitetets virke og resultater, som ledelsen kan bruge  

 som styringsredskaber.
De kvantitative målsætninger kan omfatte  

 studerendes mobilitet, merit, gennemførelses- og frafaldsandele,  

 herunder antallet af færdiguddannede bachelorer, kandidater, ph.d.er og  

 mastere.
På samme måde kan omfang, kvalitet, formidling og  

 publicering af forskning samt kommercialisering, patentering af  

 forskningsresultater og tiltrækning af eksterne midler og udenlandske  

 forskere indgå som kvantitative målsætninger.
 Hvert universitet skal foretage systematiske  

 sammenligninger (benchmarking) i forhold til andre relevante danske og  

 udenlandske universiteter som led i den løbende udvikling.  

 Sammenligninger kan omfatte alle dele af universitetets aktivitetsprofil og  

 tage udgangspunkt i de nævnte kvalitative og kvantitative  

 målsætninger.
 Til stk. 9.
Med forslaget tillægges bestyrelsen kompetence i  

 personalesager vedrørende universitetets rektor, prorektor og  

 universitetsdirektør.
Dette er en naturlig følge af, at  

 bestyrelsen som øverste myndighed for universitetet ikke har  

 personaleledelse af universitetets øvrige personale eller  

 træffer afgørelse i fx klager fra studerende over et  

 studienævns afgørelse.
Bestyrelsen kan således ikke selv beslutte  

 ansættelse og afskedigelse af øvrige ansatte eller relegation af  

 en studerende.
Bestyrelsen kan heller ikke af egen drift ændre  

 universitetets afgørelse i fx en klagesag.
Bestyrelsen har dog pligt  

 til at følge op på en afgørelse truffet af  

 klageinstansen, som giver en klager helt eller delvis medhold, og hvis  

 universitetet ikke indretter sig i overensstemmelse hermed.
Til § 11 Til stk. 1.
Bestemmelsen regulerer forholdet mellem ministeren og  

 bestyrelsen som universitetets øverste myndighed.
Bestyrelsens ansvar  

 omfatter både bestyrelsens forvaltning af de statslige tilskud og andre  

 tilskud samt universitetets samlede varetagelse af opgaverne inden for  

 universitetets formål.
Til § 12 Til stk. 1.
Udenlandsk forsknings- og uddannelseserfaring bør  

 være repræsenteret i bestyrelsen.
De udefra kommende medlemmer  

 udpeges i kraft af egen person og kompetence og ikke som repræsentanter  

 for bestemte interesser, organisationer eller sektorer.
 Eksternt flertal er en forudsætning for overgangen  

 til selveje.
 Personalets medindflydelse på deres arbejdsplads  

 skal også fortsat sikres via reglerne om samarbejdsudvalg.
 Til stk. 2.
Det foreslås, at medlemmerne med deres samlede  

 erfaring og indsigt skal bidrage til at fremme universitetets strategiske  

 virke, herunder styrke kvalitet og relevans i varetagelsen af universitetets  

 kerneopgaver.
De udefra kommende medlemmer skal endvidere fungere som  

 brobyggere og ambassadører for universitetet med henblik på at  

 styrke universitetets samfundsmæssige legitimitet og opbakning.
De udefra kommende medlemmer skal komme fra forskellige  

 sektorer, fx andre forskningsinstitutioner, kulturlivet, offentlige  

 virksomheder, det private erhvervsliv m.v.
Formålet hermed er at sikre,  

 at bestyrelsen afspejler universitetets samlede profil og opgaver og bliver  

 sammensat så bredt, at der ikke er ensidig repræsentation af  

 bestemte kompetencer, interesser og erfaringer.
Ingen sektorer eller  

 særinteresser må have flertal.
Udefra kommende medlemmer må  

 ikke være indskrevet som studerende ved det pågældende  

 universitet eller være ansatte ved universitetet.
Ved bestyrelsens  

 sammensætning skal forvaltningslovens bestemmelser om habilitet  

 iagttages.
 Til stk. 4.
Det foreslås, at lønnede ph.d.-studerende,  

 som er ansatte ved universitetet, som hidtil indgår i valggruppen for  

 videnskabeligt personale, jf. i øvrigt bemærkningerne til  

 § 10, stk. 6, dog regnes disse ph.d.-studerende som studerende ved  

 nedsættelse af ph.d.-studienævn.
Andre ph.d.-studerende  

 foreslås at indgå i valggruppen af studerende.
 De nærmere forhold om valgperioden, herunder  

 periodens længde og eventuel mulighed for genvalg for de øvrige  

 medlemmer af bestyrelsen, fastsættes i universitetets  

 vedtægt.
 Til stk. 5.
Lovforslaget har ikke fastsat regler om, hvordan  

 bestyrelsens udefra kommende medlemmer findes.
Det er med lovforslaget  

 hensigten at give universiteterne og de første bestyrelser frihed til  

 selv at fastlægge den fremtidige procedure for udpegning af udefra  

 kommende medlemmer under forudsætning af, at de lever op til de  

 fastsatte krav i § 12, stk. 2 og 3. De nærmere regler herom  

 fastsættes i vedtægten.
I forbindelse med godkendelsen af  

 vedtægten vil ministeren således   foruden en almindelig  

 legalitetskontrol   påse, at kravene i §12, stk. 2 og 3 er  

 opfyldt.
Til § 13 Der findes i dag repræsentantskaber på blandt  

 andet Syddansk Universitet og Den Kgl.
Veterinær- og  

 Landbohøjskole.
Som noget nyt foreslås det, at der  

 lovfæstes mulighed for nedsættelse af repræsentantskaber  

 med selvstændig kompetence.
Der lægges ikke op til et  

 obligatorisk krav om, at universitetet skal nedsætte et  

 repræsentantskab, idet det er op til det enkelte universitet selv at  

 beslutte, om det vil nedsætte et sådant.
 Repræsentantskabet kan ifølge forslaget ikke  

 tillægges yderligere særskilt kompetence ud over den  

 rådgivende funktion og udpegning af bestyrelsens udefra kommende  

 medlemmer.
Til § 14 Til stk. 1.
 Rektor varetager den daglige ledelse af universitetet i  

 overensstemmelse med dels de retningslinier, som bestyrelsen udstikker, dels  

 den udviklingskontrakt, som bestyrelsen har indgået med ministeren.
I forslaget lægges op til, at opgavevaretagelsen  

 på ledelsesniveau sker efter delegation, og det vil være  

 naturligt, at rektor som hidtil delegerer opgaver, der hører til den  

 daglige ledelse af universitetet, til de øvrige ledere, dvs.  

 prorektor, direktør, dekaner, institutledere og studieledere.
De  

 opgaver, som de øvrige ledere varetager efter lovforslaget, sker  

 således efter bemyndigelse fra rektor.
Rektor udarbejder oplæg til bestyrelsen om budget og  

 udviklingskontrakt samt oplæg om overordnede forsknings- og  

 uddannelsesstrategier.
Rektor udarbejder handlingsplaner for  

 udmøntning af de strategi- og udviklingsplaner, der godkendes af  

 bestyrelsen.
Herudover har rektor ansvar for personaleledelse, dvs.  

 kompetencen til at ansætte og afskedige universitetets personale, jf.  

 dog § 10, stk. 7.
 Til stk. 4.
 Hvor universitetet ikke er opdelt i hovedområder  

 ledet af dekaner, kan rektor delegere opgaver til en eller flere ansatte  

 forskningsdekaner og en eller flere ansatte uddannelsesdekaner.
 Til stk. 6.
Disciplinære foranstaltninger over for studerende  

 kan være advarsler, midlertidige og varige bortvisninger.
Bestemmelsen  

 viderefører rektors hjemmel i dag.
 Til stk. 8.
Der tænkes på alle typer af samarbejder,  

 herunder blandt andet samfinansierede samarbejder og rekvireret forskning.  

 Samarbejdernes udstrækning, herunder tidsmæssigt og  

 økonomisk, er uden betydning for, om de er omfattet af bestemmelsen.  

 Samarbejderne skal være retligt bindende for universitetet for at  

 være omfattet af bestemmelsen.
Rektor kan som hidtil delegere denne  

 beføjelse til fx dekan og institutleder.
 Med universitetets status som selvejende institution  

 ændres der ikke ved, at universitetet fortsat skal leve op til de  

 generelle krav, der følger af den hidtil gældende regulering af  

 universiteternes indgåelse og administration af forskningsaftaler,  

 herunder reglerne i Finansministeriets Budgetvejledning, love, EU-regler  

 m.v.
 Til stk. 9.
 Det må være en absolut undtagelse, at rektor  

 anvender denne mulighed, dvs. kun ved alvorlig misrøgt af  

 funktionen.
Til § 15 Til stk. 1.
Der findes i dag kun akademisk råd på Danmarks  

 Pædagogiske Universitet.
På Danmarks Tekniske Universitet findes  

 et konsistorium med tilsvarende beføjelser.
Som noget nyt  

 foreslås, at universitetet enten kan nedsætte ét akademisk  

 råd for hele universitetet eller flere fordelt på  

 hovedområder.
 Til stk. 2.
Det foreslås at tillægge akademisk råd  

 centrale beføjelser i forhold til sikring af den akademiske frihed.
De  

 fra de nuværende fakultetsråd kendte kompetencer i forhold til fx  

 at indstille sammensætningen af sagkyndige udvalg, der skal  

 bedømme ansøgere til videnskabelige stillinger til rektor og  

 tildele ph.d.- og doktorgrader, foreslås således overtaget af  

 akademisk råd.
 Til stk. 4.
For så vidt angår valg af ph.d.-studerende,  

 henvises til bemærkningerne til § 12, stk. 4. Da hovedopgaven  

 for rådet er at sikre den akademiske uafhængighed, foreslås  

 det teknisk-administrative personale ikke repræsenteret.
Det  

 teknisk-administrative personales indflydelse skal i stedet kanaliseres via  

 repræsentation i universitetets bestyrelse og via samarbejdsudvalg.
Til § 16 Til stk. 1.
Som foreslået i § 14, stk. 4,  

 ansættes dekanen af rektor.
Dekanen skal sikre den  

 tværgående interne kvalitetsudvikling og kvalitetssikring,  

 ligesom dekanen tager initiativ til at iværksætte  

 turnusevaluering af de enkelte uddannelser ved hovedområdet.
Endvidere  

 sikrer dekanen en løbende og systematisk dialog med og kontakt til  

 aftagere og færdige kandidater om uddannelsernes indhold, profil,  

 kvalitet og relevans.
Endelig sikrer dekanen udvikling af ledelseskulturen  

 ved hovedområdet og lederudvikling for institutledere og  

 studieledere.
Dekanen skal herudover sikre et forpligtende samarbejde  

 med andre universiteter, herunder koordinationen med andre universiteter ved  

 turnusevalueringer og andre aktiviteter med henblik på  

 kvalitetsudvikling og kvalitetssikring.
Dekanen sikrer endvidere procedurer  

 og aktiviteter vedrørende videnudveksling og eventuel  

 teknologioverførsel.
Det vil være naturligt, at dekanen fastlægger  

 overordnede retningslinier for meritgodkendelser, herunder koordinationen med  

 andre universiteter.
Dekanen skal endvidere opbygge en organisation til at  

 løfte hovedområdets samlede opgaver med inddragelse af de  

 studerende, det videnskabelige og det teknisk-administrative personale.
 Til stk. 4 og 5.
For at sikre de studerendes indflydelse på  

 uddannelse og undervisning skal der som hidtil nedsættes et eller flere  

 studienævn, jf. også § 18, stk. 1. Nævnet sikrer studerende  

 medbestemmelse på deres uddannelse, herunder den nærmere  

 tilrettelæggelse og gennemførelse.
Hermed sikres studerendes  

 retssikkerhed, ligesom studerende får et medansvar for at sikre  

 uddannelsernes kvalitet og relevans for arbejdsmarkedet.
 Til stk. 7.
 Bestemmelsen giver mulighed for, at dekanen kan bringe et  

 studienævns funktion til ophør inden valgperiodens udløb.  

 Det må være en absolut undtagelse, at denne mulighed anvendes,  

 dvs. kun ved alvorlig misrøgt af funktionen.
Bestemmelsen giver også mulighed for, at dekanen kan  

 overtage studienævnets opgaver.
Det må også være en  

 absolut undtagelse, at dette sker.
I de tilfælde, hvor dekanen bringer  

 et studienævns funktion til ophør, og det vil være  

 uhensigtsmæssigt at udskrive nyvalg før næste  

 ordinære valg, kan det være nødvendigt, at dekanen  

 overtager studienævnets opgaver.
Men bestemmelsen kan også  

 anvendes, uden at studienævnets funktion bringes til ophør, fx  

 hvor en beslutning af tidsmæssige grunde ikke kan udsættes.
Til § 17 Til stk. 1.
Et institut er en enhed, der ledes af en institutleder, og  

 hvor forskning og undervisning normalt finder sted.
Instituttet er det sted,  

 hvor universitetets aktiviteter samles og udfoldes inden for rammerne af  

 universitetets overordnede forsknings- og uddannelsesstrategier i henhold til  

 udviklingskontrakten.
 Til stk. 2.
Som foreslået i § 16, stk. 3, er  

 institutlederen som noget nyt ikke valgt, men ansat.
Institutlederen  

 varetager efter retningslinier fastlagt af universitetets bestyrelse  

 instituttets daglige ledelse, herunder planlægning og fordeling af  

 arbejdsopgaver.
Institutlederen er ansvarlig for instituttets  

 forskning, undervisning, herunder udvikling af forsknings- og  

 uddannelsesmiljøet, budget og personale, fx sikring af personale- og  

 talentpleje.
Institutlederen skal opbygge en organisation til at løfte  

 instituttets samlede opgaver med inddragelse af de studerende, det  

 videnskabelige personale og det teknisk-administrative personale.
Institutlederen kan udpege viceinstitutledere og  

 forskningsledere, og det vil være naturligt, at institutlederen  

 uddelegerer ledelsesopgaver til disse.
Forskningsledere varetager og  

 koordinerer fx deltagelsen i større, tværgående  

 forskningsprojekter og -programmer, som instituttet enten har ansvaret for  

 eller er involveret i.
Forskningsledere kan blandt andet have til opgave dels  

 at varetage de praktiske forhold i forbindelse med instituttets  

 forskeruddannelser og eventuelle forskerskoler, dels at stimulere  

 kreativiteten, samarbejdet og den faglige udvikling af instituttets  

 forskningsmiljø, koordinere større forskningssatsninger og -  

 projekter samt forskningsansøgninger.
Institutlederen er ansvarlig  

 for, at forskningsledere får de bedst mulige rammer til at styrke  

 instituttets forskningsaktiviteter.
Den enkelte forsker har forskningsfrihed inden for sit  

 faglige ansættelsesområde med de forpligtelser, der følger  

 af et ansættelsesforhold.
Den enkelte forsker har således frihed  

 til at vælge metode, fremgangsmåde og emne inden for  

 universitetets forskningsstrategiske rammer, som fastlagt i  

 udviklingskontrakten.
Institutlederen kan i kraft af sin  

 instruktionsbeføjelse pålægge den enkelte forsker at  

 løse bestemte opgaver, men den enkelte forsker kan, hvor den  

 pågældende ikke er pålagt sådanne opgaver, forske  

 frit inden for universitetets forskningsstrategiske rammer.
Institutlederen  

 skal være orienteret om - og godkende - medarbejderes aftaler om  

 varetagelse af eksternt finansierede forskningsprojekter, jf. også  

 § 14, stk. 8.
 Eksterne forskningsbevillinger gives til universitetet, og  

 universitetet er ansvarlig for forvaltningen heraf.
 Institutleder skal følge den enkelte forskers  

 publikationsvirksomhed og kvaliteten heraf, herunder overholdelsen af  

 universitetets videnskabsetiske retningslinier.
 Til stk. 4.
 Institutledere har ansvaret for evalueringer af  

 undervisning og opfølgning herpå og skal beslutte eller stille  

 forslag til dekanen om korrigerende foranstaltninger efter samråd med  

 studielederen og med inddragelse af både studienævn og  

 studieleder, fx særlige pædagogiske og didaktiske tiltag over for  

 den enkelte underviser eller instituttet som helhed.
 Institutlederen har tillige ansvaret for opfølgning  

 på en evaluering af uddannelse, herunder turnusevalueringer, der  

 igangsættes på initiativ af dekanen, jf. § 16, stk. 1,  

 undtagelsesvis af ministeren, jf. § 3, stk. 3.
Til § 18 Til stk. 1.
 Det foreslås, at det er dekanen, der har kompetencen  

 til at nedsætte og nedlægge studienævn, jf. § 16,  

 stk. 4. De overordnede retningslinjer for studienævnsstruktur  

 fastlægges af bestyrelsen i vedtægten, jf. § 10,  

 stk. 6.
Der kan oprettes studienævn, der er fælles for  

 flere uddannelser, også for uddannelser på tværs af  

 hovedområder, herunder studienævn, der både omfatter  

 bachelor- og kandidat- og masteruddannelser.
Der kan endvidere oprettes  

 studienævn, der omfatter uddannelser på samme uddannelsesniveau,  

 dvs. et studienævn for bacheloruddannelse, for kandidatuddannelse, for  

 forskeruddannelse og for masteruddannelse.
 Til stk. 2.
Det foreslås, at studienævnet skal bestå  

 af 50 procent videnskabeligt personale og 50 procent studerende.
Det samlede  

 antal medlemmer fastsættes i universitetets vedtægt, jf.  

 stk. 7.
 Til stk. 3 og 4.
Studienævnet vælger som hidtil af sin midte en  

 formand og en næstformand blandt henholdsvis det videnskabelige  

 personale og de studerende.
Valget skal som hidtil godkendes af dekanen, jf.  

 § 16, stk. 4.
Når et studienævn er nedsat og har  

 konstitueret sig, indstiller det til dekanen forslag til studieleder.
Det er  

 dekanens/studienævnets beslutning, hvorvidt der ønskes  

 personsammenfald mellem studienævnsformand og studieleder.
Udpeges  

 studielederen ikke som studienævnsformand, bør studielederen  

 deltage i studienævnets møder som observatør.
 Til stk. 5 og 6.
Studielederen er ansvarlig over for studienævnet for  

 varetagelsen af den praktiske tilrettelæggelse af undervisning og af  

 prøver og anden bedømmelse, der indgår i eksamen på  

 de uddannelser, der er omfattet af studienævnets kompetence.
De  

 nærmere regler om studielederens og studienævnets opgaver  

 fastsættes i universitetets vedtægt, jf. stk. 7.
 Hvis universitetet ønsker at tilbyde de indskrevne  

 studerende elektronisk kommunikation ved tilmeldinger til fx kurser/moduler,  

 eksaminer og lignende, vil det være naturligt, at universitetet  

 forinden beder studienævnet om en udtalelse.
 Til stk. 7.
Studienævn kan organiseres på forskellige  

 måder.
Den hidtidige ordning med et to-strenget system, hvor  

 institutstrukturen er forskellig fra og uafhængig af  

 studienævnsstrukturen kan opretholdes.
Det kunne være en  

 hensigtsmæssig organisering for uddannelser, hvor et studienævn  

 rekvirerer undervisning fra flere institutter.
I de tilfælde, hvor et  

 studienævn kun rekvirerer undervisning fra ét institut, kan det  

 imidlertid være mere hensigtsmæssigt at organisere  

 studienævnet under instituttet, således at institutlederen  

 overtager dekanens ansvar for at nedsætte et studienævn og udpege  

 en studieleder.
 Til stk. 8.
 Det foreslås, at der alternativt vil kunne oprettes  

 studienævn på forskellige organisationsniveauer, således at  

 der både er et studienævn på hovedområdeniveau, der  

 tager sig af uddannelsens indhold, og et studienævn på  

 institutniveau, der i samarbejde med studielederen tager sig af  

 undervisningens tilrettelæggelse og tilrettelæggelse af  

 prøver og anden bedømmelse, der indgår i eksamen.
 Til stk. 9.
Bestemmelsen åbner mulighed for, at bestyrelsen i  

 vedtægten kan fastsætte andre styrelsesregler for  

 masteruddannelse.
Der er tale om videreførelse af en eksisterende  

 mulighed i ÅU-lovens § 15.
Der tænkes fx på muligheden for, at  

 universitetet nedsætter et masterstudienævn med ekstern  

 repræsentation af fx aftagerrepræsentanter samt udpeger en leder,  

 der også er formand for studienævnet.
Masterstudienævnets  

 opgave vil være at fastlægge de overordnede retningslinjer for  

 masteruddannelsen, mens lederen i samarbejde med relevante institutledere  

 varetager den daglige ledelse og praktiske tilrettelæggelse af  

 masteruddannelsen.
Der tænkes også på den særlige  

 styreordning, som Master of Public Health (MPH) med succes har haft i flere  

 år, hvorefter der nedsættes et masterstudienævn, der er  

 fælles for masteruddannelser ved flere universiteter og med  

 repræsentation fra universiteterne, aftagere og personer, der har  

 gennemført masteruddannelsen, evt. således at der ved det  

 enkelte universitet tillige nedsættes et studienævn og udpeges  

 formand og studieledere i overensstemmelse med de almindelige regler.
Bestemmelsen skal sikre, at bestyrelsen - hvis den  

 ønsker dette - kan få direkte bruger- og aftagerindflydelse ind  

 i studienævnet for universitetets masteruddannelser.
Begrundelsen  

 herfor er, at det primært vil være studerende på  

 heltidsuddannelser, der vil få sæde i bestyrelsen, akademisk  

 råd og studienævn.
De voksne og erhvervsaktive studerende  

 på masteruddannelserne har yderst sjældent tid og mulighed for at  

 deltage aktivt i disse organer.
Deres tilknytning til universitetet er typisk  

 af kortere varighed end ved heltidsstudier.
Til § 19 Til stk. 1.
Bestemmelsen indebærer, ligesom den tilsvarende  

 § 4, stk. 1 og 2, i lov nr. 1265 af 20. december 2000 om Danmarks  

 Tekniske Universitets (DTU) overgang til selveje (DTU-loven), at  

 universitetet efter overgangen til selveje vil blive omfattet af en statslig  

 tilskudsordning, når der er udstedt en tilskuds- og  

 regnskabsbekendtgørelse.
Statens tilskud til universitetet vil efter  

 forslaget bestå af tilskud til undervisningsvirksomhed, forsknings- og  

 formidlingsvirksomhed og andre opgaver, som er henlagt til universitetet, fx  

 biblioteks- og museumsvirksomhed.
Tilskud til deltidsuddannelse er et delvis  

 tilskud, der suppleres af deltagerbetaling fastsat af universitetet, jf.  

 § 26, stk. 1, med bemærkninger.
Tilskuddet til undervisningsvirksomhed vil blive beregnet  

 efter de generelle taxameterprincipper.
Det vil sige med et tilskud pr.  

 årsstuderende, der fastsættes på de årlige  

 finanslove.
Det foreslås, at der kan indføres et  

 færdiggørelsestaxameter, hvor der ydes tilskud for afsluttede  

 studieforløb, fx en afsluttet bacheloruddannelse, og som skal  

 fremgå af de årlige finanslove.
Hensigten er at skabe et  

 øget incitament for universitetet til at sikre, at de studerende  

 gennemfører uddannelsesforløbet.
Tilskud efter bestemmelsen kan  

 tillige ydes til universitetet til uddannelser omfattet af andre ministeriers  

 ressort, hvor ministeren for videnskab, teknologi og udvikling har en  

 finansieringsforpligtelse.
 Rammerne for tilskuddet til universitetets forsknings- og  

 formidlingsvirksomhed og andre opgaver, som er henlagt til universitetet,  

 fastlægges på de årlige finanslove, og det konkrete tilskud  

 fremgår af ministerens tilskudsbrev til universitetet.
 Til stk. 2.
 Tilskuddet dækker også universitetets udgifter  

 efter statens selvforsikringsordning.
 Til stk. 3.
Det vil efter bestemmelsen være muligt efter  

 forhandling med finansministeren at reducere omfanget af universitetets pligt  

 til at følge de generelle budget- og bevillingsregler.
Eventuelle  

 forslag om fravigelser af Finansministeriets Budgetvejledning vil i givet  

 fald blive forelagt for Finansudvalget.
 Til stk. 4.
 Der foreslås indført en hjemmel til, at  

 ministeren kan bestemme, hvilke studerende, herunder hvilke udenlandske  

 studerende, der kan udløse tilskud efter stk. 1.
 Hvis det følger af EU-retten, konventioner eller  

 aftaler, at en udenlandsk studerende ikke selv skal betale for uddannelsen i  

 Danmark, jf. § 26 om deltagerbetaling, udløses der tilskud.
Udlændinge omfattet af udlændingelovens § 9 c,  

 jf. §§ 28 og 31 i bekendtgørelse nr. 581 af 10. juli 2002 om  

 udlændinges adgang her til landet  

 (udlændingebekendtgørelsen), hvorefter udlændinge kan  

 gives midlertidig opholdstilladelse for højst et år ad gangen  

 til deltagelse i en videregående uddannelse, vil ikke udløse  

 tilskud, medmindre dette følger af EU-retten, konventioner eller  

 aftaler, som nævnt ovenfor.
Ministeren kan dog bestemme, at udenlandske  

 studerende, som et universitet indskriver som led i en gensidig  

 udvekslingsaftale med et udenlandsk universitet, altid kan udløse  

 tilskud, hvis der er balance i udvekslingen.
Den foreslåede bestemmelse  

 åbner endvidere mulighed for, at ministeren også i andre  

 tilfælde, hvor det måtte vise sig ønskeligt, kan  

 fastsætte regler om, at udenlandske studerende ikke udløser  

 tilskud.
 Til stk. 5.
Det foreslås, at ministeren kan fastsætte  

 myndighedskrav til universitetets studieadministrative systemer.
Kravene  

 retter sig mod universitetets studieadministrative edb-systemer og deres  

 studieadministrative forvaltning.
Til § 20 Til stk. 1.
 Her tænkes på tilskud til  

 undervisningsaktivitet finansieret af andre ministerier, jf. § 7, og  

 tilskud til forskningsvirksomhed finansieret af andre ministerier.
 Til stk. 2.
Universitetet kan således modtage gaver uden  

 forelæggelse for Finansudvalget.
Modtagne gaver skal opføres  

 særskilt i årsregnskabet.
 Universitetet kan oprette fonde for gavemidler, hvis dette  

 er forudsat af gavegiver.
 Til stk. 3.
 Her tænkes fx på tilskudsfinansieret  

 forskningsvirksomhed, retsmedicinske undersøgelser, deltidsuddannelse  

 som indtægtsdækket virksomhed uden statstilskud og rekvirerede  

 opgaver i øvrigt.
 Universitetet vil fortsat være omfattet af  

 konkurrencelovgivningens regler om forbud mod konkurrenceforvridende  

 støtte.
Til § 21 Til stk. 1.
 Tilskudsbetingelserne vil fremgå af det årlige  

 tilskudsbrev fra ministeren og af de forpligtelser og forudsætninger,  

 der knytter sig til tilskud efter § 19. Tilsvarende kan andre ministre  

 med hjemmel i deres lovgivning fastsætte individuelle  

 tilskudsforudsætninger i forbindelse med tildelingen af tilskud efter  

 § 20.
 Til stk. 2.
Statsinstitutioner kan videreføre uforbrugte  

 bevillinger til efterfølgende år.
Videreførte  

 beløb angives i anmærkningerne til hovedkontoen og indgår  

 i den budgetmæssige vurdering af forbrugsmulighederne på kontoen.  

 Betydelige videreførelsesbeløb kan således påvirke  

 kommende bevillinger.
Som selvejende institution indgår universitetet ikke  

 længere i statsregnskabet, og formuen, herunder opsparede tilskud, er  

 nu adskilt fra statens formue i øvrigt.
Herved får universitetet  

 en større sikkerhed for, at opsparede tilskud ikke påvirker  

 tilskud i kommende år.
 Bestemmelsen svarer til § 4, stk. 3, in fine, i  

 DTU-loven.
 Til stk. 3.
 I Justitsministeriets bekendtgørelse nr. 809 af 23.  

 oktober 1997 bestemmes, at midler skal anbringes forsvarligt og bedst muligt.  

 I følge bekendtgørelsen er der mulighed for, at midlerne kan  

 anbringes i forskellige typer af værdipapirer, medmindre  

 vedtægterne foreskriver andet.
 Bestemmelsen er ikke til hinder for, at universitetet kan  

 modtage aktier i medfør af forskerpatentlovens § 16, stk. 2,  

 eller modtage aktier som gave, uanset at Justitsministeriets  

 bekendtgørelse ikke giver mulighed for placering af midler i netop  

 disse aktier.
 Bestemmelsen svarer til § 7, stk. 2, i  

 DTU-loven.
Til § 22 Til stk. 1 og 2.
Bestemmelserne afløser den gældende  

 universitetslovs § 2, stk. 2, nr. 5, og § 10, stk. 2. Det  

 er med bestemmelserne tiltænkt at opretholde hjemmel til, at  

 universitetet afholder udgifter og stiller lokaler, telefon m.v. til  

 rådighed for studenteraktiviteter i samme omfang, som det er  

 tilfældet efter den nuværende praksis.
Universitetet skal  

 således i rimeligt omfang afholde udgifter og stille faciliteter til  

 rådighed for studenterpolitiske aktiviteter, mens universitetet kan  

 vælge at gøre dette i begrænset omfang for andre  

 studenteraktiviteter, herunder fx studenterdrevne boglader, jf. dog  

 bemærkningerne til § 20, stk. 3, 2. afsnit.
 Der er med de foreslåede bestemmelser ikke  

 længere hjemmel til at yde indirekte støtte i form af lokaler  

 m.v. til fonde og foreninger, der ikke vedrører studenteraktiviteter,  

 jf. dog § 46. Dette skal ses i sammenhæng med, at  

 forskerpatentloven, der også omfatter universiteterne, skal evalueres  

 med udgangen af 2003. I den forbindelse er det tanken, at der på  

 baggrund af evalueringen skal udarbejdes et samlet regelsæt for  

 universiteternes eksterne samarbejde, herunder også  

 forskerparkaktiviteter, innovationsmiljøer og patentering.
 Til stk. 3.
Bestemmelsen er en videreførelse af gældende  

 hjemmel på finansloven.
Universitetet kan efter bestemmelsen afholde  

 udgifter til ulykkesforsikring for de studerende svarende til ansattes  

 dækning for ulykkestilfælde og skadelige påvirkninger efter  

 lov om sikring mod følger af arbejdsskade.
Forsikringen må kun  

 dække skader opstået i forbindelse med undervisningen.  

 Bestemmelsen giver ikke hjemmel til at kræve delvis egenbetaling fra de  

 studerende.
Til § 23 Til stk. 1.
Formålet med bestemmelsen er at fastholde den  

 eksisterende momsordning, hvor statsinstitutioner får deres udgifter  

 til ikke-fradragsberettiget købsmoms refunderet.
Den eksisterende  

 ordning omfatter ikke-fradragsberettiget købsmoms i forbindelse med  

 universiteternes driftsudgifter, anlægsudgifter og udgifter afholdt af  

 gavemidler, jf. § 20.
Til § 24 Til stk. 1 og 2.
Med den foreslåede bestemmelse kan ministeren rejse  

 krav om hel eller delvis tilbagebetaling af tilskud, og hele tilskuddet kan i  

 grovere tilfælde tilbageholdes, indtil tilskudsbetingelser og generelle  

 disponeringsregler følges.
Endvidere kan ministeren bestemme, at  

 adgangen til tilskud skal bortfalde helt eller delvis, samt at tilskud kan  

 udelukkes, indtil tilskudsbetingelser og generelle disponeringsregler  

 følges.
Der kan eventuelt fastsættes frist for universitetet til  

 at rette op på forholdet, således at tilskuddet først  

 standses eller bortfalder, når fristen er udløbet.
Det forudsættes, at ministeren ikke straks vil  

 gøre brug af sanktionerne i § 24, men vil give en henstilling.  

 Efterkommes henstillingen ikke, kan tilskud tilbageholdes, bortfalde eller  

 kræves tilbagebetalt.
Dette kan eksempelvis være tilfældet,  

 hvis universitetet efter at have modtaget henstilling fortsat ikke overholder  

 aftaler, vilkår eller regler om løn- og  

 ansættelsesforhold.
 Til stk. 3.
 Bestemmelsen gælder uanset, om det for meget  

 udbetalte tilskud skyldes en urigtighed fra universitetets eller fra statens  

 side.
 Bestemmelsen svarer til § 6, stk. 3, i  

 DTU-loven.
 Til stk. 4.
 Bestemmelsen giver ministeren mulighed for at udøve  

 kompetencerne efter stk. 1-3, for så vidt angår tilskud  

 efter § 20.
 Til stk. 5.
Det præciseres, at staten kan foretage modregning i  

 tilskud, når der er udbetalt for meget i statstilskud til  

 universitetet.
Modregningsadgangen gælder tillige i tilfælde,  

 hvor staten har et krav over for universitetet i henhold til § 31,  

 stk. 2, og § 42, stk. 1.
Modregningen gennemføres hurtigst muligt.
Retten  

 til modregning påvirker ikke statens adgang til at kræve  

 tilbagebetaling på anden måde.
Den foreslåede bestemmelse i  

 stk. 2 giver ikke staten en fortrinsstilling i konkursboet i forhold til  

 dansk rets almindelige regler.
Staten forpligter sig til, hvis universitetet misligholder  

 en betalingsforpligtelse over for en kreditor for gæld pådraget i  

 tiden før overgang til selveje, at erlægge betalingen, straks  

 misligholdelsen indtræder.
Staten modregner betalinger udløst i  

 forbindelse med statens udlæg for universitetet over for tredjemand og  

 i betalinger udløst i forbindelse med kautionsforpligtelsen i  

 tilskudsudbetalingen til universitetet, jf. § 31, stk. 2, og  

 § 42, stk. 1.
Til § 25 Ministeren kan med den foreslåede bestemmelse  

 fastsætte vilkår og betingelser for lån, herunder rente- og  

 afdragsvilkår.
Et lån tænkes som udgangspunkt kun ydet,  

 hvis det selvejende universitet er i svære økonomiske  

 vanskeligheder.
 Bestemmelsen svarer til § 5 i DTU-loven.
Til § 26 Bestemmelsen er en videreførelse af tilsvarende  

 bestemmelser i ÅU-loven og dermed et led i den tekniske inkorporering,  

 jf. bemærkningerne til § 5. Dog indeholder bestemmelsens  

 stk. 2 også heltidsuddannelse, jf. bemærkningerne  

 nedenfor.
 Der kan som hidtil kun opkræves deltagerbetaling for  

 den del af udgifterne, der ikke er dækket af statstilskud.  

 Deltagerbetalingen skal fastsættes, således at den sammen med et  

 eventuelt statstilskud ikke overstiger de langsigtede  

 gennemsnitsomkostninger.
Der er allerede i gældende lov hjemmel til at  

 opkræve betaling for udenlandske studerende.
Hjemmel hertil  

 foreslås videreført i bestemmelsens stk. 2, som også  

 medtager heltidsuddannelse.
Da det kan forventes, at antallet af udenlandske  

 studerende vil være stigende, er der behov for at præcisere,  

 hvilke grupper af udenlandske studerende universitetet kan opkræve  

 deltagerbetaling fra.
Efter den foreslåede bestemmelse kan  

 universitetet kun opkræve deltagerbetaling fra udenlandske studerende,  

 der ikke udløser tilskud i henhold til § 19, stk. 4, jf.  

 bemærkningerne til § 19, stk. 4, om dette  

 spørgsmål.
Til § 27 Bestemmelsen er en videreførelse af den  

 gældende universitetslovs bestemmelse i § 9, stk. 6, om  

 opkrævning af betaling fra eksternt finansierede ph.d.-studerende.
Til § 28 Til stk. 4.
 Universitetets regnskaber skal revideres af Rigsrevisionen  

 i henhold til § 2, stk. 1, i lov om revisionen af statens  

 regnskaber m.m.
 Bestemmelsen svarer til § 8, stk. 2, i  

 DTU-loven.
 Til stk. 5.
Rigsrevisor kan aftale med ministeren, at revision af  

 universitetet skal ske efter § 9 i lov om revisionen af statens  

 regnskaber m.m.
Som følge af, at der med lovforslaget  

 pålægges universitetets bestyrelse et selvstændigt ansvar  

 og en omfattende beslutningskompetence, er der behov for en  

 institutionsrevision og rådgivning, som er målrettet et  

 selvejende universitets behov.
Det drejer sig dels om løbende  

 gennemgang og kontrol af regnskaberne, herunder af universitetets  

 tilskudsgrundlag (kontrolfunktionen), dels om rådgivning og vejledning  

 af bestyrelsen i økonomiske og andre spørgsmål.
 § 9-revisionen for universitetet kan svare til den  

 ordning, der gælder for institutioner omfattet af selvejelovgivningen  

 på Undervisningsministeriets område, herunder at den private  

 revisors kontrolfunktion sammen med årsregnskabsaflæggelser med  

 tilhørende revisionsprotokollat samt en revisorerklæring om  

 tilskudsgrundlaget skal være et supplement til ministerens tilsyn.
Revisors ansvar over for bestyrelsen og ministeren  

 begrænses i en § 9-revision ikke af det forhold, at Rigsrevisionen  

 reviderer universitetets regnskab i henhold til rigsrevisorloven, ligesom  

 Rigsrevisionens eventuelle bemærkninger m.v. til regnskabet ikke kan  

 fritage revisionen for ansvar.
Rigsrevisionen bevarer det overordnede  

 revisionsmæssige tilsyn og ansvar.
 Bestemmelsen svarer til § 8, stk. 4, i  

 DTU-loven.
Til § 29 Til stk. 1.
Det er en generel tilskudsbetingelse, at universitetet  

 følger de af finansministeren fastsatte og aftalte bestemmelser om  

 løn, ansættelsesvilkår og pension for personalet, jf.  

 reglerne i Finansministeriets Budgetvejledning.
Vederlag til bestyrelsen  

 erlægges efter Finansministeriets cirkulære om særskilt  

 vederlag m.v.
 Finansministeren kan inden for rammerne af gældende  

 aftaler undtage universiteterne fra løn- og  

 ansættelsesvilkår, som er fastsat på området, hvis  

 der er behov herfor.
 Bestemmelsen svarer til § 9, stk. 1, i  

 DTU-loven.
 Til stk. 2.
 Vidnepligten i tjenestemandsloven vil finde anvendelse for  

 bestyrelsesmedlemmer, jf. tjenestemandslovens § 21, stk. 4.
 Bestemmelsen svarer til § 9, stk. 2, i  

 DTU-loven.
 Til stk. 4.
 Bestemmelsen præciserer, at ministeren inden for  

 rammerne af en bemyndigelse fra finansministeren også efter  

 universitetets overgang til selveje kan delegere sine beføjelser til  

 universitetet.
 Bestemmelsen svarer til § 9, stk. 3, i  

 DTU-loven.
Til § 30 Til stk. 1.
Ifølge ordningen for den statslige  

 ejendomsadministration (SEA-ordningen) indgår universitetet  

 lejekontrakter med og betaler husleje til Statens Forsknings- og  

 Uddannelsesbygninger for brug af statens ejendomme.
Lejemål omfattet af  

 SEA-ordningen er som hidtil ikke omfattet af reglerne om  

 erhvervslejemål.
Danmarks Pædagogiske Universitet, Danmarks  

 Tekniske Universitet og Handelshøjskolen i København og  

 Handelshøjskolen i Århus er ikke omfattet af SEA-ordningen, da  

 de var selvejende eller overgået til selveje inden ordningens  

 etablering.
For så vidt angår Danmarks Pædagogiske  

 Universitet, er det forudsat, at universitetet overtager bygningerne fra  

 staten.
Overdragelsen har imidlertid endnu ikke fundet sted, da der har vist  

 sig at være knyttet en særlig tilbagefaldsklausul til den faste  

 ejendom.
Ministeren har orienteret Finansudvalget herom.
Hvis Danmarks  

 Pædagogiske Universitet ønsker det, vil der kunne etableres en  

 SEA-lignende ordning for Danmarks Pædagogiske Universitets anvendelse  

 af statens bygninger, jf. også bemærkningerne til § 39. Det  

 foreslåede IT-Universitet i København er ikke omfattet af  

 SEA-ordningen, før universitetet flytter til det nye byggeri i  

 Ørestaden.
 Til stk. 2.
 Bestemmelsen åbner mulighed for, at et universitet,  

 som i dag lejer sine bygninger af staten, skal kunne overtage bygningsmassen  

 helt eller delvis.
Universiteternes bygningsmæssige forhold varierer i  

 dag meget som en følge af de forskellige lovreguleringer af de enkelte  

 universiteter.
Handelshøjskolerne har således altid rådet  

 over deres bygninger, mens Danmarks Tekniske Universitet ved DTU-loven fik  

 overdraget bygningerne.
Endelig gør der sig det særlige forhold  

 gældende for Københavns Universitet, at universitetet er  

 så meget ældre end de øvrige universiteter, og at det  

 derfor i dag er betydeligt vanskeligere at afgøre, hvilken  

 råderet universitetet har til bygningerne.
Bestemmelsen tilsigter ikke  

 at tage stilling til spørgsmålet om råderettens  

 omfang.
 Til stk. 3.
Overdragelsesvilkårene fastsættes  

 således, at overdragelsen som udgangspunkt er udgiftsneutral for  

 staten.
Det forudsættes, at afgift efter lov om afgift af tinglysning  

 og registrering af ejer- og panterettigheder m.v. ved overdragelse af fast  

 ejendom og finansiering heraf modregnes i den overdragelsessum, universitetet  

 skal betale til staten.
 Til stk. 4.
Det foreslås, at ministeren efter forhandling med  

 finansministeren og økonomi- og erhvervsministeren kan fastsætte  

 nærmere regler om universitetets byggevirksomhed.
Der skabes her  

 mulighed for at fastsætte regler, der etablerer de nødvendige  

 rammer for universitetets ansvar vedrørende bygninger m.v., samtidig  

 med at der fortsat sikres offentlig indsigt med universitetets forvaltning af  

 bygninger m.v.
 Da universitetet er omfattet af Finansministeriets  

 Budgetvejledning, vil bestyrelsen i sin bygningsforvaltning skulle  

 tilrettelægge og gennemføre universitetets byggevirksomhed efter  

 principper, der svarer til den ordning, der er tilvejebragt ved lov nr. 228  

 af 19. maj 1971 om statens byggevirksomhed m.v. (statsbyggeloven) samt de i  

 medfør af loven udstedte retningslinier, indtil andet eventuelt  

 bestemmes efter stk. 4.
Til § 31 Til stk. 1.
Bestemmelsen viderefører den gældende hjemmel  

 i universitetslovens § 12, stk. 3, om ministerens godkendelse af  

 universiteternes samarbejder.
Som eksempel på sådanne samarbejder  

 kan nævnes Levnedsmiddelcenteret og Center for Skov, Landskab og  

 Planlægning.
Bestemmelsen foreslås dog udvidet til også at  

 indeholde hjemmel for ministeren til at kunne godkende samarbejder mellem  

 universiteter og andre uddannelsesinstitutioner.
 Ministeren kan som hidtil administrativt godkende  

 sammenlægninger af universiteter og statslige forskningsinstitutioner  

 med godkendelse af de bevilgende myndigheder (Finansudvalget). Universitetet  

 skal ved en sammenlægning mellem et universitet og en  

 sektorforskningsinstitution sikre, at sektorforskningsinstitutionens  

 myndighedsspecifikke opgaver (forsknings-, udviklings-, udrednings- og  

 rådgivningsopgaver) fortsat løses, og at det synliggøres,  

 at disse opgaver varetages.
 Til stk. 2.
Det følger af de statslige bevillingsregler, at  

 staten ikke kan hæfte solidarisk for et selvejende universitets  

 forpligtelser.
Hjemlen i stk. 2 giver imidlertid ministeren mulighed for  

 at godkende, at en statslig forskningsinstitution kan indgå i et  

 forpligtende samarbejde med et universitet, hvor der over for tredjemand  

 eksempelvis EU   hæftes solidarisk for forpligtelserne.
Hvis en  

 sådan solidarisk hæftelse medfører, at staten kommer til  

 at betale et større beløb end forudsat i samarbejdsaftalen,  

 giver bestemmelsen hjemmel til, at ministeren kan modregne det overskydende  

 beløb i universitetets tilskud.
Til § 32 Til stk. 1.
Forslaget svarer til den tilsvarende bestemmelse i  

 DTU-lovens § 10, stk. 1. I tilfælde af universitetets  

 nedlæggelse tilfalder universitetets nettoformue staten.
Stk. 1,  

 2. pkt., tager sigte på en situation, hvor universitetets bestyrelse -  

 fx af økonomiske årsager - har truffet beslutning om at  

 nedlægge universitetet, men hvor ministeren skønner, at der  

 fortsat er behov for at opretholde universitetet.
I sådanne  

 tilfælde vil ministeren kunne modsætte sig en nedlæggelse  

 samt fastsætte vilkår for universitetets videreførelse,  

 herunder eventuelt en hel eller delvis reorganisering af universitetet.
Forslaget sikrer statens dispositionsret over  

 nettoformuen.
Ved nettoformuen skal forstås den formue, der er tilbage,  

 når alle kreditorer og eventuelle øvrige rettighedshavere er  

 fyldestgjort.
 Til stk. 2.
For så vidt angår stk. 2, følger  

 det af dansk rets almindelige regler, at gaver skal disponeres i  

 overensstemmelse med gavegivers ønsker, således at staten kun  

 overtager gaver, hvor dette ikke er i strid med gaveløftet, eller hvis  

 gavegiver ikke har fremsat et ønske til de formål, der er  

 fastsat i de til enhver tid gældende vedtægter for universitetet.  

 Gaverne kan både være skænket til den tidligere  

 statsinstitution, jf. forslagets § 44, og til universitetet, mens det er  

 selvejende.
For en nærmere beskrivelse af dispositionsretten over gaver  

 henvises til bemærkningerne til § 44. I  

 nedlæggelsessituationen skal der særligt forholdes til, om gaver  

 bør overføres til et andet universitet eller til staten, fx  

 skal der forholdes til, om midler skænket til studenterformål  

 efter gaveløftet bør komme studerende ved andre universiteter  

 til gode, ligesom et kunstværk kan overføres til gavn og  

 glæde for et andet universitet.
Hvor der er tale om egentlige fonde  

 knyttet til det enkelte universitet, vil det være  

 Civilretsdirektoratet, der skal godkende, hvilket formål en sådan  

 fond fremover skal have.
Til § 33 Bestemmelsens anvendelsesområde efter den  

 gældende universitetslovs §12, stk. 2, foreslås  

 videreført uændret.
Bestemmelsen er en hjemmel for ministeren til at  

 fastsætte særlige regler i bekendtgørelsesform for  

 universiteter eller dele heraf, der varetager særlige opgaver, eller  

 hvor særlige forhold tilsiger det.
Bestemmelsen omfatter  

 tilfælde, hvor universiteter skal løse andre opgaver end  

 undervisning og forskning, som fx de retsmedicinske institutter, museer,  

 samlinger og forskningsbiblioteker.
Til § 34 Til stk. 1.
 Bemyndigelsen tænkes udmøntet fx på  

 regler om klagefrister m.v.
Kun klager over retlige spørgsmål er omfattet  

 af en klageadgang til ministeren.
Ved retlige spørgsmål  

 tænkes først og fremmest på forvaltningsretlige  

 spørgsmål og spørgsmål vedrørende  

 uddannelsesregler.
Til § 35 Bestemmelsen åbner som noget nyt i forhold til den  

 gældende lov mulighed for, at et universitet kan indgå aftale om  

 samarbejde med ikke-profitskabende organisationer om, at disse undtagelsesvis  

 kan bidrage til universitetets forskningsbaserede uddannelse inden for  

 særlige områder, fx via et kursus/enkeltfag/modul, der kan  

 meriteres ind i universitetets uddannelser, eller via anvendelse som  

 gæstelærer.
Afgørende for ministerens godkendelse af  

 samarbejdsaftaler er, at ikke-profitskabende organisationer inden for det  

 fagområde, hvor de bidrager, har egne veldokumenterede kompetencer,  

 viden og erfaringer på et videnskabeligt universitetsniveau.  

 Ansøgning om et sådant samarbejde skal fremsendes af det  

 gradsgivende universitet med universitetets indstilling til ministerens  

 godkendelse.
Herved fastholdes, at universitetet er garant for kvaliteten af  

 den undervisning, der indgår i universitetets uddannelser.  

 Samarbejdsaftalen forudsætter, at de ikke-profitskabende organisationer  

 følger statens ansættelsesregler.
Til § 36 Dispensationsadgangen i den gældende  

 universitetslovs § 12, stk. 1, foreslås ændret  

 sådan, at anvendelsesområdet efter lovforslaget bliver  

 væsentligt mindre end hidtil.
Der bliver tale om en absolut undtagelse,  

 hvor der er helt særegne grunde til at fravige lovens styrelsesregler.  

 Der kan således ikke gives dispensation til fx fravigelse af  

 principperne om bestyrelse med eksternt flertal, ansatte ledere eller  

 studenterindflydelse.
Til § 37 Overgangen til denne lov er tilrettelagt sådan, at  

 rektor, dekaner, institutledere og studieledere fortsætter i deres  

 hverv efter lovens ikrafttræden, medmindre en anden periode  

 fastsættes i vedtægten, og herefter indtil nye ledere er ansat  

 eller udpeget i henhold til vedtægten.
Den samme procedure gælder  

 for de kollegiale organer eller for medlemmer af de kollegiale organer.  

 Forkortes de valgte lederes funktionsperiode, følger det af  

 almindelige ansættelsesretlige principper, at disse skal have fuld  

 kompensation for den løn, de ville have oppebåret, hvis de havde  

 siddet den fulde valgperiode.
Denne lovs kompetencebeskrivelser gælder fra lovens  

 ikrafttræden for de valgte ledere.
De kollegiale organer, bortset fra  

 konsistorium, opretholder de hidtidige kompetencer i det omfang, disse ikke  

 er overført til andre.
Indtil der er nedsat nye kollegiale organer,  

 træffer konsistorium kun de afgørelser, der er nødvendige  

 for universitetets drift.
 Det tilstræbes, at vedtægten er godkendt af  

 ministeren og trådt i kraft den 1. juli 2005.
Til § 38 Til stk. 1.
Handelshøjskolen i København og  

 Handelshøjskolen i Århus har tidligere været reguleret af  

 universitetsloven og lov om handelshøjskoler og  

 handelshøjskoleafdelinger.
Reguleringen foreslås samlet med  

 dette lovforslag.
 Til stk. 2-4.
De foreslåede bestemmelser sikrer ved opretholdelse  

 af styrelsesråd og konsistorium ved handelshøjskolerne, at  

 handelshøjskolerne er undergivet den eksisterende ledelse, til der er  

 nedsat bestyrelser i henhold til lovforslagets bestemmelser.
Den  

 foreslåede overgangsordning er tiltrådt af de to  

 styrelsesråd.
Med lovforslaget foreslås styrelsesrådet ved  

 henholdsvis Handelshøjskolen i København og  

 Handelshøjskolen i Århus nedlagt.
Styrelsesrådene  

 får indflydelse på proceduren for nedsættelse af den  

 første bestyrelse.
Handelshøjskolen i København har en  

 historisk tæt tilknytning til Foreningen til Unge Handelsmænds  

 Uddannelse (FUHU), og det må forventes, at FUHU fortsat vil have  

 mulighed for indflydelse på udpegningen af de udefra kommende medlemmer  

 af den kommende bestyrelse efter nærmere bestemmelse i  

 vedtægterne.
 Til stk. 5.
 Se bemærkningerne til § 37.
 Til stk. 7.
Den foreslåede bestemmelse er en  

 videreførelse af den gældende § 7 i lov om  

 handelshøjskoler og handelshøjskoleafdelinger.
Eneretten til  

 betegnelsen "handelshøjskole" er ønsket opretholdt af  

 de to handelshøjskoler.
 Til stk. 8.
 Bestemmelsen er en videreførelse af § 4a i lov  

 om handelshøjskoler og handelshøjskoleafdelinger, jf.  

 lovbekendtgørelse nr. 864 af 27. september 1996.
Til § 39 Danmarks Pædagogiske Universitet (DPU) og Danmarks  

 Tekniske Universitet (DTU) adskiller sig fra de øvrige universiteter  

 ved allerede at være overgået til en styrelsesmodel, der svarer  

 til det her foreslåede.
Universiteterne har således begge  

 bestyrelser med eksternt flertal og ansatte rektorer og under disse en  

 kombination af ansatte, udpegede og valgte ledere.
Samtidig er  

 styrelsesordningerne relativt nye for begge universiteter, hvilket taler for,  

 at der må tages særlige hensyn, når universiteterne  

 overgår til at være omfattet af denne lov.
 Endvidere skal det bemærkes, at de to universiteter  

 har forskelligt lovgrundlag, mens DPU i det hele er underlagt eget  

 lovgrundlag, er DTU både omfattet af den nuværende  

 universitetslov og loven om Danmarks Tekniske Universitets (DTU) overgang til  

 selveje.
For så vidt angår Danmarks Pædagogiske  

 Universitet Det foreslås, at ministeren efter drøftelse  

 med bestyrelsen for DPU fastsætter en ordning for universitetets  

 overgang til denne lov.
Intentionen med bemyndigelsen er at  

 tilrettelægge en hensigtsmæssig overgang for universitetet,  

 sådan at den allerede etablerede ledelsesstruktur på  

 universitetet opretholdes og udvikles i den overgangsperiode, der er fastlagt  

 i DPU-loven.
Ledelsesstrukturen i opbygningsperioden svarer i høj grad  

 til principperne i denne lov, jf. § 24, stk. 8, i DPU-loven.  

 Opbygningsperioden udløber den 1. juli 2005, hvilket svarer til det  

 tidspunkt efter dette lovforslag, hvor universiteterne skal være  

 overgået til ny styrelse.
 Udgangspunktet for overgangsordningen er, at ansatte,  

 udpegede og valgte ledere fortsætter i deres funktionsperiode,  

 hvorefter der vil blive ansat og udpeget ledere efter dette lovforslag.
Den nuværende bestyrelse forlænges indtil 31.  

 december 2004, sådan at der samtidig med de øvrige universiteter  

 kan etableres en bestyrelse i medfør af dette lovforslag.
Den  

 nuværende bestyrelse fastsætter i en særlig vedtægt,  

 som godkendes af ministeren, proceduren for nedsættelse af den  

 første bestyrelse efter dette lovforslag, jf. også § 37,  

 stk. 7, 1. punktum.
Ved DPUs overgang til at være omfattet af dette  

 lovforslag er det ikke hensigten at ændre på universitetets  

 uddannelsesprofil med uddannelser rettet mod personer med en  

 forudgående professionsbachelor, bachelorgrad eller tilsvarende.
Det er  

 således ikke tanken, at DPU skal udbyde bacheloruddannelser efter dette  

 lovforslag.
I stk. 2 foreslås, at ministeren bemyndiges til  

 gradvis at ophæve den gældende lov om DPU.
I forbindelse med  

 etableringen af DPU blev universitetet omfattet af tilskudsfinansiering.  

 Reglerne herom må nødvendigvis opretholdes, indtil de  

 øvrige universiteter også bliver omfattet af  

 tilskudsfinansiering.
Da dette tidspunkt ikke er fikseret i lovforslaget,  

 må DPU-lovens hjemler hertil opretholdes, indtil dette er  

 tilfældet.
Omvendt er det tanken, at DPU-lovens hjemmel til, at  

 universitetet overtager de faste ejendomme knyttet til universitetet,  

 ophæves umiddelbart efter dette lovforslags ikrafttræden.
Som  

 anført i bemærkningerne til § 30 har det ikke været  

 muligt at gennemføre overdragelsen, da de faste ejendomme er forsynet  

 med en hjemfaldsklausul, som forhindrer en gennemførelse af  

 overdragelsen på de planlagte vilkår i DPU-loven.
DPU vil i  

 stedet kunne søge om at få bygningerne overdraget i  

 medfør af dette lovforslags § 30. Når vilkårene for  

 en ny overdragelse skal fastsættes, vil ministeren i videst muligt  

 omfang tage hensyn til de oprindeligt forudsatte vilkår, idet  

 universitetet har en forventning herom.
Indtil DPU måtte overtage  

 bygningerne i medfør af dette lovforslags § 30, vil staten stille  

 den nuværende bygningsmasse til rådighed for DPU på  

 tilsvarende vilkår, som gælder for de øvrige  

 universiteter, det vil sige efter reglerne for den statslige  

 ejendomsadministration (SEA).
 I stk. 3 præciseres det, at DPU-lovens  

 bestemmelser har forrang for bestemmelserne i dette lovforslag, indtil  

 DPU-loven ophæves.
For så vidt angår Danmarks Tekniske Universitet Der er med dette lovforslag ikke tilsigtet nogen  

 ændring i DTU's stilling som et etableret, også bygnings- og  

 kapitalmæssigt, selvejende universitet eller i de planer og  

 intentioner, der lå til grund for loven om DTUs overgang til selveje.  

 Derfor er der behov for en særlig overgangsordning, der tager  

 højde for, at DTU allerede har gennemgået de  

 styrelsesmæssige omstillinger, som de øvrige universiteter  

 står overfor, og som universitetet har indrettet sig i tillid til.
 Udgangspunktet for denne overgangsordning er, at DTU's  

 dispensation fra styrelsesreglerne i den gældende universitetslov  

 forudsættes at falde bort samtidig med, at de andre universiteter skal  

 overgå til en ny styrelsesform, dvs. forventeligt den 1. juli 2005.
 Udgangspunktet for ordningen er, at de nuværende  

 ansatte, udpegede og valgte ledere fortsætter i deres funktionsperiode,  

 hvorefter de overgår til ansættelse eller udpegning efter  

 lovforslagets regler.
Ligeledes fortsætter bestyrelsen, indtil  

 bestyrelsesperioden udløber 1. januar 2005. I overgangsordningen  

 fastsættes proceduren for nedsættelse af en ny bestyrelse.  

 Bestyrelsen sammensættes og formanden udpeges efter lovforslagets  

 bestemmelser herom.
Den nye bestyrelse fastsætter en vedtægt i  

 henhold til lovforslaget.
 Under hensyn til, at DTU netop har været igennem en  

 omstillingsproces i medfør af den nye styrelse, der blev etableret som  

 en dispensation fra den gældende universitetslov, og en overgang til  

 selveje i medfør af DTU-loven, kan der imidlertid være behov for  

 at justere de ovenfor nævnte tidsrammer, sådan at DTU ikke kommer  

 i en situation, hvor der på én gang skal ske en total  

 udskiftning på ledelsesniveauerne så kort tid efter, at DTU har  

 været gennem en lignende omstilling.
I stk. 2 foreslås, at ministeren bemyndiges til  

 gradvis at ophæve den gældende DTU-lov.
Dette skal ses i  

 sammenhæng med, at DTU i modsætning til de øvrige  

 universiteter har fået overdraget bygningerne og øvrige aktiver.  

 Hjemlerne for den skete overdragelse må derfor opretholdes, indtil  

 overdragelsens retsvirkninger er udtømte.
I forbindelse med overgangen  

 til selveje er DTU desuden overgået til tilskudsfinansiering og har  

 fået en række særordninger på det  

 bygningsmæssige område.
Disse regler må nødvendigvis  

 opretholdes, indtil de øvrige universiteter også bliver omfattet  

 af tilskudsfinansiering m.v.
Da dette tidspunkt ikke er fixeret i  

 lovforslaget, må DTU-lovens hjemler hertil opretholdes, indtil dette er  

 tilfældet.
Der kan derfor ikke på nuværende tidspunkt  

 opstilles en præcis tidsramme for, hvornår DTU-loven i det hele  

 kan ophæves.
Ændringen i lovrammen for DTU vil ikke ændre  

 på DTUs rettigheder og pligter i forhold til tredjemand.
Det er heller  

 ikke sigtet, at ændringen skal påvirke forholdet mellem DTU og  

 staten.
 I stk. 3 præciseres, at  

 økonomibestemmelserne i DTU-loven har forrang for bestemmelserne i  

 dette lovforslag, indtil DTU-loven ophæves.
Til § 40 Center for Skov, Landskab og Planlægning (Skov  

 & Landskab) blev den 31. januar 2000 etableret som et  

 forpligtende samarbejde mellem tre selvstændige institutioner: Institut  

 for Økonomi, Skov og Landskab ved Den Kgl.
Veterinær- og  

 Landbohøjskole (KVL), Forskningscentret for Skov & Landskab og  

 Skovskolen.
På baggrund af de positive erfaringer med det forpligtende  

 samarbejde har de tre institutioner tilkendegivet et ønske om et  

 forstærket samarbejde under KVL.
 I § 6 i forslag til lov om ændring af  

 forskellige love på Undervisningsministeriets område  

 (Konsekvensændringer i forbindelse med universitetsreformen)  

 foreslås der skabt hjemmel til, at undervisningsministeren efter  

 forhandling med ministeren for videnskab, teknologi og udvikling kan  

 ophæve Skovskolens hidtidige status som selvejende institution, jf. lov  

 om Centre for Videregående Uddannelse og andre selvejende institutioner  

 for videregående uddannelser m.v., med henblik på, at Skovskolen  

 sammenlægges med KVL.
Til § 41 Til stk. 1.
 IT-Universitetet i København vil ligesom Danmarks  

 Pædagogiske Universitet være et universitet, der udbyder  

 kandidat-, ph.d.- og masteruddannelser og tildeler doktorgraden.  

 IT-Universitetet i København udbyder således ikke  

 bacheloruddannelser efter denne lov.
 Studerende, der har påbegyndt en uddannelse ved  

 IT-højskolen, kan afslutte uddannelsen på IT-Universitetet efter  

 de bekendtgørelser, der er gældende for IT-højskolens  

 uddannelser ved overgang til universitetsstatus.
Efter overgangen til selvejende universitet  

 videreføres de aftaler (udliciteringsaftaler), IT-højskolen har  

 indgået med henholdsvis Handelshøjskolen i København,  

 Københavns Universitet, Roskilde Universitetscenter og Danmarks  

 Tekniske Universitet, indtil alle studerende omfattet af aftalerne har haft  

 den mulighed for at gennemføre uddannelsen, som er fastlagt i den  

 relevante uddannelsesbekendtgørelse, eller andet er aftalt mellem  

 parterne.
Parternes aftaler må ikke forringe de studerendes  

 retssikkerhed eller mulighed for at afslutte de påbegyndte  

 uddannelser.
 Til stk. 2.
 Det foreslås, at ministeren fastsætter en  

 overgangsordning for IT-højskolens overgang til selvejende  

 universitet.
Udgangspunktet for ordningen er, at ansatte og valgte  

 ledere fortsætter i deres funktionsperiode, hvorefter der vil blive  

 ansat og udpeget ledere efter dette lovforslag.
Det følger heraf, at  

 den nuværende direktør ved IT-højskolen fortsætter  

 som rektor med de kompetencer, som en rektor har efter loven, indtil den  

 nuværende ansættelsesperiode udløber, eller en ny  

 bestyrelse i henhold til vedtægten har ansat en rektor.
Ligeledes fortsætter bestyrelsen, indtil der er  

 nedsat en ny bestyrelse for universitetet.
Som en konsekvens af  

 IT-højskolens overgang til at være et selvstændigt  

 universitet foreslås det dog, at de øvrige universiteters  

 repræsentanter i bestyrelsen straks udtræder af denne.
For at  

 sikre kontinuiteten i overgangen efter denne lov fastsættes det i  

 overgangsordningen, at den nuværende bestyrelsesformand  

 fortsætter som formand i IT-Universitetets første  

 bestyrelse.
Overgangsordningen fastsætter proceduren for  

 nedsættelse af en ny bestyrelse.
Det er hensigten, at der  

 nedsættes en søgekomité med den opgave at tilvejebringe  

 en liste over eksterne emner til bestyrelsen, som ministeren udpeger fra.
 Søgekomitéen skal indeholde medlemmer  

 udpeget af bestyrelsens formand, bestyrelsen, de studerende og  

 højskolens videnskabelige og teknisk-administrative personale.
 IT-Vest vil fremover blive reguleret af § 31.
Til § 42 Til stk. 1.
 Med fordringsrettigheder menes retten til at kræve  

 en ydelse erlagt, eksempelvis telefonforbindelse, kantinedrift og lignende.  

 Staten påtager sig forpligtelsen som selvskyldnerkautionist over for  

 debitorerne som garant for betalingerne vedrørende skyldforhold frem  

 til lovens ikrafttræden.
 Bestemmelsen svarer til § 12, stk. 4, i  

 DTU-loven.
 Til stk. 2.
 Med immaterielle rettigheder menes fx retten til patenter,  

 varemærker, ophavsret og lignende.
Til § 43 Til stk. 1.
 Den økonomiske opgørelse er således  

 nødvendig for at gennemføre skiftet fra bevillings- til  

 tilskudsfinansiering.
 Bestemmelsen svarer til § 14, stk. 1 og 4, i  

 DTU-loven.
 Til stk. 3 og 4.
 Overgangsreglerne skitserer den retstilstand, som er  

 gældende, indtil ministeren har udnyttet de bemyndigelser, der er  

 hjemmel til i lovforslaget.
 Bestemmelsen svarer til § 14, stk. 3 og 4, i  

 DTU-loven.
 Til stk. 5.
 Det forventes, at overgangen til tilskudsfinansiering kan  

 finde sted pr. 1. januar 2005.
Til § 44 Universiteterne har efter den nuværende lovs  

 § 9, stk. 8, ret til at modtage gaver og tilskud fra anden side.  

 Sådanne midler kan de nuværende statslige universiteter holde  

 adskilt fra statskassen.
Der er tale om midler af meget forskellig karakter,  

 fx til fordel for studielegater, til indkøb af særligt  

 apparatur, donerede kunstværker eller hele bygninger.
Udgangspunktet er, at overgangen til selveje ikke i sig  

 selv påvirker universitetets ret til at disponere over sådanne  

 midler.
Bestemmelsen bemyndiger derfor ministeren til at kunne  

 overføre midlerne fra den hidtidige statsinstitution til det efter  

 forslaget nu selvejende universitet.
Når der alene er tale om  

 fakultativ bemyndigelse, skal det ses i sammenhæng med dels dansk rets  

 almindelige regler for gaver og dels i sammenhæng med ordningen for den  

 statslige ejendomsadministration.
Efter dansk rets almindelige regler skal gavegivers  

 ønsker iagttages ved disponeringen af gaven, og såfremt  

 gavegiver fx udtrykkeligt har ønsket at skænke gaven til staten,  

 kan aktivet ikke overføres til det selvejende universitet.
For  

 så vidt angår kunstgenstande, som er deponeret, skænket  

 eller udlånt, vil disse skulle vedligeholdes, bevares og opbevares i  

 overensstemmelse med donators/udlåners ønske.
Universiteterne  

 vil ved overgangen til selveje skulle overtage disse forpligtelser.  

 Universiteterne skal i den forbindelse meddele donatorerne/udlånerne om  

 overgangen til selveje, sådan at donator/udlåner får  

 mulighed for at varetage sine interesser.
For så vidt angår sammenhængen med den  

 statslige ejendomsadministration adskiller dette lovforslag sig fra DTU-loven  

 ved ikke at lade bygningsmassen overgå til de selvejende universiteter  

 i forbindelse med lovens ikrafttræden.
Bygningsmassen forbliver derfor  

 i statsligt regi, jf. lovforslagets § 30. Det har den konsekvens, at der  

 ikke kan ske en udskillelse af donationer, der er uadskillige fra  

 bygningsmassen, fx indmurede kunstværker eller en doneret portal til en  

 bygning.
Ved afgørelsen heraf vil tinglysningslovens §§ 37 og 38  

 være retningsgivende.
Et særligt problem, der navnlig knytter sig til fast  

 ejendom pga. den lange levetid, men som også kan gøre sig  

 gældende for apparatur, er, at en gave kan være konsumeret.
En  

 bygning, der engang er blevet opført til fordel for et universitet for  

 private midler, kan senere være bortsolgt og provenuet anvendt til  

 delvis finansiering af en ny bygning, der hovedsageligt er blevet finansieret  

 for statslige midler.
Eller en bygning, der engang er blevet opført  

 til fordel for et universitet, men for private midler, kan være  

 renoveret så mange gange for statslige midler, at den ikke  

 længere kan betragtes som adskilt fra den øvrige statsejendom.  

 Afgørelsen heraf må bero på en konkret vurdering i det  

 enkelte tilfælde og ud fra retspraksis på området.
 Der henvises i øvrigt til bemærkningerne til  

 § 30, stk. 2.
Til § 45 Til stk. 1.
 Bestemmelsen har til formål at afskære  

 adgangen til afsked med ventepenge, rådighedsløn eller pension  

 for tjenestemænd ved statsinstitutionen i forbindelse med en overgang  

 til selveje.
 Tjenestemænd, der måtte ønske det, har  

 mulighed for at søge overgang til ansættelse efter de for  

 universiteterne gældende ansættelsesregler, ligesom de kan  

 søge overgang til ansættelse i forfremmelsesstillinger efter  

 disse regler.
 Bestemmelsen svarer til § 13, stk. 1, i  

 DTU-loven.
 Til stk. 2.
 For de tjenestemænd, der ikke overgår til  

 ansættelse ved det selvejende universitet, indebærer  

 bestemmelsen, at de opretholder deres ansættelsesforhold som  

 statstjenestemænd.
 Bestemmelsen svarer til § 13, stk. 2, i  

 DTU-loven.
 Til stk. 3.
Ministeren er efter universiteternes overgang til selveje  

 ikke længere øverste myndighed.
Bemyndigelsesbestemmelsen er  

 derfor nødvendig for, at ministeren kan delegere kompetencen på  

 tjenestemandslovens område til rektor.
Dog afskediger ministeren  

 statstjenestemænd.
Til § 46 Bestemmelsen giver universiteterne en periode til at  

 opretholde samarbejde indgået efter bekendtgørelse nr. 358 af  

 17. maj 2001 om universiteters ikke-kommercielle samarbejde med fonde og  

 foreninger, der er udstedt med hjemmel i den gældende universitetslovs  

 § 10, stk. 2, eller samarbejde, der er indgået efter  

 tidligere regler, hvor der som led i samarbejdet ydes støtte i videre  

 omfang end efter § 22, stk. 1 og 2.
 Dette skal ses i sammenhæng med, at  

 forskerpatentloven, der også omfatter universiteterne, skal evalueres  

 med udgangen af 2003. I den forbindelse er det tanken, at der på  

 baggrund af evalueringen skal udarbejdes et samlet regelsæt for  

 universiteternes eksterne samarbejde, herunder også  

 forskerparkaktiviteter, innovationsmiljøer og patentering.
