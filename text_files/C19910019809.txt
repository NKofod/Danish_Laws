Indholdsfortegnelse Kapitel 1. Indledende bemærkninger 1.1. Ændringerne i afskrivningsloven 1.2. Ændringerne i fusionsskatteloven 1.3. Ændringerne i personskatteloven 1.4. Ændringerne i selskabsskatteloven 1.5. Ændringerne i virksomhedsskatteloven Kapitel 2. Afskrivningsloven 2.1. Afskaffelse af 5/6-reglen 2.2. Afskaffelse af indekseringen 2.3. Fremtidige afskrivningsgrundlag 2.3.1. Driftsmidler m.v. og skibe 2.3.2. Bygninger og installationer 2.4. Salg af bygninger m.v. - opgørelse af fortjeneste og  

 genvundne afskrivninger 2.5. Relationer til ejendomsavancebeskatningsloven 2.5.1. Forskellige opgørelsesmetoder 2.5.2. Regulering efter ejendomsavancebeskatningsloven 2.6. Regulering af beløbsgrænser Kapitel 3. Fusionsskatteloven 3.1. Skattefri fusion af foreninger 3.2. Omdannelse af gensidige forsikringsforeninger til  

 aktieselskaber Kapitel 4. Personskatteloven 4.1. Ophævelse af visse forældede personfradragsregler 4.2. Beskatning af visse sociale ydelser efter bistandsloven 4.3. Underskud ved akkord, gældssanering og frivillig akkord for  

 personer 4.4. Mindre udlejningsvirksomheder m.v.
4.4.1. § 4, stk. 1, nr. 12 4.4.2. § 4, stk. 1, nr. 13, og § 4, stk. 5 4.4.3. § 13, stk. 6 4.4.4. Finansielle aktiver - § 8, stk. 2, i lov nr. 388 af 7. juni 1989 om  

 ændring af forskellige skattelove (Anparter) 4.4.5. Ikrafttræden m.v.
4.5. Beskatning af gevinst og tab på finansielle kontrakter Kapitel 5. Selskabsskatteloven 5.1. Gensidige forsikringsforeninger m.v.
5.2. Diverse finansierings- og kreditinstitutter 5.3. Investeringsfonden for Østlandene 5.4. Skattefrihed for datterselskabsudbytter til sparekasser,  

 brugsforeninger og gensidige forsikringsforeninger 5.5. Udlandslempelse og bundfradrag for de gensidige  

 forsikringsforeninger Kapitel 6. Virksomhedsskatteloven 6.1. Konkurs, akkord og gældssanering 6.2. Kapitalafkastberegning 6.3. Virksomhedsskatteprocenten m.v.
6.4. Beskatning af opsparet overskud i et dødsbo Kapitel 7. Ophævelse af dobbeltbeskatningen af aktieudbytte 7.1. Beskatning af udbytte, der er modtaget af personer 7.1.1. Udbytteindkomst 7.1.2. Beskatningen af udbytteindkomst 7.1.3. Maskeret udbytte/maskeret løn 7.1.4. Formueskatteloftet 7.1.5. Opkrævning af skat af udbytteindkomst 7.1.6. Udbytteindkomst i virksomhedsordning 7.1.7. Udbytteindkomst i dødsboer 7.2. Beskatning af udbytte, der er modtaget af selskaber 7.2.1. Udbytte fra datterselskaber 7.2.2. Udbytte fra aktie- og anpartsselskaber, der ikke er datterselskaber 7.2.3. Salgssummer omfattet af ligningslovens § 16 B 7.2.4. Begrænsning af selskabers fradragsret for tab på aktier 7.2.5. Fondes fradragsret for uddelinger 7.3. Beskatning af udenlandske aktionærer i danske selskaber Kapitel 8. Konsekvensændringer 8.1. Lov nr. 364 af 6. juni 1991 8.2. Lov nr. 218 af 10. april 1991 og lov nr. 362 af 6. juni 1991 Indledende bemærkninger I dette cirkulære omtales de ændringer i afskrivningsloven,  

 fusionsskatteloven, personskatteloven, selskabsskatteloven og  

 virksomhedsskatteloven, der er sket med Folketingets vedtagelse af de  

 ændringslove, som er omtalt under punkterne 1.1., 1.2., 1.3., 1.4. og 1.5.
 Med en enkelt undtagelse - ophævelse af dobbeltbeskatningen af  

 aktieudbytte, jf. kapitel 7 - er de lovændringer, der er gennemført,  

 beskrevet i det kapitel, der omhandler netop den lov, som ændringen er sket  

 i.
Det er hensigten, at dette cirkulæres omtale af de forskellige  

 skattereglers indhold skal flyttes over i et cirkulære til hver enkelt  

 skattelov, der således vil komme til at indeholde en samlet beskrivelse af  

 hele lovens regelsæt.
Så snart alle cirkulærets bestemmelser er flyttet, vil  

 dette »samlecirkulære« derfor blive ophævet.
 1.1. Ændringerne i  afskrivningsloven:
Lov nr. 217 af 10. april 1991 om ændring af forskellige skattelove  

 (Skatteomlægninger) . Der kan om forarbejderne til loven henvises til  

 lovforslag L 4 B - udskilt fra L 4 af 27. december 1990 den 5. marts  

 1991 - jf.
Folketingstidende 1990-91, 2. samling sp. 38, 573, 2485, 3811;  

 tillæg A sp. 15; tillæg B sp. 93, 221; tillæg C sp. 203.
 1.2. Ændringerne i  fusionsskatteloven:
Lov nr. 362 af 6. juni 1991 om ændring af forskellige skattelove  

 (Gensidige forsikringsforeningers omdannelse til aktieselskaber m.v.) .  

 Der kan om forarbejderne til loven henvises til lovforslag L 36 af 9.  

 januar 1991, jf.
Folketingstidende 1990-91, 2. samling sp. 172, 1186, 6202,  

 6247; tillæg A sp. 637; tillæg B sp. 677, 839; tillæg C sp. 541.
 1.3. Ændringerne i  personskatteloven:
 1.4. Ændringerne i  selskabsskatteloven:
 1.5. Ændringerne i  virksomhedsskatteloven:
Afskrivningsloven Med lov nr. 217 af 10. april 1991 er dels indekseringen af  

 afskrivningsgrundlaget, dels 5/6-reglen for førsteårsafskrivning på  

 driftsmidler blevet ophævet.
Bestemmelserne om indeksering og 5/6-reglen  

 fandtes i afskrivningslovens §§ 2 og 19 A. Ændringerne har virkning fra og  

 med indkomståret 1991, og afskaffelsen af indekseringen har betydning for  

 driftsmidler og bygninger, der er anskaffet den 1. januar 1982 og senere.
 For så vidt angår relationerne til ejendomsavancebeskatningsloven henvises  

 til punkt 2.5. nedenfor.
2.1. Afskaffelse af 5/6-reglen Med virkning fra og med indkomståret 1991 er 5/6-reglen for  

 førsteårsafskrivning på driftsmidler ophævet.
Ændringen indebærer, at der ikke længere skal foretages en reduktion af  

 anskaffelsessummerne med 1/6, således at nyanskaffelser højst afskrives med  

 25 pct.
Den maksimale afskrivningssats for driftsmidler er herefter altid 30  

 pct. af saldoværdien.
Afskrivningen foretages efter de samme principper som  

 hidtil.
Der afskrives således med hele procenter, jf. afskrivningslovens § 2,  

 stk. 4, og afskrivningsgrundlaget opgøres på grundlag af saldoværdien ved  

 indkomstårets begyndelse med fradrag af salgssummen for driftsmidler, der er  

 solgt i indkomstårets løb, og med tillæg af anskaffelsessummen for  

 driftsmidler der er anskaffet i indkomståret.
 Ændringen gælder for driftsmidler, der udelukkende anvendes  

 erhvervsmæssigt, for driftsmidler, der benyttes både til erhvervsmæssige og  

 private formål (blandede driftsmidler), og for skibe.
2.2. Afskaffelse af indekseringen Med virkning fra og med indkomståret 1991 er den indeksering  

 (pristalsregulering) af afskrivningsgrundlag, der blev indført ved lov nr.  

 197 af 18. maj 1982, afskaffet.
Ændringen indebærer, at der ikke længere ved indkomstårets slutning kan  

 foretages en indeksering af afskrivningsgrundlaget for driftsmidler m.v. og  

 skibe.
Det samme gælder bygninger, der er anskaffet den 1. januar 1982 eller  

 senere.
 Pristalsregulering af afskrivninger og afskrivningsgrundlag efter de  

 hidtil gældende regler kan ske til og med indkomståret 1990, og de  

 pristalsreguleringer, der er foretaget til og med indkomståret 1990, indgår i  

 det fremtidige afskrivningsgrundlag og ved opgørelse af fortjeneste og  

 genvundne afskrivninger.
Pristalsreguleringen sker ved slutningen af indkomståret og foretages med  

 samme procent som den, hvormed reguleringspristallet for april i indkomståret  

 er ændret i forhold til reguleringspristallet for april året før, jf. § 2,  

 stk. 3, og § 19 A,stk. 2, i lovbekendtgørelse nr. 205 af 23. marts 1990. Hvis  

 indkomståret ikke er sammenfaldende med kalenderåret, sker reguleringen på  

 grundlag af reguleringspristallet for april i det kalenderår, som  

 indkomståret træder i stedet for, sammenholdt med reguleringspristallet for  

 april året før.
Det tidligste bagud forskudte indkomstår 1990 vedrører  

 perioden 2. april 1989 til 1. april 1990. Det seneste fremad forskudte  

 indkomstår 1990 vedrører perioden 1. april 1990 til 31. marts 1991.
 Reguleringspristallet blev imidlertid ophævet ved lov nr. 438 af 13. juni  

 1990. Ophævelsen skete med virkning fra den 1. august 1990. Det sidste  

 reguleringspristal, der kan anvendes, er som følge heraf  

 reguleringspristallet for april 1990.
Samtidig med denne ophævelse af reguleringspristallet blev grundlaget for  

 beregningen af pristalsreguleringen ændret.
Dette skete ved lov nr. 386 af  

 13. juni 1990 om ændring af forskellige lovbestemmelser om reguleringer af  

 overførsler m.v. (Ændrede reguleringsbestemmelser). Da indekseringen nu helt  

 ophæves, får denne lovændring, der skulle have haft virkning fra og med  

 indkomståret 1991, ikke virkning.
 Pristalsregulering af afskrivningsgrundlag i perioden 1982-1990:
2.3. Fremtidige afskrivningsgrundlag Der er i ændringslovens §§ 16-17 givet regler for den fremtidige  

 fastsættelse af afskrivningsgrundlag for driftsmidler m.v., skibe og  

 bygninger.
2.3.1. Driftsmidler m.v. og skibe Det følger af overgangsbestemmelsen i § 16, at driftsmidler m.v.  

 fremover skal føres på samme saldo, uanset hvornår driftsmidlerne m.v. er  

 anskaffet.
Driftsmidler, der er anskaffet før 1982, i perioden 1982-1990 og i  

 1991 eller senere, skal således for fremtiden føres på samme saldo.
Dette  

 indebærer, at saldi for driftsmidler, der er anskaffet før den 1. januar  

 1982, og for hvilke der ved udgangen af indkomståret 1990 fortsat eksisterer  

 en saldo, der ikke er overført til den pristalsregulerede saldo, skal  

 overføres til den nye ikke pristalsregulerede saldo.
 Der gælder samme regler for skibe.
 Overgangsbestemmelserne i § 17, stk. 3 og 4, giver regler for opgørelsen  

 af det fremtidige afskrivningsgrundlag for henholdsvis udelukkende  

 erhvervsmæssigt anvendte driftsmidler og skibe og for driftsmidler, der  

 anvendes både erhvervsmæssigt og privat.
For så vidt angår fuldt ud erhvervsmæssigt anvendte driftsmidler, opgøres  

 afskrivningsgrundlaget for 1991 og fremover som saldoværdien ved  

 indkomstårets begyndelse med fradrag af salgssummen for driftsmidler, der er  

 solgt i indkomstårets løb, og med tillæg af anskaffelsessummen for  

 driftsmidler der er anskaffet i indkomståret.
Saldoværdien opgøres således  

 efter de almindelige regler i afskrivningslovens § 2.
 I nedenstående eksempel er vist afskrivning på en driftsmiddelsaldo i 1990  

 og 1991.
 Eksempel 1.
 For så vidt angår driftsmidler, der anvendes både erhvervsmæssigt og  

 privat, foretages afskrivning for 1991 på grundlag af den uafskrevne del af  

 anskaffelsessummen efter afskrivning og pristalsregulering for indkomståret  

 1990.
 For senere indkomstår foretages afskrivning på grundlag af den almindelige  

 regel i afskrivningslovens § 8, stk. 2.
2.3.2. Bygninger og installationer Bygninger og installationer, der er anskaffet før 1982, afskrives  

 på grundlag af bygningens eller installationens nominelle anskaffelsessum.  

 Disse regler er ikke ændret.
Bygninger og installationer, der er anskaffet den 1. januar 1982 og  

 senere, afskrives på grundlag af bygningens eller installationens  

 kontantværdiansatte anskaffelsessum.
Dette er ikke ændret.
Fra og med  

 indkomståret 1991 skal anskaffelsessummen derimod ikke pristalsreguleres  

 længere.
 Det fremtidige afskrivningsgrundlag for disse bygninger og installationer  

 er herefter den kontantværdiansatte anskaffelsessum pristalsreguleret til og  

 med indkomståret 1990, jf. overgangsbestemmelsen i § 17, stk. 1.
 Det er altså fortsat nødvendigt at sondre mellem bygninger og  

 installationer, der er anskaffet henholdsvis før og efter den 1. januar 1982.
 Overgangsbestemmelsen i § 17, stk. 2, fastlægger det fremtidige  

 afskrivningsgrundlag for udgifter, der er afholdt den 1. januar 1982 eller  

 senere, til ombygninger og forbedringer på bygninger eller installationer.  

 Afskrivning foretages på grundlag af de afholdte udgifter pristalsreguleret  

 til og med indkomståret 1990.
 Nedenfor er vist eksempler på fastsættelse af afskrivningsgrundlag for  

 henholdsvis en bygning og en forbedringsudgift.
 Eksempel 2.
Den kontantomregnede anskaffelsessum (= afskrivningsgrundlaget) for en  

 bygning, der er anskaffet i 1983, er 1.000.000 kr.
Der pristalsreguleres ikke  

 i anskaffelsesåret.
Anskaffelsessummen pristalsreguleres i 7 år (1984-1990).
 De 1.379.925 kr. udgør bygningens afskrivningsgrundlag for indkomståret  

 1991 og senere indkomstår.
 Eksempel 3.
Der er afholdt en udgift på 50.000 kr. til forbedring af en  

 afskrivningsberettiget bygning.
Udgiften er afholdt i 1985. Der  

 pristalsreguleres ikke i det år, hvori udgiften afholdes.
Forbedringsudgiften  

 pristalsreguleres i 5 år (1986-1990). Eksemplet gælder alle  

 forbedringsudgifter, uanset hvornår den bygning, de er afholdt på, er  

 anskaffet.
 De 61.412 kr. udgør forbedringsudgiftens afskrivningsgrundlag for  

 indkomståret 1991 og senere indkomstår.
2.4. Salg af bygninger m.v. - opgørelse af fortjeneste og genvundne  

 afskrivninger Der er i ændringslovens § 18 givet regler for den fremtidige opgørelse af  

 fortjeneste og genvundne afskrivninger ved salg af bygninger og  

 installationer.
Bestemmelsen ændrer ikke de gældende principper for opgørelse af  

 fortjeneste og beskatning af genvundne afskrivninger efter afskrivningsloven,  

 men er alene en overbygning til disse.
Fortjenesten skal således fortsat  

 opgøres efter afskrivningslovens § 29 som afståelsessummen minus den  

 nedskrevne værdi.
Den nedskrevne værdi opgøres som anskaffelsessummen minus  

 de foretagne afskrivninger.
Der kan dog maksimalt blive tale om at beskatte  

 en fortjeneste, der svarer til samtlige foretagne afskrivninger, som særlig  

 indkomst.
 Overgangsbestemmelsens § 18, stk. 1 , vedrører afståelse af  

 bygninger m.v., der er anskaffet før 1. januar 1982.
 For disse bygninger m.v. skal fortjenesten opgøres efter de regler, der  

 gælder for anskaffelser fra før 1. januar 1982. Er der på sådanne bygninger  

 eller installationer afholdt ombygnings- eller forbedringsudgifter, som er  

 afskrevet efter de regler, der gælder for anskaffelser den 1. januar 1982  

 eller senere, skal opgørelsen af denne del af fortjenesten ske efter reglerne  

 i afskrivningslovens § 29, stk. 1, kombineret med de nye regler i § 18, stk.  

 3, jf. nedenfor.
 Overgangsbestemmelsens § 18, stk. 2 og 3 , vedrører afståelse af  

 bygninger m.v., der er anskaffet 1. januar 1982 eller senere.
 Det følger af overgangsbestemmelsen i § 18, stk. 2, at fortjeneste på  

 disse bygninger skal opgøres efter reglerne i afskrivningslovens § 29, stk.  

 1, idet det i overgangsbestemmelsens § 18, stk. 3 , samtidig er  

 fastlagt, hvordan afskrivninger, der er foretaget i den  

 pristalsregulerede periode og senere, skal indgå i opgørelsen.
Til grund for opgørelse af fortjenesten efter afskrivningslovens § 29,  

 stk. 1, opgøres anskaffelsessummen som de afskrivningsberettigede udgifter  

 til anskaffelse, forbedringer m.v., der efter forlods afskrivning eller  

 forskudsafskrivning er pristalsreguleret til og med indkomståret 1990, med  

 tillæg af udgifter til forbedringer m.v., der henholdsvis er anskaffet eller  

 afholdt i indkomståret 1991 eller senere indkomstår.
De afskrivninger, der er  

 foretaget på bygningen m.v., herunder forlods afskrivninger og  

 forskudsafskrivninger, opgøres som de til og med indkomståret 1990 foretagne  

 afskrivninger pristalsreguleret til og med indkomståret 1990. Forlods  

 afskrivninger og forskudsafskrivninger pristalsreguleres fra året efter  

 forlodsafskrivningen eller anskaffelsen til og med indkomståret 1990. De  

 pristalsreguleringer af den kontantværdiansatte anskaffelsessum og af de  

 afskrivninger, som er foretaget i den pristalsregulerede periode (1. januar  

 1982 - indkomståret 1990) bevares således og indgår i opgørelsen af de  

 genvundne afskrivninger.
 Hertil lægges summen af afskrivninger foretaget med virkning for  

 indkomståret 1991 og senere indkomstår efter afskrivningslovens § 29.
 Princippet kan kort skitseres således:
kontantomregnet afståelsessum - (kontantomregnet pristalsreguleret anskaffelsessum - pristalsregulerede  

 afskrivninger (1982-90) - faktiske afskrivninger (1991- )) --------------------------------------------------------------------- fortjeneste --------------------------------------------------------------------- Den kantede parentes ( ) viser den nedskrevne værdi.
 Nedenfor er vist et eksempel på afståelse af en bygning.
 Eksempel 4.
 En bygning, der er afskrivningsberettiget efter afskrivningslovens § 18,  

 stk. 1, litra a, er anskaffet i 1983 for en kontantomregnet anskaffelssessum  

 på 1.000.000 kr.
Der afskrives maksimalt.
I 1993 sælges bygningen for en kontantomregnet  

 afståelsessum på 1.500.000 kr.
Afskrivningsgrundlaget pristalsreguleres ikke  

 i anskaffelsesåret.
Der kan ikke afskrives i afståelsesåret.
Af fortjenesten beskattes maksimalt de foretagne afskrivninger, som opgøres således:
 Pristalsregulerede afskrivninger 1983-1990:
Er der afholdt pristalsregulerede ombygnings- eller forbedringsudgifter på  

 en bygning anskaffet før 1. januar 1982, skal opgørelsen af fortjenesten og  

 genvundne afskrivninger ske i to led som hidtil.
Det gælder også, hvis der  

 først er afholdt ombygnings- eller forbedringsudgifter på en sådan bygning  

 efter afskaffelsen af pristalsreguleringen. (Det vil sige indkomståret 1991  

 eller derefter.) Der henvises til eksempel 51 i afskrivningscirkulære nr. 188  

 af 22. november 1983.
Endelig skal det bemærkes, at § 15 i lov nr. 197 af 18. maj 1982 er  

 ophævet.
Bestemmelsen vedrørte overdragelse mellem parter, hvor den ene af  

 parterne havde en bestemmende indflydelse på den anden parts handlemåde.
I  

 sådanne tilfælde kunne reglerne om pristalsregulering og  

 kontantværdiansættelse ikke finde anvendelse, selv om overdragelsen skete  

 efter 1. januar 1982. Efter ophævelsen af § 15 skal anskaffelsessummen i  

 sådanne overdragelsessituationer også omregnes til kontantværdi efter den  

 almindelige regel i afskrivningslovens § 19 A.
2.5. Relationer til ejendomsavancebeskatningsloven Udover beskatning af genvundne afskrivninger ved salg af bygninger og  

 installationer, hvorpå der har været foretaget skattemæssige afskrivninger,  

 kan der tillige blive tale om beskatning af avance efter henholdsvis  

 ejendomsavancebeskatningsloven og statsskatteloven.
Beskatning efter  

 statsskatteloven kommer på tale ved afståelse af ejendomme, der er erhvervet  

 som led i den pågældendes næring.
Fortjeneste ved sådant salg beskattes som  

 almindelig indkomst.
Fortjeneste ved salg af fast ejendom, der er omfattet af  

 ejendomsavancebeskatningsloven, beskattes derimod som særlig indkomst - og  

 kun, hvis ejendommen afstås inden 7 år efter ejendommens erhvervelse.
2.5.1. Forskellige opgørelsesmetoder Reglerne for opgørelse og beskatning af fortjeneste ved salg af en fast  

 ejendom efter henholdsvis afskrivningsloven og ejendomsavancebeskatningsloven  

 er ikke ens.
Fortjenesten efter afskrivningslovens § 29 opgøres som forskellen mellem  

 afståelsessummen og den nedskrevne værdi, jf. punkt 2.4. og eksempel 4  

 ovenfor.
Af den her opgjorte fortjeneste beskattes dog maksimalt summen af de  

 foretagne afskrivninger (= genvundne afskrivninger).
Fortjeneste efter ejendomsavancebeskatningslovens § 4 opgøres som  

 forskellen mellem afståelsessummen og anskaffelsessummen forhøjet med et  

 tillæg på 10.000 kr. for anskaffelsesåret og hvert af de efterfølgende  

 kalenderår, bortset fra afståelsesåret.
Både afståelsessummen og  

 anskaffelsessummen omregnes til kontantværdi.
Udviser opgørelsen fortjeneste  

 ved salget, beskattes avancen som særlig indkomst efter  

 ejendomsavancebeskatningslovens § 6. Ved salg efter mindre end 3 års ejertid  

 beskattes fortjenesten fuldt ud.
Ved salg i de følgende år nedtrappes  

 beskatningen for helt at falde bort efter 7 års ejertid.
Fortjeneste ved salg  

 af en- og tofamilieshuse og ejerlejligheder, der har tjent som bolig for  

 ejeren, er skattefri.
2.5.2. Regulering i ejendomsavancebeskatningsloven Afskaffelsen af indekseringen af afskrivningsgrundlaget har ikke betydning  

 for reguleringen efter ejendomsavancebeskatningslovens § 5.
 Anskaffelsessummen, herunder det årlige tillæg på 10.000 kr. til  

 anskaffelsessummen, og afholdte udgifter til vedligeholdelse og forbedring  

 udover 10.000 kr. pr. kalenderår, skal fortsat reguleres efter  

 ejendomsavancebeskatningslovens § 5.
Som følge af ophævelsen af reguleringspristallet ved lov nr. 438 af 13.  

 juni 1990 blev reguleringen af anskaffelsessummen efter  

 ejendomsavancebeskatningsloven ændret til en regulering efter  

 personskattelovens § 20. Fra og med indkomståret 1991 skal anskaffelsessummen  

 m.v. derfor reguleres med den procent, beregnet med een decimal, hvormed  

 reguleringstallet i personskattelovens § 20 er ændret fra anskaffelsesåret  

 til afståelsesåret.
For årene 1984-89 anvendes dog et særligt reguleringstal,  

 som er 85,6 i 1984, 90,6 i 1985, 94,0 i 1986, 97,1 i 1987, 101,6 i 1988 og  

 106,7 i 1989. For 1990 er reguleringstallet 111,4 og for 1991 113,6.
2.6. Regulering af beløbsgrænser Reguleringen af forskellige beløbsgrænser blev ændret ved lov nr. 386 af  

 13. juni 1990. Ændringen indebærer, at beløbsgrænserne ikke længere  

 pristalsreguleres, men i stedet reguleres med reguleringstallet i  

 personskattelovens § 20.
 Beløbsgrænsen for straksafskrivning af småaktiver i afskrivningslovens §  

 3, stk. 2, reguleres således fra og med indkomståret 1991 efter  

 personskattelovens § 20.
For indkomståret 1991 er småaktivgrænsen 5.000 kr.
For 1992 5.100 kr.
I lov om indskud på etableringskonto og i lov om investeringsfonds blev  

 reguleringen af beløbsgrænsen for straksafskrivning af småaktiver ændret  

 tilsvarende.
Det samme gælder etableringsgrænsen i § 5, stk. 2, jf. stk. 5, i  

 lov om indskud på etableringskonto.
Fusionsskatteloven Med lov nr. 362 af 6. juni 1991 er der bl.a. skabt adgang til skattefri  

 fusion af forskellige typer af foreninger, der er omfattet af  

 fondsbeskatningsloven.
Endvidere er der indført hjemmel til, at de gensidige  

 forsikringsforeninger skattefrit kan omdannes til aktieselskaber. Ændringerne  

 har virkning fra og med indkomståret 1991.
3.1. Skattefri fusion af foreninger Ved lov nr. 255 af 25. april 1990 blev § 14 c indsat i  

fusionsskatteloven.
Med denne nye bestemmelse blev der bl.a. skabt  

 adgang til skattefri fusion af foreninger.
Der kunne dog kun ske indbyrdes  

 skattefri fusion mellem to brancheforeninger omfattet af  

 fondsbeskatninglovens § 1, nr. 2, og to arbejdsmarkedssammenslutninger  

 omfattet af fondsbeskatningslovens § 1, nr. 3.
 Ved lov nr. 362 af 6. juni l991 er adgangen til skattefri fusion af  

 foreninger, der er omfattet af fondsbeskatningsloven, blevet udvidet.  

 Der er nu adgang til skattefri fusion af de forskellige foreninger, der er  

 omfattet af fondsbeskatningsloven, og dermed adgang til skattefri fusion  

 mellem en brancheforening og en arbejdsmarkedssammenslutning.
 Ændringen har virkning fra og med indkomståret 1991.
3.2. Omdannelse af gensidige forsikringsforeninger til  

 aktieselskaber Ved lov nr. 362 af 6. juni 1991 blev § 14 d indsat i  

 fusionsskatteloven . Denne nye bestemmelse indeholder hjemmel til, at de  

 gensidige forsikringsforeninger skattefrit kan omdannes til aktieselskaber.  

 Bestemmelsen har virkning fra og med indkomståret 1991.
 Indsættelsen af § 14 d i fusionsskatteloven skal ses i fortsættelse af  

 indsættelsen af §§ 14 a og b, der hjemler adgang til skattefri omdannelse til  

 aktieselskab for henholdsvis sparekasser og realkreditinstitutter.
 Betingelserne for, hvorledes en gensidig forsikringsforening kan  

 skattefrit omdannes til et aktieselskab, er fastlagt i § 14 d, stk. 2.
Det fremgår af bestemmelsen, at det er en betingelse for at anvende  

 fusionsskattelovens regler, at omdannelsen sker, ved at foreningens aktiver  

 og gæld som helhed overdrages til et aktieselskab.
Det er endvidere en  

 betingelse, at foreningen som vederlag herfor modtager aktier i  

 aktieselskabet svarende til værdien af de overdragne aktiver efter fradrag af  

 gæld.
§ 14  d, stk. 3 , indeholder en bestemmelse om, at en  

 række af fusionsskattelovens regler finder tilsvarende anvendelse ved de  

 gensidige forsikringsforeningers skattefri omdannelse.
Det gælder bl.a.  

 hovedbestemmelsen i fusionsskattelovens § 8, der indebærer, at det nye  

 forsikringsaktieselskab indtræder i forsikringsforeningens skattemæssige  

 stilling (succession). En eventuel beskatning udskydes således til det  

 tidspunkt, hvor forsikringsaktieselskabet realiserer en avance eller et tab.
Herudover skal de dokumenter, der ifølge lov om forsikringsvirksomhed skal  

 indsendes til Finanstilsynet, også sendes til Told- og Skattestyrelsen.
Det  

 gælder bl.a. fusionsplanen, den af bestyrelsen udarbejdede redegørelse  

 hertil, vurderingsmændenes erklæring om fusionsplanen og den særlige fælles  

 regnskabsopstilling m.v, jf. lov om forsikringsvirksomhed, kapitel 8.
Der er efter § 14 d, stk. 2, ikke mulighed for at ombytte  

 medlemsrettighederne i den gensidige forening med aktier i  

 forsikringsaktieselskabet.
Det er således fastlagt, at det er den hidtidige  

 forening, der skal modtage aktierne.
Der er derfor heller ikke i § 14 d, stk.  

 3, henvist til §§ 9 og 11, der omhandler ombytning af medlemsrettigheder.  

 Medmindre der i forbindelse med omdannelsen sker udlodning, vil der ikke være  

 grundlag for beskatning af medlemmerne.
Udgangspunktet i fusionsskatteloven er, at der ikke er adgang til at  

 overføre et eventuelt skattemæssigt underskud fra det ophørende til det  

 fortsættende selskab.
Det er imidlertid i § 14 d, stk. 4 , bestemt, at  

 underskuddet kan bibeholdes, hvis forsikringsvirksomheden overdrages til et  

 af forsikringsforeningen oprettet aktieselskab, hvori foreningen ejer hele  

 aktiekapitalen.
Underskuddet vil alene kunne fremføres af aktieselskabet og  

 således ikke længere af den gensidige forening.
 Denne regel om, at underskuddet bibeholdes, svarer stort set til de  

 regler, der gælder for sparekasser og realkreditinstitutter, jf. § 14 a, stk.  

 2, og § 14 b, stk. 2. Realkreditinstitutterne har dog også mulighed for at  

 bevare underskuddet ved overdragelse til et købt skuffeselskab.
§ 14  d, stk. 5 , fastlægger, på hvilket tidspunkt  

 aktierne i det fortsættende selskab må anses for anskaffet samt til hvilken  

 anskaffelsessum.
Aktierne anses herefter for anskaffet på det tidspunkt, hvor  

 omdannelsen er vedtaget i alle de involverede selskaber.
Som anskaffelsessum  

 anvendes værdien af de indskudte aktiver efter fradrag af foreningens gæld.
I forbindelse med omdannelsen kan der dannes en holdingkonstruktion.
Sker  

 dette, vil reglerne i § 14 d, stk. 3 - 5, ifølge § 14 d, stk. 6, finde  

 tilsvarende anvendelse.
Det er dog en betingelse, at det aktieselskab, der i  

 første omgang får overdraget forsikringsvirksomheden, i forbindelse med  

 omdannelsen foretager videreoverdragelse af aktiver og gæld som helhed til et  

 af selskabet 100 pct. ejet aktieselskab.
Der er således både krav om  

 samtidighed, om overdragelse af de fulde aktiviteter samt om ejerskab.
Det i  

 § 14 d, stk. 2, nævnte aktieselskab, der efter videreoverdragelsen bliver  

 moderselskab, vederlægges fuldt ud med aktier i datterselskabet.
Det er ikke  

 muligt i forbindelse med omdannelsen at foretage opsplitning i flere  

 datterselskaber.
De forsikringsretlige regler vil i nogle tilfælde medføre, at de gensidige  

 forsikringsforeninger er opdelt i to forsikringsforeninger - nemlig en  

 gensidig livsforsikringsforening og en gensidig skadesforsikringsforening.  

 Såfremt der i en sådan situation ønskes dannet en holdingkonstruktion med det  

 nye livsforsikringsaktieselskab som datterselskab af  

 skadesforsikringsaktieselskabet, indebærer dette en overdragelse af aktierne  

 i livsforsikringsselskabet.
For de livsforsikringsselskaber, der har et  

 skattemæssigt underskud, vil denne overdragelse af aktierne og dermed  

 ændringen i aktionærkredsen medføre, at adgangen til fremførsel af  

 underskuddet begrænses, jf. ligningslovens § 15, stk. 5 og 6. For at  

 forhindre dette er det i fusionsskattelovens § 14 d, stk. 7 , bestemt,  

 at livsforsikringsaktieselskabet i forbindelse med omdannelsen kan overdrages  

 til skadesforsikringsaktieselskabet, uden at underskuddet fortabes eller  

 begrænses.
Det er dog en betingelse, at der skal være tale om to selskaber  

 inden for samme koncern.
 I konsekvens af indsættelsen af § 14 d i fusionsskatteloven er der sket en  

 ændring af stempellovens § 53, stk. 5, således at forsikringsforeningers  

 omdannelse til aktieselskab heller ikke udløser stempelafgift, jf.  

 stempellovens § 53, stk. 5, nr. 4.
Indskuddet fra den gensidige forsikringsforening til det nye  

 forsikringsaktieselskab vil udløse kapitaltilførselsafgift.
Den  

 videreoverdragelse, der kan ske efter § 14 d, stk. 6, vil derimod være  

 omfattet af fritagelsen i § 9, stk. 1, i lov om kapitaltilførselsafgift,  

 forudsat at betingelserne i denne bestemmelse er opfyldt.
 Der er i selskabsskattelovens § 1, stk. 1, nr. 5, fastsat særlige  

 skattepligtsbestemmelser, som anvendes på forsikringsforeningen, efter at  

 forsikringsvirksomheden er overdraget, jf. nedenfor under punkt 5.1.
 Med hensyn til realrenteafgift for de gensidige forsikringsforeninger, der  

 driver livsforsikringsvirksomhed, finder successionsreglen i  

 realrenteafgiftslovens § 8 a anvendelse.
Personskatteloven 4.1. Ophævelse af visse forældede personfradragsregler Ved lov nr. 217 af 10. april 1991 om ændring af forskellige skattelove  

 (Skatteomlægninger) blev personskattelovens § 26, stk. 1 og 2, ophævet  

 med virkning fra og med indkomståret 1991. Bestemmelserne indeholdt særregler  

 for fastsættelse af personfradragets størrelse i visse situationer.
Efter personskattelovens § 10, stk. 3, udgør personfradraget for personer,  

 der ved indkomstårets udløb ikke er fyldt 18 år, og som ikke har indgået  

 ægteskab, 17.000 kr. i 1987-niveau.
Fradraget udgør for indkomståret 1991  

 19.400 kr.
For fuldt skattepligtige personer udgør grundbeløbet for det  

 statslige personfradrag ifølge § 10, stk. 1, 27.100 kr.
Fradraget udgør for  

 1991 30.800 kr.
Det lavere personfradrag efter § 10, stk. 3, har sammenhæng  

 med børnefamilieydelsen.
 For indkomståret 1987 udgjorde det omtalte personfradrag for personer  

 under 18 år 18.800 kr., hvilket fremgik af personskattelovens § 26, stk. 1.  

 Dette skyldtes, at børnefamilieydelsen for 1987 først blev udbetalt fra og  

 med juli kvartal 1987. Reglen havde kun virkning for indkomståret 1987 og er  

 nu ophævet.
Efter personskattelovens § 10, stk. 2, 2. pkt., opnår personer, der ved  

 udgangen af indkomståret opfylder aldersbetingelsen for at modtage  

 folkepension, et særligt personfradrag med et grundbeløb på 27.100 kr.  

 (1987-niveau). Fradraget udgør for 1991 30.800 kr.
Er den skattepligtige ved  

 indkomstårets udløb ikke samlevende med en ægtefælle, eller er ægteskab  

 indgået i indkomstårets løb, er personfradragets grundbeløb 48.300 kr., og  

 udgør for 1991 54.900 kr.
Efter personskattelovens § 26, stk. 2, gælder reglerne om forhøjet  

 personfradrag for enlige pensionister tillige for kvinder, der ved udgangen  

 af kalenderåret 1984 var enlige og fyldt 62 år.
De pågældende skattepligtige  

 er nu fyldt 67 år og er således omfattet af de generelle regler i  

 personskattelovens § 10. § 26, stk. 2, har altså nu udtømt sin virkning og er  

 derfor ophævet.
4.2. Beskatning af visse sociale ydelser efter bistandsloven Ved lov nr. 219 af 10. april 1991 om ændring af ligningsloven,  

 personskatteloven og skattekontrolloven (Beskatning af sociale ydelser efter  

 bistandsloven og tilskud i henhold til lov om folkehøjskoler,  

 landbrugsskoler, husholdningsskoler og efterskoler) blev der gennemført en  

 ændring af personskattelovens § 11 om personfradrag.
Bestemmelsen  

 præciserer, at personfradraget skal nedsættes, hvis den skattepligtige  

 modtager ungdomsydelse efter de regler, der blev indført ved lov nr. 425 af  

 13. juni 1990 om ændring af lov om social bistand (Indførelse af  

 ungdomsydelse).
Ved lov nr. 425 af 13. juni 1990 om ændring af bistandsloven blev der  

 indsat regler om ungdomsydelse i bistandslovens afsnit III A.
Efter  

 bistandslovens § 49 a, jf. § 49 b, stk. 1, kan der udbetales ungdomsydelse  

 mod beskæftigelse efter kommunalbestyrelsens nærmere bestemmelse til unge  

 under 20 år, der søger hjælp på grund af ledighed.
Beskæftigelsestilbuddet  

 kan efter § 49 a, stk. 2, være ansættelse i et beskæftigelsesprojekt eller  

 ansættelse i privat virksomhed med løntilskud efter denne lov.
Den unge  

 aflønnes efter § 49 b, stk. 1, med en timeløn, der følger reglerne i lov om  

 kommunal beskæftigelsesindsats.
 Efter bistandslovens § 49 b, stk. 2, kan der i tiden indtil udbetaling af  

 første løn og under et vejlednings- og introduktionsprogram udbetales en  

 ungdomsydelse, der beregnes efter reglerne i bistandslovens § 37. Tilsvarende  

 kan der efter § 49 f, stk. 3, ydes kontanthjælp efter bistandslovens § 37,  

 hvis den unge deltager i aktiviteter, for hvilke der ikke udbetales løn.  

 Endelig kan den unge udover den lønnede beskæftigelse, jf. § 49 a, stk. 2, få  

 udbetalt en timesats for uddannelse op til normal ugentlig arbejdstid efter  

 bistandslovens § 49 d.
 Den hjælp, der udbetales efter bistandslovens §§ 49 b, stk. 2, og 49 f,  

 stk. 3, ydes efter reglerne i bistandslovens § 37, og denne hjælp er  

 skattefri efter ligningslovens § 7, litra j.
 Med lovændringen præciseres, at der skal ske en forholdsmæssig nedsættelse  

 af modtagerens personfradrag efter personskattelovens § 11, hvis en  

 skattepligtig i indkomståret modtager ydelser efter § 49 b, stk. 2, og § 49  

 f, stk. 3, i lov om social bistand.
 I et kommende cirkulære om ligningsloven, der omtaler alle bestemmelserne  

 heri, vil ændringen af ligningslovens § 7, litra j, og den nye bestemmelse i  

 § 7, litra ø, der ligeledes blev vedtaget med lov nr. 219 af 10. april 1991,  

 blive omtalt.
4.3. Underskud ved akkord, gældssanering og frivillig akkord for  

 personer Ved lov nr. 363 af 6. juni 1991 om ændring af forskellige skattelove og  

 konkursloven er der ved personskattelovens § 13 a fastsat regler om  

 den skattemæssige behandling af underskud ved akkord, gældssanering og  

 frivillig akkord for fysiske personer.
Efter bestemmelsen nedsættes  

 uudnyttede, fradragsberettigede underskud med det beløb, som gælden  

 formindskes med ved akkorden.
 Bestemmelsen omtales nærmere i et kommende cirkulære, der omhandler lov  

 nr. 359 af 6. juni 1991 (konkursskatteloven) og lov nr. 363 af 6. juni 1991  

 om ændring af forskellige skattelove og konkursloven.
 4.4. Mindre udlejningsvirksomheder m.v.
 Ved lov nr. 364 af 6. juni 1991 om ændring af forskellige skattelove  

 (Mindre udlejningsvirksomheder m.v.) er der foretaget visse justeringer af de  

 regler, der blev gennemført ved anpartsloven, jf. lov nr. 388 af 7. juni 1989  

 om ændring af forskellige skattelove (Anparter).
 Der er som det væsentligste ved lovændringen gennemført en ændring af  

personskattelovens § 4, stk. 1, nr. 12 og 13, om visse  

 udlejningsvirksomheder, der ejes af op til 10 personer.
 Bestemmelserne i § 4, stk. 1, nr. 12 og 13, skal omfatte tilfælde, hvor en  

 persons anskaffelse og udlejning af aktiver udgør en del af et fælles  

 udlejningsprojekt for flere end 10 personer.
 Ikke afskrivningsberettiget fast ejendom som f.eks. parcelhuse og  

 sommerhuse er helt undtaget fra bestemmelserne.
 Tjenesteydelser knyttet til eller hidrørende fra udlejning af  

 afskrivningsberettigede aktiver omfattes normalt ikke af udlejningsbegrebet  

 efter anpartsbestemmelserne i personskattelovens § 4, stk. 1, nr. 12 og 13.  

 Det beror i øvrigt på en konkret vurdering, om visse tjenesteydelser kan  

 karakteriseres som udlejning af afskrivningsberettigede aktiver.
§ 4,  stk. 1, nr. 12, omfatter efter ændringen  

 indkomst fra udlejning af andre aktiver end ikke afskrivningsberettiget fast  

 ejendom og inventar heri uanset antal ejere, når formidling eller  

 administration af udlejning varetages af en anden virksomhed for flere end 10  

 personer, og den skattepligtige ikke deltager i virksomhedens drift i  

 væsentligt omfang.
Bestemmelsen har i det væsentlige samme indhold som efter  

 affattelsen ved lov nr. 388 af 7. juni 1989 om ændring af forskellige  

 skattelove (Anparter).
Ligningsrådet kan tillade, at denne regel ikke skal anvendes, når det  

 efter rådets skøn må anses for godtgjort, at udlejningen ikke udgør en del af  

 en fælles udlejning for ejerne.
Der henvises herom til punkt 4.4.1. nedenfor.
 § 4,  stk. 1, nr. 13, omfatter efter ændringen  

 indkomst fra udlejning af andre aktiver end ikke afskrivningsberettiget fast  

 ejendom og inventar heri, når flere end 10 personer som led i en fælles  

 udlejning udlejer aktiver til samme lejer, og den skattepligtige ikke  

 deltager i virksomhedens drift i væsentligt omfang.
 Endvidere er der ved lovændringen foretaget en ændring af  

personskattelovens § 13, stk. 6, hvorefter forskudsafskrivninger på  

 aktiver i en virksomhed som nævnt i personskattelovens § 4, stk. 1, nr. 10,  

 12 og 13, skal fragå i indkomsten fra nævnte virksomhed.
 Endelig undtages ved lovændringen anskaffelse af finansielle aktiver fra  

 overgangsreglen i § 8, stk. 2, i lov nr. 388 af 7. juni 1989 om ændring af  

 forskellige skattelove (Anparter). Ifølge § 8, stk. 2, finder anpartsreglerne  

 anvendelse for virksomheder, der er anskaffet før den 12. maj 1989, når  

 virksomheden på denne dato eller senere anskaffer aktiver, uden at  

 anskaffelsen kan betragtes som nødvendig for virksomhedens fortsatte drift.  

 Efter lovændringen er finansielle aktiver som nævnt undtaget fra reglen.
De ændrede regler betyder samtidig, at virksomhedsordningen kan anvendes i  

 videre omfang.
Dette er en direkte følge af, at anvendelsesområdet for  

 anpartsreglerne er blevet indsnævret.
4.4.1. § 4, stk. 1, nr. 12 4.4.1.1. Bestemmelsen i nr. 12 omfatter udlejning af andre aktiver end  

 ikke afskrivningsberettiget fast ejendom og inventar heri, når  

 formidling eller administration af udlejning varetages af en anden  

 virksomhed for flere end 10 personer.
 Ved personer forstås fysiske personer, der er skattepligtige her til  

 landet.
 Deltager den skattepligtige i virksomhedens drift i væsentligt omfang,  

 finder anpartsreglerne ikke anvendelse.
 Ved afgørelsen af, om arbejdsindsatsen er væsentlig, anvendes den praksis,  

 der følges ved afgørelsen af, om investeringsfondshenlæggelser og  

 etableringskontoindskud kan anvendes til forlods afskrivning.
 Som en vejledende norm anses en personlig arbejdsindsats på mindst 50  

 timer månedlig for væsentlig.
 4.4.1.2. Bestemmelsen omfatter både etablering (formidling) og  

 den efterfølgende drift (administration) af udlejningen.
 Formidling af udlejning kan bestå i, at f.eks. en ejendomsmægler, en  

 advokat eller et udlejningsbureau formidler udlejning af et aktiv for ejeren  

 ved annoncering efter lejere, udfærdigelse af lejekontrakt eller lignende.
Administration af udlejning kan f.eks. bestå i opkrævning af leje,  

 udarbejdelse af budget og regnskab for udlejningsvirksomheden samt anden  

 administration.
En virksomhed, der alene udarbejder et regnskab for en  

 udlejningsvirksomhed, kan normalt ikke anses for en virksomhed, der varetager  

 administration ved udlejning.
 Formidling eller administration af fremleje er omfattet af bestemmelsen.
 Rådgivning eller lignende i forbindelse med enkelte punkter i lejeaftalen  

 f.eks. om varsling af lejeforhøjelse eller bistand ved generalforsamling, der  

 ydes ejeren af en anden virksomhed, f.eks. en advokat- eller  

 revisionsvirksomhed, kan ikke i sig selv anses for en formidling eller  

 administration af udlejning, der er omfattet af bestemmelsen.
 Indkomsten fra udlejningen er omfattet af bestemmelsen, når enten den  

 egentlige formidling af udlejningen eller den løbende administration af  

 udlejningen varetages af en anden virksomhed.
 Bestemmelsen omfatter tilfælde, hvor ejeren selv finder en lejer til  

 aktivet og indgår en lejekontrakt direkte med lejeren, når en anden  

 virksomhed herefter administrerer udlejningen for flere end 10 personer.
Ligeledes er de tilfælde omfattet, hvor indgåelse af lejemålet sker gennem  

 formidler, selv om den løbende administration af udlejningen herefter  

 varetages af ejeren selv.
Indkomsten fra udlejningen er i disse tilfælde kun  

 omfattet af bestemmelsen for det indkomstår, hvori formidlingen finder sted.
En virksomhed, der forestår formidling af salg af aktiver, anses for en  

 virksomhed, der formidler udlejning af aktiver, såfremt der til salget er  

 knyttet en ny lejeaftale, hvis virkning er afhængig af salget.
Hvis der til  

 salget af aktivet er knyttet en lejeaftale med den tidligere ejer, vil der  

 normalt altid foreligge aftale om såvel salgsformidling som formidling af  

 udlejning.
Ejerne bliver derimod ikke omfattet af nr. 12, når eksempelvis en  

 ejendomsmægler kun formidler salget af en afskrivningsberettiget ejendom, og  

 ejerne selv finder lejere til ejendommen og endvidere selv varetager  

 administrationen af udlejningen.
Bestemmelsen finder anvendelse, når den virksomhed, der formidler eller  

 varetager administration af udlejning for ejeren, har formidlet eller  

 varetaget administration af udlejning af andre aktiver end ikke  

 afskrivningsberettiget fast ejendom for flere end 10 personer i hele ejerens  

 indkomstår eller i en del af dette.
Hvis ejeren i løbet af et indkomstår selv  

 overtager administrationen af udlejningen, er indkomsten fra udlejningen ikke  

 omfattet af reglerne fra og med det følgende indkomstår.
 Det er en forudsætning, for at bestemmelsen kan finde anvendelse, at der  

 foreligger selvstændig erhvervsvirksomhed med udlejning efter gældende  

 praksis herom.
4.4.1.3. Afgørelsen af, om der foreligger een eller flere  

 virksomheder, der varetager formidling eller administration af udlejning  

 efter bestemmelsen, må træffes konkret.
Ved afgørelsen kan bl.a. indgå, om de  

 respektive virksomheder helt eller delvis gør brug af fælles ansatte, om en  

 virksomhed bor til leje hos en anden virksomhed, og om en virksomheds  

 formidlings- eller administrationsopgaver reelt gives videre til udførelse i  

 en anden virksomhed.
 Der kan endvidere lægges vægt på, om der foreligger forsikringsmæssig  

 adskillelse, hvorledes virksomhederne tilkendegiver sig udadtil, samt under  

 hvilke forhold der rettes henvendelse til virksomhederne.
Et advokatinteressentskab, der driver ejendomsadministration, anses  

 almindeligvis for een virksomhed efter bestemmelsen.
Selvstændige advokater,  

 der driver ejendomsadministration uafhængigt af hinanden, og som alene har  

 fælles kontorfaciliteter m.v., anses almindeligvis for forskellige  

 virksomheder efter bestemmelsen.
 Koncernforbundne selskaber, der formidler eller varetager administration  

 af udlejning, anses almindeligvis for forskellige virksomheder.
 4.4.1.4. Afskrivningslovens og statsskattelovens bestemmelser om,  

hvilke bygninger der er afskrivningsberettigede, finder anvendelse ved  

 afgørelsen af, om der er tale om afskrivningsberettiget fast ejendom.  

 Eksempelvis er kontorbygninger som hovedregel ikke afskrivningsberettigede  

 efter afskrivningslovens § 18, stk. 3, og de er derfor som hovedregel heller  

 ikke omfattet af § 4, stk. 1, nr. 12. Såfremt en accessorisk kontorbygning er  

 afskrivningsberettiget, er bygningen derimod omfattet af bestemmelsen.
 Ved samlet udlejning af en ejendom, hvoraf kun en del er  

 afskrivningsberettiget f.eks. forretningslokaler, medens den resterende del  

 ikke er afskrivningsberettiget, f.eks. lejligheder til beboelse, er det kun  

 indtægten fra den afskrivningsberettigede del, der er omfattet af nr. 12.  

 Fordelingen mellem den afskrivningsberettigede og den ikke  

 afskrivningsberettigede del af ejendommen kan foretages ud fra en fordeling  

 af ejendommens etageareal, jf. afskrivningslovens § 20.
 Udlejning af parcelhuse og sommerhuse gennem en anden virksomhed er ikke  

 omfattet af bestemmelsen.
 4.4.1.5. Ligningsrådet kan tillade, at reglen i nr. 12 om  

 udlejning gennem en anden virksomhed for flere end 10 personer ikke skal  

 anvendes, når det efter rådets skøn må anses for godtgjort, at udlejningen  

 ikke udgør en del af en fælles udlejning for ejerne.
 I hvert enkelt tilfælde afhænger det af en dispensation fra Ligningsrådet,  

 om en udlejningsvirksomhed kan undtages fra nr. 12, fordi der ikke er tale om  

 fælles udlejningsvirksomhed for ejerne.
 Falder et tilfælde således umiddelbart ind under nr. 12, skal bestemmelsen  

 om udlejning gennem en anden virksomhed derfor anvendes, medmindre  

 Ligningsrådet har godkendt, at der ikke er tale om fælles udlejning.
Det er den enkelte ejer af en udlejningsvirksomhed, der skal anmode  

 Ligningsrådet om dispensation fra bestemmelsen.
Til brug for Ligningsrådets  

 behandling af en ansøgning om dispensation skal der indsendes sådanne  

 oplysninger, at Ligningsrådet kan afgøre, om formidlings- eller  

 administrationsvirksomheden formidler eller administrerer en fælles udlejning  

 for ansøgeren og mindst 10 andre personer.
Det må derfor forudsættes, at  

 formidlings- eller administrationsvirksomheden giver oplysninger om  

 udlejningsforholdene til brug for Ligningsrådets afgørelse.
 Ligningsrådets afgørelser kan ikke påklages til anden administrativ  

 myndighed.
4.4.1.6. Om der foreligger fælles udlejning, beror på flere  

 momenter, der enkeltvis ikke er afgørende.
Afgørelsen beror på Ligningsrådets  

 samlede vurdering af de konkrete forhold.
Der foreligger som hovedregel ikke fælles udlejning efter nr. 12, blot  

 fordi en virksomhed på samme tid formidler udlejning af aktiver for  

 flere end 10 af hinanden uafhængige personer, der eksempelvis hver er ejer af  

 et aktiv.
Der foreligger som hovedregel heller ikke fælles udlejning, blot  

 fordi en virksomhed administrerer udlejning for flere end 10 af  

 hinanden uafhængige personer, der eksempelvis hver ejer et aktiv.
Der vil derimod normalt foreligge fælles udlejning for ejerne, når der til  

 en bred kreds af investorer på samme tid udbydes aktiver til salg med henblik  

 på udlejning, der skal formidles eller administreres samlet.
Annoncering i  

 dagblade, fagblade og lignende om konkrete investeringsprojekter med  

 udlejning af aktiver taler for, at der foreligger fælles udlejning for  

 ejerne.
Fælles udlejning af aktiver kan også foreligge uden forudgående  

 annoncering, når f.eks. udbydere af konkrete investeringsprojekter henvender  

 sig personligt til en række potentielle investorer, eller disse henvender sig  

 til f.eks. et investeringsselskab, en advokat eller et udlejningsbureau, der  

 sørger for anskaffelse af aktiverne og formidler og administrerer  

 udlejningen.
 At flere personer uafhængigt af hinanden og på forskellige tidspunkter  

 henvender sig til en formidlings- eller administrationsvirksomhed udelukker  

 ikke i sig selv, at der kan foreligge fælles udlejning for disse.
 Hvis ejerne af aktiverne uafhængigt af hinanden og uden kendskab til de  

 andres udlejning foretager udlejning gennem den samme virksomhed, foreligger  

 der ikke fælles udlejning.
Ved afgørelsen af, om der foreligger fælles udlejning af aktiver for flere  

 ejere, kan der også lægges vægt på, om aktiverne er identiske eller har samme  

 værdi.
Er lejebetingelserne for aktiverne ensartede, taler dette tillige for,  

 at der foreligger fælles udlejning for ejerne.
Der kan foreligge fælles udlejning, selv om aktiverne ikke er identiske,  

 ikke har samme værdi eller har uensartede lejebetingelser.
Hvis udlejningen  

 f.eks. gælder forskellige slags containere af forskellig værdi og med  

 forskellige lejeperioder, foreligger der fælles udlejning, når der er tale om  

 et investeringsprojekt om køb af aktiver, der samlet formidles udlejet, eller  

 udlejningen administreres fælles.
 Ved afgørelsen af, om der foreligger fælles udlejning for ejerne, kan  

 endvidere indgå, om vilkår for formidling eller administration af udlejningen  

 er ensartede.
4.4.2. § 4, stk. 1, nr. 13, og § 4, stk. 5 4.4.2.1. Efter lovændringen er ikke afskrivningsberettiget fast ejendom  

 som f.eks. sommerhuse og parcelhuse undtaget fra bestemmelsen.
 Ved afgørelsen af, om flere end 10 personer udlejer aktiver til samme  

 lejer som led i en fælles udlejning, afgrænses begrebet »fælles  

 udlejning« efter samme retningslinier som anført ovenfor under punkt  

 4.4.1.6.
Der foreligger som udgangspunkt ikke fælles udlejning, når flere end 10  

 personer uafhængigt af hinanden og uden kendskab til de andres udlejning  

 udlejer aktiver til samme lejer.
At flere end 10 personer uafhængigt af  

 hinanden indgår lejekontrakter med samme lejer, udelukker ikke, at der i  

 konkrete tilfælde kan foreligge fælles udlejning til samme lejer, selv om  

 lejemålene indgås på forskellige tidspunkter.
 Der foreligger fælles udlejning, når en lejer ved organiseret udbud på  

 samme tid lejer eksempelvis containere fra flere end 10 personer.
Hvis en ejer af f. eks. et butikscenter, der er opdelt i flere lejemål,  

 udlejer et butikslokale til en lejer, der som led i en fælles  

 udlejning lejer aktiver af flere end 10 personer, omfatter bestemmelsen  

 kun den del af ejerens indkomst fra udlejningen af butikscentret, der kan  

 henføres til det pågældende butikslokale.
Opgørelsen af indtægter og udgifter  

 for den del af udlejningen, der er omfattet, kan foretages forholdsmæssigt i  

 tilfælde, hvor det ikke er muligt at foretage en nøjagtig opgørelse.
Eksempel . A ejer et butikscenter, der er opdelt i flere lejemål.  

 B lejer et butikslokale i centret.
B lejer tillige andre aktiver fra flere  

 end 10 personer.
Alle lejeforholdene er led i fælles udlejningsvirksomhed.  

 A's lejeindtægt af den butik, som han udlejer til B, er omfattet af  

 bestemmelsen.
En skattepligtig er ikke omfattet af bestemmelsen, hvis vedkommende  

 deltager i virksomhedens drift i væsentligt omfang.
Afgørelsen af, om  

 arbejdsindsatsen er væsentlig, træffes efter samme retningslinjer som anført  

 ovenfor under punkt 4.4.1.1.
4.4.2.2. Afgørelsen af, hvem der er lejer efter  

 bestemmelsen, beror som udgangspunkt på, hvem der i den individuelt oprettede  

 lejekontrakt er angivet som lejer af det pågældende aktiv.
Dette gælder også,  

 når der skal tages stilling til, om der er tale om udlejning af aktiver til  

 forskellige lejere eller samme lejer.
Det bør derfor klart fremgå af  

 kontrakten, hvilken lejer der disponerer over og bærer risikoen for det  

 lejede, og at denne skal anvende aktiverne i sin virksomheds drift.
Den  

 lejer, der i henhold til lejekontrakten er eneste ansvarlige over for ejeren,  

 anses for lejer.
 Lejeren kan være en personligt drevet virksomhed eller et selskab m.v.  

 Staten kan normalt ikke anses for een lejer, men lejeren kan være en  

 statsinstitution eller lignende.
 Udlejning til koncernforbundne selskaber anses som hovedregel for  

 udlejning til forskellige lejere, jf. dog nedenfor.
 At en lejer (A) i henhold til lejekontrakten overdrager sine rettigheder  

 og forpligtelser til såvel uafhængige som interesseforbundne parter (f. eks.  

 et moderselskab eller søsterselskab), fører i almindelighed ikke til, at  

 disse skal anses for lejere, når fremleje indgår i lejerens (A's)  

almindelige virksomhedsdrift.
Udlejning omfatter også fremleje.
Sker udlejning til en virksomhed alene  

 med det formål , at denne skal foretage den videre udlejning til den  

 endelige lejer, anses sidstnævnte for lejer efter bestemmelsen.
 Hvis en lejer, f. eks. et datterselskab, ikke anvender aktiverne i driften  

 af virksomheden, og der er aftalt ret til fremleje til en anden lejer,f. eks.  

 moderselskabet, der administrerer de individuelle lejekontrakter med ejerne,  

 anses sidstnævnte lejer (moderselskabet) for lejer efter bestemmelsen.
 Ved fremleje, der sker i overensstemmelse med lejekontrakten, men hvor  

 fremlejeren og den endelige lejer anvender fælles ansatte, fælles lokaler  

 m.v. til udførelse af administrationen af såvel de individuelle  

 lejekontrakter med ejerne som driften af den endelige lejers egentlige  

 erhvervsvirksomhed, anses den endelige lejer for lejer efter bestemmelsen.
Reglen omfatter eksempelvis det tilfælde, hvor 10 personer udlejer f.eks.  

 containere til et nyetableret datterselskab, der kun har til formål at  

 videreudleje containerne til anvendelse i moderselskabet.
Hvis moderselskabet  

 lejer containere fra andre datterselskaber, der ligeledes hver især lejer  

 containere fra 10 andre personer, anses moderselskabet for lejer, når  

 moderselskabet anvender containerne.
4.4.3. § 13, stk. 6 Ændringen af personskattelovens § 13, stk. 6 , drejer sig om  

 tilfælde, hvor en skattepligtig foretager forskudsafskrivninger på aktiver,  

 der efter færdiggørelsen skal anvendes i en virksomhed, der er omfattet af  

 personskattelovens § 4, stk. 1, nr. 10 (flere end 10 ejere), nr. 12 eller nr.  

 13. Efter bestemmelsen skal de foretagne forskudsafskrivninger fragå i den  

 indkomst, der skal beskattes efter anpartsreglerne, fra og med det  

 indkomstår, hvori der foretages forskudsafskrivninger.  

 Underskudsbegrænsningen efter § 13, stk. 6, skal dermed anvendes for de  

 foretagne forskudsafskrivninger.
Eksempel . En bygherre indgår aftale med en kommende lejer om, at  

 den bygning, som bygherren vil opføre, efter færdiggørelsen skal indgå som en  

 del af et fælles udlejningsprojekt for flere end 10 personer.
Bygherren  

 omfattes af anpartsreglerne, såfremt denne foretager forskudsafskrivninger.  

 Bygherren er omfattet af reglerne fra det tidspunkt, hvor  

 forskudsafskrivningerne foretages.
Hvis bygherren foretager forskudafskrivninger, medregnes disse ikke til  

 indkomsten fra virksomheden efter personskattelovens § 4, stk. 1, nr. 10, 12  

 og 13, såfremt virksomheden først bliver omfattet af anpartsreglerne i et  

 senere indkomstår.
Dette gælder, når der f.eks. ved byggeriets start ikke er  

 indgået en kontrakt om udlejning, der omfattes af anpartsreglerne i  

 personskattelovens § 4, stk. 1, nr. 12 eller 13.
 Opgørelsen af indkomst fra anpartsvirksomheder er omtalt i cirkulære nr.  

 15 af 22. januar 1990 om ændring af lov om forskellige skattelove (Anparter),  

 pkt. 17-19.
4.4.4. Finansielle aktiver - § 8, stk. 2, i lov nr. 388 af 7. juni  

 1989 om ændring af forskellige skattelove (Anparter) Anpartsreglerne gælder ikke for virksomheder, der er anskaffet før den 12.  

 maj 1989. I § 8, stk. 2, i lov nr. 388 af 7. juni 1989 er der fastsat en  

 overgangsregel for virksomheder anskaffet før den 12. maj 1989.  

 Overgangsreglen går ud på, at hvis en virksomhed, der er anskaffet før den  

 12. maj 1989, på denne dato eller senere anskaffer aktiver eller overtager  

 anden virksomhed, uden at det er nødvendigt for virksomhedens fortsatte  

 drift, skal anpartsreglerne anvendes for virksomheden.
 Ved ændringen af § 8, stk. 2, 3. pkt., undtages anskaffelse af finansielle  

 aktiver fra overgangsreglen, der herefter kun gælder for anskaffelse af andre  

 aktiver end finansielle aktiver.
 Kapitalomplaceringer og anskaffelse af finansielle aktiver ved disposition  

 over en midlertidig likviditetsreserve kan således foretages, uden at der af  

 denne grund skal tages stilling til, om virksomheden bliver omfattet af  

 anpartsreglerne.
 I cirkulære nr. 15 af 22. januar 1990, pkt. 35, er der nærmere gjort rede  

 for reglerne om unødvendig anskaffelse af aktiver i virksomheder anskaffet  

 før den 12. maj 1989.
 4.4.5. Ikrafttræden m.v.
 Lov nr. 364 af 6. juni 1991 blev bekendtgjort i Lovtidende den 7. juni  

 1991 og trådte i kraft den 8. juni 1991.
De ændrede regler har virkning for indkomst fra selvstændig  

 erhvervsvirksomhed, som den skattepligtige anskaffer den 12. maj 1989 eller  

 senere, hvilket svarer til det tidspunkt, hvorfra lov nr. 388 af 7. juni 1989  

 har virkning.
Reglerne om ikrafttræden af anpartsreglerne er nærmere omtalt i  

 cirkulære nr. 15 af 22. januar 1990, afsnit F, pkt. 29, 32 og 33.
 Hvis den skattepligtige har anskaffet en virksomhed i perioden fra den 12.  

 maj 1989 og indtil ændringslovens ikrafttræden den 8. juni 1991, finder de  

 hidtil gældende bestemmelser anvendelse, såfremt disse fører til en  

 lempeligere beskatning end de ved lov nr. 364 af 6. juni 1991 fastsatte  

 bestemmelser.
Er en udlejningsvirksomhed omfattet af personskattelovens § 4, stk. 1, nr.  

 12 og 13, som affattet ved lov nr. 388 af 7. juni 1989, og er den  

 skattepligtige indkomst fra virksomheden for denne periode positiv, finder  

 personskattelovens § 4, stk. 1, nr. 12 og 13, og § 4, stk. 5, og § 13, stk.  

 6, jf. affattelsen af disse bestemmelser ved lov nr. 388 af 7. juni 1989,  

 anvendelse.
Indkomsten beskattes i disse tilfælde som kapitalindkomst.
Dette  

 gælder også for indkomst fra virksomheden efter den 8. juni 1991.
4.5. Beskatning af gevinst og tab på finansielle kontrakter Ved lov nr. 394 af 6. juni 1991 om ændring af lov om skattemæssig  

 behandling af gevinst og tab på fordringer (kursgevinstloven) og forskellige  

 andre skattelove (Finansielle kontrakter samt fordringer og gæld) er der  

 gennemført nærmere regler om den skattemæssige behandling af finansielle  

 kontrakter, hvilket har ført til konsekvensændringer af personskattelovens  

 regler om kapitalindkomst.
 Efter den ændrede affattelse af personskattelovens § 4, stk. 1, nr.  

 2, er skattepligtige gevinster og fradragsberettigede tab efter  

 kursgevinstloven på finansielle kontrakter for personer kapitalindkomst.  

 Personer, der driver næringsvirksomhed med finansielle kontrakter eller  

 modtager finansielle kontrakter i deres næringsvirksomhed, beskattes af  

 gevinst og tab på disse kontrakter som personlig indkomst, jf. ændringen af §  

 4, stk. 3. Det er i overensstemmelse med de eksisterende regler om beskatning  

 af fordringer (f. eks. ikke-børsnoterede obligationer, pantebreve m.v.), der  

 er modtaget som led i modtagerens næringsvirksomhed.
 Den ændrede bestemmelse i personskattelovens § 4 har virkning for  

 finansielle kontrakter, der erhverves den 1. juli 1991 eller senere.
 I et kommende cirkulære om kursgevinstloven vil de ved lov nr. 394 af 6.  

 juni 1991 foretagne ændringer af kursgevinstloven blive omtalt.
Selskabsskatteloven Med lov nr. 362 af 6. juni 1991 er der bl.a. foretaget ændringer af  

 reglerne om gensidige forsikringsforeningers skattepligt.
Der er indsat en ny  

 skattepligtsbestemmelse, der omfatter de kreditinstitutter m.v., der hidtil  

 har været omfattet af fondsbeskatningslovens § 1, nr. 4, litra a-c.
Herudover  

 er der indført skattefritagelse for Investeringsfonden for Østlandene  

 (IØ-fonden) og indført regler om, at sambeskatning kan ske, uanset at en del  

 af aktiekapitalen i et datterselskab ejes af IØ-fonden.
Endelig er der  

 indført regler om skattefrihed for datterselskabsudbytter for sparekasser,  

 brugsforeninger og gensidige forsikringsforeninger og indført regler om  

 udlandslempelse og bundfradrag for gensidige forsikringsforeninger.
 Ændringerne vedrørende Investeringsfonden for Østlandene har virkning fra  

 og med indkomståret 1990. De øvrige ændringer har virkning fra og med  

 indkomståret 1991.
 5.1. Gensidige forsikringsforeninger m.v.
 Ved lov nr. 362 af 6. juni l991 er skattepligtsbestemmelsen i  

selskabsskattelovens § 1, stk. 1, nr. 5 , blevet ændret.
 Hidtil har § 1, stk. 1, nr. 5, omfattet alle gensidige  

 forsikringsforeninger, der ikke er omfattet af kapitel 21 i lov om  

 forsikringsvirksomhed, dvs. de forsikringsforeninger, der er undergivet fuldt  

 tilsyn.
 Ved den nu foretagne ændring er der indføjet en bemyndigelse til  

 skatteministeren til at træffe bestemmelse om, at gensidige  

 forsikringsforeninger, der udelukkende driver sygeforsikringsvirksomhed, er  

 omfattet af § 1, stk. 1, nr. 6. En dispensation i medfør af denne bestemmelse  

 indebærer, at forsikringsforeningen ikke vil være omfattet af den fulde  

 beskatning i henhold til § 1, stk. 1, nr. 5, men derimod kun vil være  

 skattepligtig af erhvervsmæssig indkomst i henhold til § 1, stk. 1, nr. 6.
Skattepligtsbestemmelsen, § 1, stk. 1, nr. 5, omfatter herudover også de  

 selskaber og foreninger m.v., der opstår, efter at en gensidig  

 forsikringsforening har overdraget forsikringsvirksomheden til et  

 forsikringsaktieselskab, jf. fusionsskattelovens § 14 d, samt punkt 3.2.  

 ovenfor.
Disse selskaber, foreninger m.v. er fuldt skattepligtige efter  

 selskabsskattelovens § 1, stk. 1, nr. 5.
 Såfremt foreningen ændres til en fond, vil den dog være skattepligtig  

 efter fondsbeskatningsloven. § 1, stk. 1, nr. 5, bliver heller ikke aktuel,  

 hvis foreningen ændres til et selskab, der er omfattet af  

 selskabsskattelovens § 1, stk. 1, nr. 1 eller 2. Som eksempel kan nævnes et  

 a. m. b. a.
 Ændres foreningen derimod til et selskab, en forening eller lignende, der  

 efter de hidtidige regler ville blive omfattet af § 1, stk. 1, nr. 6, er  

 dette selskab omfattet af § 1, stk. 1, nr. 5, og dermed fuldt skattepligtigt.
De pågældende selskaber og foreninger m.v., der efter de nye regler er  

 omfattet af § 1, stk. 1, nr. 5, vil være undergivet de samme skattemæssige  

 regler som de gensidige forsikringsforeninger, herunder  

 sambeskatningsreglerne i selskabsskattelovens § 31. Denne bestemmelse er  

 derfor samtidig blevet ændret.
Bundfradraget på 1 mill. kr. i  

 selskabsskattelovens § 17, stk. 5, gælder dog kun for de gensidige  

 forsikringsforeninger, jf. nedenfor under punkt 5.5.
5.2. Diverse finansierings- og kreditinstitutter Ved lov nr. 362 af 6. juni l991 er der indføjet en ny  

 skattepligtsbestemmelse i selskabsskattelovens § 1, stk. 1, nr. 5 b .  

 Skattepligtsbestemmelsen omfatter de kreditinstitutter m.v., der hidtil har  

 været omfattet af fondsbeskatningslovens § 1, nr. 4, litra a-c.
Det er:  

 Institutter, der er godkendt i henhold til realkreditloven, og som ikke er  

 omfattet af § 1, stk. 1, nr. 1, Kreditforeningen af Kommuner i Danmark,  

 Provinsbankernes Reallånefond, Landsbankernes Reallånefond, Dansk Landbrugs  

 Realkreditfond, Danmarks Skibskreditfond og Danmarks  

 Eksportfinansieringsfond.
Fondsbeskatningslovens § 1, nr. 4, er ophævet ved  

 samme lov.
Beskatningen af institutterne efter § 1, stk. 1, nr. 5 b, svarer til  

 beskatningen af aktieselskaber efter selskabsskatteloven, og overflytningen  

 til selskabskatteloven indebærer derfor ikke nogen reel ændring for  

 institutterne.
Der er dog den forskel, at instituttet ikke længere har et  

 bundfradrag på 25.000 kr.
Det er dog samtidig blevet indføjet i  

 selskabsskattelovens § 31, at institutterne har mulighed for at opnå  

 sambeskatning med andre selskaber.
Skattepligten efter § 1, stk. 1, nr. 5 b, omfatter herudover de særlige  

 foreninger, der i forbindelse med omdannelsen af et realkreditinstitut til  

 aktieselskab modtager aktierne i det nye realkreditaktieselskab, jf.  

 realkreditlovens § 69, stk. 2. Disse foreninger var tidligere omfattet af  

 fondsbeskatningslovens § 1, nr. 5, der herefter er ophævet.
Overflytningen  

 til selskabsskatteloven medfører ligeledes for disse foreninger, at de mister  

 bundfradraget på 25.000 kr.
Overflytningen giver dog foreningerne mulighed  

 for at opnå sambeskatning med bl.a. realkreditaktieselskabet.
 Indføjelsen af den nye bestemmelse i § 1, stk. 1, nr. 5 b, har virkning  

 fra og med indkomståret l991.
5.3. Investeringsfonden for Østlandene Ved lov nr. 828 af l9. december l989 om støtte til danske investeringer i  

 østlandene er der skabt hjemmel for oprettelse af en Investeringsfond for  

 Østlandene (IØ-fonden). Fonden har til formål af fremme investering i  

 østlandene i samvirke med dansk erhvervsliv.
 IØ-fonden er etableret med Industrialiseringsfonden for Udviklingslandene  

 (IFU-fonden) som forbillede.
 For at skabe ensartede regler for IFU-fonden og IØ-fonden er der i  

selskabsskattelovens § 3, stk. 1, nr. 17 , indføjet en bestemmelse om  

 skattefritagelse for IØ-fonden.
 Endvidere er der i selskabsskattelovens § 31 indsat en bestemmelse  

 om, at sambeskatning kan ske, uanset at en del af aktiekapitalen i  

 datterselskabet ejes af IØ-fonden.
 De ovennævnte regler vedrørende IØ-fonden har virkning fra og med  

 indkomståret 1990.
5.4. Skattefrihed for datterselskabsudbytter til sparekasser,  

 brugsforeninger og gensidige forsikringsforeninger Sparekasser og brugsforeninger er som udgangspunkt undergivet fuld  

 beskatning på linie med aktieselskaber.
Sparekasser og brugsforeninger har  

 dog hidtil ikke været omfattet af bestemmelserne i selskabsskattelovens §  

 13, stk. 1, nr. 2, og stk. 3 , hvorefter datterselskabsudbytter er  

 skattefri.
Disse selskaber har hidtil været omfattet af særlige bestemmelser  

 om datterselskabslempelse i selskabsskattelovens § 17 B, stk. 3, og § 18,  

 stk. 3.
Datterselskabslempelse er dog ikke så enkel og heller ikke i alle tilfælde  

 så gunstig som en egentlig skattefrihedsbestemmelse.
På denne baggrund er  

 sparekasser og brugsforeninger nu indføjet i reglerne i § 13 om skattefrihed.  

 Herved er der sket en ligestilling med aktieselskaberne.
Bestemmelserne i §  

 17 B og § 18 er i konsekvens heraf ophævet.
De gensidige forsikringsforeninger er ved lov nr. 889 af 29. december l989  

 blevet skattepligtige af den fulde indkomst på linie med aktieselskaber.
I  

 fortsættelse heraf er disse foreninger nu blevet indføjet i bestemmelserne i  

 § 13, stk. 1, nr. 2, og stk. 3, hvorefter disse forsikringsforeninger er  

 berettiget til skattefrihed for datterselskabsudbytter på lige fod med  

 aktieselskaber.
Skattefrihed for datterselskabsudbytter i medfør af selskabsskattelovens §  

 13, stk. 1, nr. 2, og stk. 3, gælder herefter for de skattesubjekter, der er  

 omfattet af selskabsskattelovens § 1, stk. 1, nr. 1-3, 5, 5 b, og stk. 2, 1.  

 pkt.
Investeringsforeninger, der er omfattet af § 1, stk. 1, nr. 5 a, samt de  

 foreninger m.v., der er kooperationsbeskattet eller foreningsbeskattet, er  

 således ikke omfattet af skattefriheden.
 I konsekvens af at sparekasser, brugsforeninger og gensidige  

 forsikringsforeninger er omfattet af skattefrihedsbestemmelserne i § 13, stk.  

 1, nr. 3, og stk. 3, er det blevet indføjet i aktieavancebeskatningslovens §  

 4, stk. 5, at disse selskaber m.v. ikke længere beskattes som  

 værnsaktionærer.
 Ændringerne har virkning fra og med indkomståret 1991.
5.5. Udlandslempelse og bundfradrag for de gensidige  

 forsikringsforeninger Som konsekvens af at de gensidige forsikringsforeninger er undergivet en  

 tilsvarende beskatning som aktieselskaberne, har forsikringsforeningerne fået  

 mulighed for udlandslempelse, jf. selskabsskattelovens § 17, stk. 2.
 For at afbøde den fulde selskabsbeskatning, der kan være mindre  

 hensigtsmæssig for de små gensidige forsikringsforeninger, der er omfattet af  

 selskabsskattelovens § 1, stk. 1, nr. 5, er der fastsat et bundfradrag i  

 selskabsskattelovens § 17, stk. 5.
Bundfradraget er på 1 mill.kr. og gives kun i den ikke-erhvervsmæssige  

 indkomst.
Ved afgrænsningen mellem erhvervsmæssige/ikke-erhvervsmæssige  

 indkomster, anvendes reglerne i selskabsskattelovens § 1, stk. 4 og 5. I  

 modsætning til bundfradraget efter fondsbeskatningslovens § 3, stk. 2, vil  

 leverancer til medlemmer således i relation til bundfradraget efter § 17,  

 stk. 5, være ikke-erhvervsmæssig indkomst.
I relation til bundfradraget må den gensidige forsikringsforening opgøre  

 den samlede ikke-erhvervsmæssige indkomst.
I denne indkomst foretages de  

 fradrag, der relaterer sig til erhvervelsen af denne del af indkomsten.
Den  

 herved fremkomne nettoindkomst reduceres med bundfradraget.
 Har forsikringsforeningen kun ikke-erhvervsmæssig indkomst, og overstiger  

 denne indkomst ikke et nettobeløb på 1 mill.kr., indebærer bundfradraget, at  

 den pågældende forsikringsforening er undtaget fra beskatning.
Hvis bundfradraget ikke kan udnyttes, dvs. hvis forsikringsforeningens  

 ikke-erhvervsmæssige nettoindkomst ikke overstiger 1 mill.kr., kan det  

 resterende bundfradrag ikke modregnes i den erhvervsmæssige indkomst.
Det  

 resterende bundfradrag kan heller ikke overføres til efterfølgende  

 indkomstår.
Virksomhedsskatteloven Med lov nr. 217 af 10. april 1991 er der gennemført ændringer i reglerne  

 om beregning af kapitalafkast.
Der er endvidere gennemført en nedsættelse af  

 virksomhedsskatteprocenten fra 50 til 38 pct.
I konsekvens heraf er der  

 gennemført ændring af reglerne om behandlingen af underskud.
Herudover er der  

 gennemført en forhøjelse af beskatningsprocenten for opsparet overskud i  

 virksomhedsordningen i et dødsbo fra 25 til 40 pct.
Endelig skal nævnes, at de ændringer, der er sket i lov nr. 364 af 6. juni  

 1991 om mindre udlejningsvirksomheder m.v., indebærer, at  

 virksomhedsordningen kan anvendes i videre omfang.
For så vidt angår  

 ændringerne i anpartsreglerne henvises til punktet 4.4.
6.1. Konkurs, akkord og gældssanering Ved lov nr. 363 af 6. juni 1991 er der indsat bestemmelser i  

virksomhedsskattelovens § 1, stk. 1, § 13, stk. 6-7, og § 15, stk. 5 ,  

 om de skattemæssige virkninger af en konkurs, nedsættelse af gæld gennem en  

 akkord eller en gældssanering for skattepligtige, der anvender  

 virksomhedsordningen.
Reglerne har virkning for frivillige akkorder, tvangsakkorder og  

 gældssaneringer, hvor fristdagen efter konkursloven er den 27. december 1990  

 eller senere.
For frivillige akkorder, hvor der ikke er en fristdag efter  

 konkursloven, har bestemmelserne virkning, når aftale om frivillig akkord er  

 indgået den 27. december 1990 eller senere.
 I et kommende cirkulære om lov nr. 359 af 6. juni 1991 om  

 konkursskatteloven og lov nr. 363 af 6. juni 1991 om ændring af forskellige  

 skattelove og konkursloven vil de nye regler blive nærmere omtalt.
6.2. Kapitalafkastberegning Ved lov nr. 217 af 10. april 1991 blev der gennemført en ændring i  

 reglerne om beregning af kapitalafkast i virksomhedsskattelovens § 7, stk.  

 1.
Kapitalafkastet beregnes som afkastgrundlaget gange afkastsatsen.
Den  

 tidligere regel om, at det beregnede beløb skulle nedsættes med årets  

 regulering af den afskrivningsberettigede saldoværdi af skibe og  

 driftsmidler, er ophævet som en konsekvens af, at reglerne om indeksering af  

 afskrivningsgrundlaget er afskaffet.
 De nye regler for beregning af kapitalafkastet har virkning fra og med  

 indkomståret 1991.
 6.3. Virksomhedsskatteprocenten m.v.
 Ved lov nr. 217 af 10. april 1991 gennemførtes en nedsættelse af  

 virksomhedsskatteprocenten fra 50 til 38 pct. i virksomhedsskattelovens §  

 10, stk. 2.
 Som en konsekvens af denne nedsættelse er der også gennemført en ændring  

 af reglen om underskud i virksomhedsskattelovens § 13, stk. 1.
 De nye regler har virkning fra og med indkomståret 1991.
 Nedsættelsen af virksomhedsskatten betyder, at det ved refusion af  

 virksomhedsskatten i den skattepligtiges slutskat i forbindelse med  

 overførsel af opsparet overskud efter lovens § 10, stk. 3., skal fastslås, om  

 der er tale om overførsel af overskud, der er opsparet efter de hidtil  

 gældende regler, dvs. mod betaling af en foreløbig virksomhedsskat på 50  

 pct., eller om der er tale om overførsel af beløb, der er opsparet i  

 indkomståret 1991 eller senere, hvor virksomhedsskatten er nedsat til 38 pct.
 Den skattepligtige skal som følge heraf operere med to opsparingskonti,  

 een for overskud opsparet før indkomståret 1991, og een for overskud opsparet  

 i indkomståret 1991 og senere.
Når den skattepligtige hæver fra konto for opsparet overskud, skal den  

 hertil svarende virksomhedsskat medregnes ved opgørelsen af den  

 skattepligtige indkomst, og virksomhedsskatten modregnes i den  

 skattepligtiges slutskat.
Når overskuddet er opsparet før indkomståret 1991,  

 er virksomhedsskatten af samme størrelse som det hævede beløb.
Ved hævning af  

 overskud, der er opsparet i 1991 og senere år, udgør den skat, der er betalt  

 pr. 62 kr.'s opsparet overskud, 38 kr. eller 61,3 pct.
Den skat, der skal  

 medregnes i den skattepligtige indkomst og modregnes i den skattepligtiges  

 slutskat, udgør derfor 61,3 pct. af de hævede beløb.
Efter den tidligere bestemmelse i § 13, stk. 1, skal et underskud i  

 virksomheden modregnes i personlig indkomst ved hævning af et eventuelt  

 opsparet overskud, idet der på opsparingskontoen hæves et beløb svarende til  

 halvdelen af underskuddet.
Den virksomhedsskat, der svarer til det hævede  

 beløb, fradrages i den skattepligtiges slutskat, og en eventuel resterende  

 virksomhedsskat overføres til ægtefællen eller fremføres til følgende  

 indkomstår efter reglen i § 10, stk. 3.
Ændringen af den foreløbige virksomhedsskat fra 50 til 38 pct. indebærer,  

 at der efter § 13, stk. 1, ikke længere på opsparingskontoen skal hæves et  

 beløb svarende til halvdelen af underskuddet, men derimod et beløb svarende  

 til 62 pct. af underskuddet.
Ved modregning af virksomhedsunderskud i  

 personlig indkomst ved hævning af opsparet overskud, der er opsparet før  

 indkomståret 1991, skal der dog fortsat på opsparingskontoen hæves et beløb,  

 der svarer til halvdelen af underskuddet.
 Ved hævning af opsparet overskud efter lovens §§ 10, stk. 3, og 13, stk.  

 1, overføres indestående på konto for opsparet overskud opsparet før  

 indkomståret 1991 forud for indestående på konto for opsparet overskud  

 opsparet i indkomståret 1991 eller senere.
6.4. Beskatning af opsparet overskud i et dødsbo Som en konsekvens af nedsættelsen af virksomhedsskatten er der ved lov nr.  

 217 af 10. april 1991 gennemført en forhøjelse af beskatningsprocenten i  

virksomhedsskattelovens § 19, stk. 1 , med virkning fra og med  

 indkomståret 1991.
I virksomhedsskattelovens § 19, stk. 1, bestemmes, at i tilfælde, hvor  

 virksomheden ikke indgår i et uskiftet bo m.v., og en udlægsmodtager ikke  

 overtager afdødes opsparede overskud i virksomhedsordningen, er den  

 virksomhedsskat, som afdøde har betalt, endelig.
Til gengæld beskattes  

 indestående på opsparingskontoen i et skattepligtigt dødsbo efter de hidtil  

 gældende regler med 25 pct. efter fradrag af 65.000 kr.
Ved en  

 virksomhedsskat på 50 pct. betyder dette, at afdødes indkomst i form af  

 overskud beskattes med op til i alt 62,5 pct.
Da virksomhedsskatten nu er  

 nedsat til 38 pct., er beskatningsprocenten på 25 forhøjet til 40 pct.,  

 således at den samlede beskatning er uændret.
 I forbindelse med forhøjelsen af beskatningsprocenten til 40 er der  

 gennemført en overgangsregel, således at der ved beskatning af overskud, der  

 er opsparet før indkomståret 1991, stadig skal anvendes en beskatningsprocent  

 på 25.
Ophævelse af dobbeltbeskatningen af  

 aktieudbytte Ved lov nr. 218 af 10. april 1991 (Ophævelse af dobbeltbeskatningen af  

 aktieudbytte) og lov nr. 362 af 6. juni 1991 (Gensidige  

 forsikringsforeningers omdannelse til aktieselskaber m.v.) er beskatningen af  

 udbytte fra danske aktieselskaber blevet væsentligt ændret.
Efter de hidtil gældende regler i selskabsskattelovens § 17 A har danske  

 aktionærer, der er skattepligtige af udbytte fra danske aktie- og  

 anpartsselskaber, været berettiget til en skattepligtig skattegodtgørelse på  

 25 pct. af det modtagne udbyttebeløb.
Skattegodtgørelsen blev medregnet ved  

 indkomstopgørelsen og herefter modregnet i det endelige skattetilsvar.
Efter de nye regler, der har virkning fra og med indkomståret 1991,  

 indføres en ny indkomstart for personer: udbytteindkomst.
Udbytteindkomsten  

 omfatter udbytte fra danske aktie- og anpartsselskaber.
Udbytteindkomsten  

 beskattes med 30 pct. af beløb under 30.000 kr. (1991) og med 45 pct. af  

 beløb, der overstiger 30.000 kr.
 For selskaber, der ikke er moderselskaber i forhold til det  

 udbyttebetalende selskab, medregnes udbytte fra danske aktie- og  

 anpartsselskaber med 66 pct. ved indkomstopgørelsen.
7.1. Beskatning af udbytte, der er modtaget af personer 7.1.1. Udbytteindkomst Efter personskattelovens § 2 og § 4 a skal personer ud over den  

 skattepligtige indkomst, kapitalindkomsten og den personlige indkomst også  

 opgøre udbytteindkomsten.
 Udbytteindkomsten omfatter:
- udbytte omfattet af ligningslovens § 16 A fra selskaber, der er  

 skattepligtige her til landet efter selskabsskattelovens § 1, stk. 1, nr.  

 1-2, (dvs. her hjemmehørende aktie- og anpartsselskaber samt andre selskaber,  

 i hvilke ingen af deltagerne hæfter personligt for selskabets forpligtelser,  

 og som fordeler overskuddet i forhold til den af deltagerne indskudte  

 kapital), - afståelsessummer efter ligningslovens § 16 B, der modtages fra  

 selskaber, der er skattepligtige efter selskabsskattelovens § 1, stk. 1, nr.  

 1-2, (dvs. afståelsessummer ved salg af aktier til det udstedende selskab  

 eller ved salg af aktier til et holdingselskab), og - udlodninger fra investeringsforeninger, der udsteder omsættelige beviser  

 for medlemmernes indskud, og som ifølge deres vedtægter er forpligtet til  

 inden fristen for indgivelse af selvangivelse at udlodde de i indkomståret  

 indtjente renter, udbytter, kursgevinster og aktieavancer som nævnt i  

 selskabsskattelovens § 1, stk. 1, nr. 5 a, litra a-c.
Det gælder dog kun den  

 del af beløbet, der svarer til forholdet mellem foreningens samlede indtægt  

 ved udbytte fra selskaber omfattet af selskabsskattelovens § 1, stk. 1, nr.  

 1-2, og foreningens samlede udlodning.
Hjemlen til at beskatte udbytte og afståelsessummer er som hidtil  

 ligningslovens §§ 16 A-B, der ikke er ændret.
Afgrænsningen af  

 udbytteindkomsten har alene betydning for, om indtægter, der er omfattet af  

 ligningslovens §§ 16 A-B, skal beskattes som udbytteindkomst, som  

 kapitalindkomst eller i visse tilfælde som personlig indkomst.
Når et beløb  

 indgår i udbytteindkomsten, indgår beløbet ikke i nogle af de andre  

 indkomstarter.
Også udbytte, der tilskrives medlemmernes konti i kontoførende  

 investeringsforeninger, medregnes ved opgørelsen af medlemmernes  

 udbytteindkomst, idet den løbende beskatning af foreningens indtægter sker  

 hos de enkelte deltagere.
Er der tale om udbytte eller afståelsessummer der er omfattet af  

 ligningslovens §§ 16 A-B, men som ikke er udbytteindkomst, medregnes beløbet  

 ved opgørelsen af den skattepligtige indkomst, kapitalindkomsten eller den  

 personlige indkomst på samme måde som hidtil.
Dette vil f.eks gælde  

 udlodninger fra selskaber hjemmehørende i udlandet, udlodninger fra  

 andelsselskaber, jf. selskabsskattelovens § 1, stk. 1, nr. 3 a og 4, eller  

 beløb fra en udloddende investeringsforening, der ikke hidrører fra danske  

 aktieudbytter.
7.1.2. Beskatningen af udbytteindkomst Beskatningen af udbytteindkomst sker efter personskattelovens § 8 a  

 . Udbytteindkomst, der ikke overstiger et grundbeløb på 26.400 kr., beskattes  

 med 30 pct.
Beløbsgrænsen reguleres efter personskattelovens § 20 og udgør  

 for indkomståret 1991 30.000 kr.
Samlevende ægtefæller har hver en  

 beløbsgrænse på 30.000 kr.
Er den ene ægtefælles udbytteindkomst i et  

 indkomstår lavere end 30.000 kr., forhøjes den anden ægtefælles beløbsgrænse,  

 således at ægtefællerne tilsammen har en beløbsgrænse på 60.000 kr.
Det er en  

 forudsætning, at ægtefællerne lever sammen ved indkomstårets udløb.
Det samme  

 princip anvendes, såfremt en ægtefælle dør, og længstlevende ægtefælle er  

 skattepligtig af ægtefællernes samlede indkomst for dødsåret, jf.  

 kildeskattelovens §§ 13 og 20 C, stk. 1, 2. pkt. (hensidden i uskiftet bo  

 m.v). Det er en betingelse, at ægtefællerne var samlevende ved dødsfaldet, og  

 at den længstlevende ægtefælle ikke lever sammen med en ny ægtefælle ved  

 udgangen af dødsåret.
Skatten af udbytte, der ikke overstiger 30.000 kr. (ægtefæller: 60.000  

 kr.), er endeligt afregnet ved den udbytteskat på 30 pct., som selskabet har  

 indeholdt.
At skatten er endelig indebærer, at der ikke kan modregnes  

 skatteværdi af negativ skattepligtig indkomst eller skatteværdi af  

 personfradrag.
Dette gælder også i de tilfælde, hvor det udbytteudloddende  

 selskab ikke har indeholdt udbytteskat, f.eks. ved maskeret udbytte eller ved  

 salg af aktier til et holdingselskab, jf. ligningslovens § 16 B, stk. 2-5.  

 Når der ikke er indeholdt udbytteskat på 30 pct., forhøjes udbyttemodtagerens  

 slutskat med det manglende beløb.
 Udbytteindkomst, der overstiger 30.000 kr. (ægtefæller 60.000 kr.),  

 beskattes med 45 pct. af det overskydende beløb. 45 pct.s-skatten er i  

 modsætning til 30 pct.s-skatten ikke endelig, og der kan således foretages  

 modregning heri af skatteværdi af negativ skattepligtig indkomst og  

 skatteværdi af personfradrag, jf. personskattelovens § 9 og § 13, stk. 1-2.
7.1.3. Maskeret udbytte/maskeret løn Maskeret udbytte er overførsel af beløb til aktionæren, som skatteretligt  

 må anses som udbytte efter ligningslovens § 16 A, men som af selskab og  

 aktionær gives en anden betegnelse for at opnå en gunstigere skattemæssig  

 stilling.
Der kan f.eks være tale om, at selskabet søger at opnå fradragsret  

 ved at udbetale udbyttet som løn, at selskabet afholder udgifter i  

 aktionærens interesse, eller at der overføres beløb til aktionæren ved  

 overdragelse af aktiver til aktionæren til underpris eller ved køb af aktiver  

 til overpris.
Når udbyttet er mindre end 30.000 kr., kan den samlede beskatning i  

 selskabet og hos aktionæren efter den ny beskatning af aktieudbytte blive  

 mindre, end hvis beløbet udbetales som løn.
Der vil derfor være en  

 tilskyndelse til at udbetale beløbet som udbytte i stedet for som løn,  

 såfremt der ikke i forvejen deklareres udbytte.
Hvis der er tale om udbytte,  

 der er deklareret på selskabets generalforsamling i overensstemmelse med de  

 selskabsretlige regler, kan der ikke blive tale om at statuere »maskeret  

 løn«, således at det deklarerede udbytte helt eller delvis beskattes som  

 løn, dvs. som personlig indkomst.
I de tilfælde, hvor der overføres beløb til en ansat hovedaktionær, og der  

 ikke er deklareret udbytte efter de selskabsretlige regler, må beløbet som  

 udgangspunkt anses som et lønaccessorium.
Overstiger det samlede beløb efter  

 en konkret vurdering et beløb, som en ikke-aktionær kunne have opnået for en  

 tilsvarende indsats i samme selskab, må det overskydende beløb dog efter  

 omstændighederne kunne anses som udbytte.
Har den pågældende før indførelsen  

 af den lempeligere beskatning af udbytte haft f.eks fri bil eller fri  

 telefon, som hidtil er blevet beskattet som arbejdsvederlag, vil der være en  

 formodning for, at beløbet fortsat skal beskattes på denne måde.
7.1.4. Formueskatteloftet Værdien af aktier indgår i den skattepligtige formue og påvirker dermed  

 formueskatten.
Som følge af, at danske aktieudbytter ikke længere indgår i  

 den skattepligtige indkomst, er reglerne om formueskatteloftet, jf.  

personskattelovens § 19, stk. 2-5 , ændret, således at der fortsat  

 tages højde for udbyttet og skatten heraf ved beregningen af  

 skatteloftsnedslaget.
Dog indgår udbytte, der beskattes endeligt med 30 pct.,  

 samt skatten heraf, ikke ved beregningen af skatteloftsnedslaget.
Efter personskattelovens § 19, stk. 2, kan formueskattepligtige personer  

 opnå en nedsættelse af skatten.
Nedsættelse opnås, såfremt den samlede  

 indkomstskat efter nedsættelse med skatteværdi af personfradrag og  

 nedsættelse ef-ter det skrå skatteloft, og den samlede formueskat, overstiger  

 78 pct. af den skattepligtige indkomst med tillæg af den del af  

 udbytteindkomsten, der beskattes med 45 pct.
Den indkomstskat, som indgår i  

 beregningen, er 22 pct.s-skat, 6 pct.s-skat, 12 pct.s-skat, de kommunale og  

 amtskommunale indkomstskatter (ekskl. kirkeskat) og 45 pct.s-skat af  

 udbytteindkomst.
Først nedsættes formueskatten og herefter de ovennævnte  

 statslige indkomstskatter.
Formueskatten kan højst nedsættes med 60 pct.
Der  

 kan endvidere ikke opnås nedslag i den del af 45 pct.s skatten, der efter  

 kildeskattelovens § 64, stk. 8, skal afregnes over for kommunerne.
Det beløb,  

 der skal afregnes over for kommunerne, beregnes med de kommunale  

 udskrivningsprocenter incl. kirkelige afgifter for medlemmer af folkekirken  

 af udbytteindkomst over 30.000 kr.
Endelig kan det samlede nedslag ikke  

 overstige den samlede formueskat.
Eksempel Enlig skattepligtig, der ikke er medlem af folkekirken.
Kommunal og  

 amtskommunal skat 28 pct. (1991) Når gifte personer er samlevende i hele indkomståret, og dette omfatter en  

 periode af et helt år, foretages nedslagsberegningen på grundlag af en  

 særligt opgjort skatteloftsindkomst og den skat, der kan beregnes heraf, jf.  

 personskattelovens § 19, stk. 3-6.
Skatteloftsindkomsten opgøres hos ægtefællen med den største personlige  

 indkomst og opgøres på grundlag af årets skattepligtige indkomst med tillæg  

 af den del af udbytteindkomsten, der beskattes med 45 pct., jf.  

 personskattelovens § 19, stk. 3. Hertil lægges ægtefællens positive  

 kapitalindkomst og den del af ægtefællens eventuelle udbytteindkomst, der  

 beskattes med 45 pct.
Er ægtefællens kapitalindkomst negativ, nedsættes  

 skatteloftsindkomsten med et tilsvarende beløb.
Skatten af skatteloftsindkomsten beregnes på en særlig måde, jf.  

 personskattelovens § 19, stk. 4. Ved beregningen af skatten af  

 skatteloftsindkomsten indgår også 45 pct.s-skatten af ægtefællernes samlede  

 udbytteindkomst over 60.000 kr., jf. bestemmelsens nr. 2. De øvrige  

 indkomstskatter nævnt i nr. 2 (almindelig indkomstskat til staten samt  

 kommunal og amtskommunal indkomstskat) beregnes ikke af den del af  

 skatteloftsindkomsten, der er udbytteindkomst.
Er skatteloftsindkomsten, der  

 er opgjort uden ægtefællernes samlede udbytteindkomst over 60.000 kr.,  

 negativ, modregnes skatteværdien af det negative beløb i 45 pct.s-skatten af  

 udbytteindkomsten og herefter i 6 og 12 pct.s-skatterne efter  

 personskattelovens § 19, stk. 4, nr. 3-4. Dette gælder også, såfremt  

 skatteloftsindkomsten (inklusiv udbytteindkomst over 60.000 kr.) er negativ,  

 jf. personskattelovens § 19, stk. 4, nr. 5.
Ved beregningen af ægtefællers nedslag efter personskattelovens § 19, stk.  

 5, kan der ikke opnås nedslag i den del af 45 pct.s-skatten af ægtefællernes  

 udbytteindkomst, som staten skal afregne til kommunerne.
Det svarer til  

 reglerne for enlige.
7.1.5. Opkrævning af skat af udbytteindkomst Efter kildeskattelovens § 65 skal det udbytteudloddende selskab indeholde  

 30 pct. i udbytteskat ved deklarering af udbytte.
Disse regler er ikke ændret  

 ved indførelsen af den ny beskatning af udbytte.
Pligten til at indeholde  

 udbytteskat gælder aktie- og anpartsselskaber, der er hjemmehørende her i  

 landet, samt aktieselskabslignende selskaber i hvilke ingen af deltagerne  

 hæfter for selskabets forpligtelser, og hvor overskuddet fordeles efter den  

 indskudte kapital, jf. selskabsskattelovens § 1, stk. 1, nr. 1 og 2.  

 Herudover gælder indeholdelsespligten investeringsforeninger, der udsteder  

 omsættelige beviser for medlemmernes indskud.
Udbytteindkomst, hvori der er indeholdt udbytteskat, og som ikke  

 overstiger 30.000 kr., skal ikke selvangives, jf. skattekontrollovens § 2,  

 stk. 7. Skatten af udbytteindkomst under 30.000 kr. er endeligt afregnet i  

 kraft af den indeholdte udbytteskat.
Skatten indgår ikke i den slutskat, der  

 udskrives efter indkomstårets udløb, og den indeholdte udbytteskat modregnes  

 derfor heller ikke heri, jf. kildeskattelovens § 67, stk. 1, 1. pkt., og  

 personskattelovens § 8 a, stk. 1. Udbytteindkomst under 30.000 kr. skal  

 heller ikke forskudsregistreres.
Overstiger udbytteindkomsten 30.000 kr., beskattes det overskydende beløb  

 som anført ovenfor under punkt 7.1.2. med 45 pct.
Skatten på 45 pct. af denne  

 del af udbytteindkomsten indgår i slutskatten på linie med de andre  

 indkomstskatter, og den udbytteskat, der er indeholdt i denne del af  

 udbyttet, modregnes i slutskatten, jf. kildeskattelovens § 67, stk. 1, 1.  

 pkt.
Den del af udbytteindkomsten, der overstiger 30.000 kr., kan  

 forskudsregistreres, og skatten på 45 pct. indgår i den forskudsregistrerede  

 skat, der danner grundlag for beregningen af A- og B- skatter, jf.  

 kildeskattelovens § 51 A.
 Har en person udbytteindkomst under 30.000 kr. fra flere selskaber, der  

 alle har indeholdt 30 pct., selvangives den samlede udbytteindkomst minus  

 30.000 kr.
Såfremt det udbytteudloddende selskab ikke har indeholdt udbytteskat,  

 f.eks fordi der er tale om maskeret udbytte eller salg af aktier til et  

 holdingselskab, jf. ligningslovens § 16 B, stk. 2-5, indgår skatten af hele  

 beløbet i slutskatten.
Dette gælder også, selv om beløbet ikke overstiger  

 30.000 kr.
Skatten af den del af udbytteindkomsten, der ikke overstiger  

 30.000 kr., er endelig, uanset at den som følge af manglende indeholdelse af  

 udbytteskat opkræves som en del af slutskatten.
Det har således ingen  

 betydning for opgørelsen af udbyttemodtagerens samlede skat af  

 udbytteindkomst, om der er indeholdt udbytteskat.
7.1.6. Udbytteindkomst i virksomhedsordning Driver en person næring med køb og salg af aktier, og anvender den  

 pågældende virksomhedsordningen, indgår aktierne og eventuelle udbytter heraf  

 i virksomhedsordningen.
Udbytterne beskattes dog som udbytteindkomst, selv om  

 virksomhedsordningen anvendes.
Udbytteindkomsten indgår således ikke ved  

 opgørelsen af virksomhedens overskud efter virksomhedsskattelovens § 6  

 og kan ikke spares op til foreløbig virksomhedsbeskatning.
Betaling af personlige skatter med midler fra virksomhedsordningen -  

 herunder virksomhedsskat, særlig indkomstskat og skat af udbytteindkomst -  

 anses for en overførsel fra virksomheden til den skattepligtige.
Dette gælder  

 også beløb, som det udbytteudloddende selskab indeholder i udbytteskat.
Til  

 gengæld anses disse beløb for overført skattefrit i den udvidede  

 hæverækkefølge, jf. pkt. 76 i cirkulære nr. 21 af 9. december 1986 om  

 virksomhedsskatteloven, det vil sige forud for de beløb i hæverækkefølgen  

 efter virksomhedsskattelovens § 5, der skal medregnes ved  

 virksomhedsejerens indkomstopgørelse (årets overskud og opsparet overskud).  

 Det beløb, der kan overføres som skat af udbytteindkomst uden om  

 hæverækkefølgen, er den samlede skat af udbytteindkomst, uanset at en del af  

 skatten er endelig, og uanset om skatten er betalt i kraft af indeholdt  

 udbytteskat eller som A-skat, B-skat eller restskat.
7.1.7. Udbytteindkomst i dødsboer Dødsboer beskattes efter personskattelovens § 15 af udbytteindkomst på  

 samme måde som personer, såfremt den samlede udbytteindkomst, der tilfalder  

 dødsboet, ikke overstiger 30.000 kr.
Det vil sige, at udbyttet beskattes med  

 30 pct., der er endeligt afregnet i kraft af den indeholdte udbytteskat.  

 Dette gælder også dødsboer, som i øvrigt er fritaget for at betale skat efter  

 kildeskattelovens § 16 (mindre boer, der skiftes inden for 15 måneder).
Overstiger udbytteindkomsten 30.000 kr., beskattes den del af  

 udbytteindkomsten, der overstiger 30.000 kr., kun hos dødsboer, der ikke er  

 fritaget for at betale skat efter kildeskattelovens § 16. Den del af  

 udbytteindkomsten, der overstiger 30.000 kr., skal efter personskattelovens §  

 15, stk. 3, medregnes ved opgørelsen af boets skattepligtige indkomst med et  

 beløb svarende til 75 pct. af det modtagne udbytte.
Den udbytteskat, der er  

 indeholdt i beløbet, modregnes i boets skat efter kildeskattelovens § 67.
7.2. Beskatning af udbytte, der er modtaget af selskaber 7.2.1. Udbytte fra datterselskaber Efter selskabsskattelovens § 13, stk. 1, nr. 2, er udbytte, som et  

 moderselskab modtager fra et datterselskab, der er omfattet af  

 selskabsskattelovens § 1, stk. 1, nr. 1 og 2, skattefrit.
Tilsvarende gælder  

 udbytte modtaget fra et udenlandsk datterselskab, der er undergivet en  

 beskatning, der ikke i væsentlig grad afviger fra den danske  

 selskabsbeskatning, jf. selskabsskattelovens § 13, stk. 3. Som datterselskab  

 anses et selskab, hvori det udbyttemodtagende selskab, moderselskabet, i hele  

 det indkomstår, hvori udbyttet er modtaget, har ejet mindst 25 pct. af  

 aktiekapitalen.
Kredsen af moderselskaber er blevet udvidet til ikke blot at  

 omfatte selskaber som nævnt i selskabsskattelovens § 1, stk. 1 og 2, men alle  

 fuldt skattepligtige selskaber, der er undergivet en tilsvarende beskatning,  

 dvs. selskaber omfattet af selskabsskattelovens § 1, stk. 1, nr. 1-3, 5 og 5  

 b, og stk. 2, 1. pkt. (sparekasser, brugsforeninger, gensidige  

 forsikringsforeninger, finansierings- og kreditinstitutter og  

 hovedforeninger, der beskattes som brugsforeninger). Opfylder et udenlandsk  

 datterselskab ikke betingelserne i selskabsskattelovens § 13, stk. 3, fordi  

 den udenlandske beskatning i væsentlig grad afviger fra de danske  

 beskatningsregler, kan der på samme måde som hidtil efter  

 selskabsskattelovens § 17, stk. 3, opnås et nedslag i skatten efter forholdet  

 mellem den skattepligtige indkomst og det modtagne udbytte - dog højst et  

 beløb, der svarer til den udenlandske skat, som datterselskabet har betalt.
 Udbytte fra datterselskaber som nævnt ovenfor beskattes heller ikke hos  

 moderfonde, jf. fondsbeskatningslovens § 10, stk. 1 og 2.
7.2.2. Udbytte fra aktie- og anpartsselskaber, der ikke er  

 datterselskaber Efter selskabsskattelovens § 13, stk. 4, og fondsbeskatningslovens §  

 10, stk. 3 , skal udbytte, der modtages af fuldt skattepligtige selskaber  

 og fonde fra selskaber omfattet af selskabsskattelovens § 1, stk. 1, nr. 1 og  

 2, medregnes ved opgørelsen af den skattepligtige indkomst med 66 pct. af  

 udbyttebeløbet.
Dette gælder dog kun, såfremt det udbytteudloddende selskab  

 ikke er et datterselskab, jf. de indledende bemærkninger til kapitel 7. På  

 denne måde opnås en effektiv beskatning af udbytte i det modtagende selskab  

 på ca. 25 pct., når selskabsskatteprocenten på 38 pct. tages i betragtning.
Udbytte fra udenlandske selskaber, der ikke er datterselskaber, medregnes  

 fuldt ud ved indkomstopgørelsen på samme måde som hidtil.
Betales der  

 kuponskat til den stat, hvori det udbyttegivende selskab er hjemmehørende,  

 gives der nedslag efter ligningslovens § 33 eller efter de indgåede  

 dobbeltbeskatningsoverenskomster.
7.2.3. Salgssummer omfattet af ligningslovens § 16 B Efter ligningslovens § 16 A anses som udbytte alt, hvad selskabet udlodder  

 til aktionærerne med undtagelse af friaktier samt udlodning af  

 likvidationsprovenu i det kalenderår, hvori selskabet endeligt opløses.
 Efter ligningslovens § 16 B skal hele salgssummen ved afståelse af aktier  

 til det udstedende selskab eller ved salg af aktier til et holdingselskab,  

 der er eller bliver indehaver af mindst 25 pct. af aktiekapitalen i det  

 selskab, der har udstedt aktierne (datterselskabet), medregnes ved  

 indkomstopgørelsen.
For så vidt angår afståelse af aktier til det udstedende selskab eller til  

 et holdingselskab, har man efter hidtidig praksis efter selskabsskattelovens  

 § 17 A om skattegodtgørelse i forbindelse med udbytte sidestillet  

 afståelsessummer med udbytte, således at der blev beregnet skattegodtgørelse  

 af afståelsessummen.
Tilsvarende har man efter hidtidig praksis efter  

 selskabsskattelovens § 13, stk. 1, nr. 2, sidestillet salgssummer omfattet af  

 ligningslovens § 16 B, stk. 1, med skattefrit datterselskabsudbytte, når et  

 moderselskab afstod aktier i et datterselskab til datterselskabet.
Dette har  

 derimod ikke været tilfældet ved et selskabs salg af aktier til et  

 holdingselskab, jf. ligningslovens § 16 B, stk. 2-5, hvor aktierne sælges til  

 et holdingselskab, der er et datterselskab af det selskab, der sælger  

 aktierne.
Den hidtidige praksis, hvorefter afståelsessummer efter ligningslovens §  

 16 B sidestilles med udbytte, er uændret.
Det vil sige, at såfremt et  

 moderselskab sælger aktier i et datterselskab til datterselskabet, og  

 moderselskabet i hele indkomståret har ejet mindst 25 pct. af aktiekapitalen  

 i datterselskabet, jf. selskabsskattelovens § 13, stk. 1, nr. 2, skal  

 afståelsessummen ikke medregnes ved indkomstopgørelsen.
Ved alle andre salg  

 af aktier omfattet af ligningslovens § 16 B medregnes afståelsessummen ved  

 indkomstopgørelsen med 66 pct., jf. selskabsskattelovens § 13, stk. 4.
7.2.4. Begrænsning af selskabers fradragsret for tab på aktier Efter aktieavancebeskatningslovens § 5, stk. 5 , kan selskaber kun  

 fradrage tab ved afståelse af aktier, i det omfang tabet overstiger udbytter,  

 som ikke er blevet medregnet ved indkomstopgørelsen.
I modsat fald kunne der  

 opnås fradragsret for tab, som ikke er lidt i realiteten, fordi tabet  

 modsvares af et skattefrit udbytte.
Denne bestemmelse gælder også for  

 næringsskattepligtige selskaber, jf. aktieavancebeskatningslovens § 3, stk.  

 3.
Bestemmelsen i aktieavancebeskatningslovens § 5, stk. 5, er udvidet til  

 også at gælde udbytte, som er delvist fritaget for beskatningen ved, at kun  

 66 pct. af udbyttebeløbet medregnes ved indkomstopgørelsen.
Tabsbegrænsningen  

 omfatter kun den del på 34 pct. af udbyttet, som ikke er blevet medregnet ved  

 indkomstopgørelsen.
Avance og tab på aktier opgøres for minoritetsaktionærer efter en aktie-  

 for aktie metode, hvor avance eller tab beregnes på grundlag af den faktiske  

 anskaffelsessum for den pågældende aktie.
Et eventuelt tab på aktier  

 erhvervet mindre end tre år forud for afståelsen, jf.  

 aktieavancebeskatningslovens § 2, stk. 2, skal således reduceres med den del  

 af udbytterne på den pågældende aktie, der ikke er blevet medregnet ved  

 indkomstopgørelsen.
 Avance og tab på næringsaktier, jf. aktieavancebeskatningslovens § 3,  

 opgøres som udgangspunkt efter en gennemsnitsmetode, hvor anskaffelsessummen  

 for hele aktiebeholdningen ved salg af en del af aktierne fordeles på  

 grundlag af aktiernes pålydende værdi imellem de afståede aktier og de  

 aktier, som den skattepligtige beholder.
7.2.5. Fondes fradragsret for uddelinger Efter fondsbeskatningslovens § 6 anses de indtægter, der efter lovens §  

 10 ikke skal medregnes ved opgørelsen af en fonds skattepligtige indkomst,  

 for uddelt, inden nogen del af den skattepligtige indkomst er medgået hertil.
Udbytte fra danske aktie- og anpartsselskaber, hvori en fond ejer mindre  

 end 25 pct. af aktiekapitalen, skal kun medregnes med 66 pct. af beløbet ved  

 indkomstopgørelsen.
Fondsbeskatningslovens § 10 er som følge af den ny  

 beskatning af aktieudbytte udvidet med et nyt stk. 3. Fonde kan således kun  

 få fradrag for uddelinger, i det omfang de samlede uddelinger overstiger de  

 skattefri indtægter omfattet af fondsbeskatningslovens § 10, herunder de 34  

 pct. af udbytte fra minoritetsaktier, der ikke skal medregnes ved  

 indkomstopgørelsen.
7.3. Beskatning af udenlandske aktionærer i danske selskaber Beskatningen af aktionærer i danske selskaber, der ikke er fuldt  

 skattepligtige her til landet, er ikke ændret.
 Disse aktionærer skal fortsat betale en endelig skat på 30 pct. af  

 udbytter omfattet af ligningslovens § 16 A og afståelsessummer omfattet af  

 ligningslovens § 16 B, jf. kildeskattelovens § 2, stk. 4, og  

 selskabsskattelovens § 2, stk. 2. Den danske skat refunderes til  

 aktionærerne, i det omfang dette er bestemt i de enkelte  

 dobbeltbeskatningsoverenskomster.
I dobbeltbeskatningsoverenskomsterne med Storbritannien, Australien, New  

 Zealand og Singapore har udbyttemodtagere hjemmehørende i disse stater ret  

 til dansk skattegodtgørelse, sålænge danske udbyttemodtagere er berettiget  

 hertil.
Som følge af bortfaldet af skattegodtgørelsen kan disse udenlandske  

 aktionærer fra og med indkomståret 1991 ikke længere modtage dansk  

 skattegodtgørelse.
For udenlandske udbyttemodtagere, der alene er  

 skattepligtige her til landet af udbytte efter kildeskattelovens § 2, stk. 1,  

 litra f, eller selskabsskattelovens § 2, stk. 2, litra c, indebærer dette, at  

 der ikke er knyttet skattegodtgørelse til udbytte deklareret efter udløbet af  

 kalenderåret 1990.
Konsekvensændringer 8.1. Lov nr. 364 af 6. juni 1991 Punkterne 7-15 i cirkulære nr. 15 af 22. januar 1990 om ændring af  

 forskellige skattelove har ikke virkning for en virksomhed, der anskaffes den  

 8. juni 1991 eller senere.
8.2. Lov nr. 218 af 10. april 1991 og lov nr. 362 af 6. juni 1991 Følgende punkter eller dele af punkter i cirkulære nr. 133 af 28. november  

 1986 om beskatning af fonde, visse foreninger og institutter m.v. ophæves:  

 punkt 2, nr. 4, punkt 11, punkt 12, 10. afsnit, punkt 14, sidste afsnit,  

 punkt 20, sidste afsnit og punkt 38.
 Kapitel V i cirkulære nr. 136 af 7. november 1988 om indkomstbeskatning af  

 aktieselskaber (selskabsskatteloven) ophæves.
