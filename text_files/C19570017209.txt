 (Til de skattelignende myndigheder).
 Med cirkulære af 15. juli 1957 er udsendt eksemplarer af lov nr. 199 af 6.  

 juli 1957 om skattefri afskrivninger m.v.
 Med hensyn til lovens praktisering skal man meddele følgende:
I.
Indledende bemærkninger.
 1. De i loven givne regler om skattefri afskrivninger  

 m.v. ved indkomstopgørelsen finder i henhold til lovens § 1 anvendelse på  

 maskiner, inventar og lignende driftsmidler, der benyttes erhvervsmæssigt, på  

 skibe til erhvervsmæssig brug samt på bygninger.
Uden for lovens anvendelsesområde falder derimod skattefri afskrivninger  

 på goodwill, enerettigheder, koncessioner, patentrettigheder og andre  

 tidsbegrænsede rettigheder, hvorom de hidtidige regler fortsat er gældende.  

 Også rationaliseringsudgifter falder i det omfang, de ikke omfatter  

 anskaffelse eller forbedring af de af loven omhandlede driftsmidler, uden for  

 denne.
Det samme gælder udgifter til ombygning af lejede lokaler; om dette  

 spørgsmål er der dog gjort enkelte bemærkninger nedenfor under punkt 57.
Med hensyn til formueansættelsen af de af loven omfattede driftsmidler,  

 herunder såvel maskiner, inventar og lignende driftsmidler som skibe og  

 bygninger, findes reglerne i statsskattelovens § 14. Faste ejendomme  

 formuebeskattes efter deres ejendomsværdi.
Herfra gøres der dog undtagelse  

 for så vidt angår ejendomme, på hvilke der hviler hjemfaldspligt.
Skibe skal  

 ved opgørelsen af den skattepligtige formue principielt ansættes til deres  

 salgsværdi.
Ifølge praksis kan skibe, herunder fiskekuttere, i almindelighed  

 ved formueopgørelsen ansættes til 75 pct. af maksimalforsikringsværdien.  

 Maskiner og inventar m.m. skal på samme måde som skibe ved formueopgørelsen  

 principielt ansættes til deres salgsværdi.
For maskiner og inventar m.m., der  

 gøres til genstand for skattefri afskrivninger over indkomsten, er det i  

 praksis antaget, at værdien kan ansættes til anskaffelsesværdien efter  

 fradrag af foretagne skattefri afskrivninger.
Også efter de nye  

 afskrivningsregler vil den skattefrit nedskrevne værdi i almindelighed kunne  

 anvendes ved formueopgørelsen, men der kan dog ikke bortses fra, at der vil  

 kunne forekomme så væsentlige afvigelser, at den bogførte værdi ikke kan  

 lægges til grund.
Negative saldoværdier, jfr. nedenfor under punkt 21, kan  

 ikke fradrages ved formueopgørelsen.
 2. Lovens regler skal anvendes af alle skattepligtige,  

 der efter de hidtil gældende regler har haft adgang til at fradrage  

 afskrivninger på driftsaktiver ved opgørelsen af den skattepligtige indkomst.
3. Lovens regler træder i stedet for de hidtidige  

 regler om såvel ordinære som ekstraordinære, skattefri afskrivninger, jfr.  

 dog det nedenfor i afsnit VII anførte.
Reglerne gælder for alle arter af  

 erhvervsvirksomheder, og der gøres ikke som efter reglerne om ekstraordinære,  

 skattefri afskrivninger forskel mellem produktionsvirksomheder og andre  

 erhvervsvirksomheder.
Endvidere bemærkes, at reglerne i princippet er ens for  

 regnskabsførende og ikke-regnskabsførende skatteydere.
Endelig kan det  

 anføres, at reglerne er de samme for alle aktiver, uden hensyn til, om de ved  

 anskaffelsen er nye eller tidligere har været benyttet.
En undtagelse herfra  

 gælder dog med hensyn til de særlige bestemmelser om forskudsafskrivning på  

 skibe.
4. Lovens regler finder ifølge § 35 anvendelse første  

 gang for skatteåret 1958-59 i tilfælde, hvor det til grund for nævnte  

 skatteår liggende indkomstår udløber den 15. september 1957 eller senere.
For  

 skattepligtige, der for skatteåret 1958-59 skatteansættes på grundlag af et  

 indkomstår, der udløber inden 15. september 1957, finder lovens regler første  

 gang anvendelse for skatteåret 1959-60.
5. Fra og med det indkomstår, hvor lovens regler efter  

 det anførte første gang finder anvendelse, skal reglerne anvendes af alle  

 skattepligtige, jfr. punkt 2. Der er altså efter lovens ikrafttræden ikke  

 mulighed for at afskrive efter de hidtidige regler.
Ifølge lovens § 35, stk.  

 3, finder de hidtil gældende regler om afskrivning og om den skattemæssige  

 behandling af fortjeneste eller tab dog anvendelse på de i loven omhandlede  

 driftsmidler, når de afhændes inden 15. september 1957. Dette medfører bl.a.,  

 at der for sådanne driftsmidler i salgsåret kan beregnes forholdsmæssig  

 afskrivning fra regnskabsårets begyndelse til datoen for afhændelsen.
Det  

 anførte gælder også ved gaveoverdragelser og ekspropriationer inden 15.  

 september 1957, samt hvor driftsmidlerne af andre grunde er udgået endeligt  

 af driften inden nævnte dato.
 Undtagelse gælder endvidere for de tilfælde, der er omfattet af de særlige  

 overgangsbestemmelser vedrørende driftsmidler, på hvilke der kan foretages  

 ekstraordinære, skattefri afskrivninger efter de derom fastsatte regler,  

 hvorom henvises til afsnit VII nedenfor.
 Den hidtidige praksis, hvorefter skatteydere, der ikke havde foretaget  

 afskrivninger over den skattepligtige indkomst, i tilfælde af udskiftning af  

 driftsmidler i udskiftningsåret kunne fradrage det udskiftede driftsmiddels  

 anskaffelsessum med fradrag af, hvad der måtte være indvundet ved afhændelse  

 af dette, kan ikke opretholdes ved udskiftning den 15. september 1957 eller  

 senere.
II.
Almindelige bemærkninger.
 6. Skattefri afskrivninger foretages som hidtil på  

 grundlag af de pågældende driftsmidlers anskaffelsessum, herunder udgifter  

 til forbedring af disse.
For driftsmidler, der er erhvervet ved arv eller gave, foretages ifølge  

 lovens § 31 skattefri afskrivninger på grundlag af det beløb, der er lagt til  

 grund ved beregningen af arveafgift, gaveafgift eller indkomstskat af den  

 pågældende erhvervelse.
Hvis erhvervelsen ikke har været afgifts- eller  

 indkomstskattepligtig, foretages afskrivning på grundlag af det pågældende  

 driftsmiddels værdi i handel og vandel på erhvervelsestidspunktet.
 Såfremt der i henhold til bestemmelserne i lov nr. 198 af 6. juli 1957 om  

 investeringsfonds benyttes investeringsfondshenlæggelser til forlods  

 afskrivning på driftsmidler, kan skattefri afskrivninger kun foretages på  

 grundlag af anskaffelsessummen for disse efter fradrag af de benyttede  

 investeringsfondshenlæggelser.
7. Afskrivning kan som hovedregel første gang  

 foretages for det indkomstår, hvori et driftsmiddel er anskaffet, d.v.s. for  

 maskiner, inventar og lignende driftsmidler samt for skibe for det  

 indkomstår, hvori levering har fundet sted, og for bygninger og  

 installationer i bygninger for det indkomstår, hvori bygningen eller  

 installationen er erhvervet (fuldført). En undtagelse fra hovedreglen gælder  

 alene for nybyggede skibe til en byggesum af mindst 200 000 kr., for hvilke  

 der i henhold til lovens § 14 er adgang til at foretage en vis  

 forskudsafskrivning allerede fra det indkomstår, hvori kontrakten om skibets  

 bygning er indgået.
Det anførte om, at afskrivning første gang kan foretages  

 i anskaffelsesåret gælder, selv om et driftsmiddel først indgår i driften  

 efter udløbet af anskaffelsesåret.
 Der kan for det indkomstår, hvori et driftsmiddel er anskaffet, foretages  

 et fuldt års afskrivning, uanset på hvilket tidspunkt af året anskaffelsen  

 har fundet sted, og uanset om regnskabsperioden er kortere end et år, hvad  

 der f.eks. kan være praktisk ved et aktieselskabs første regnskabsperiode.  

 Der kan på den anden side ikke, selv om et indkomstår omfatter en længere  

 periode end 12 måneder, afskrives med en større procent end den til 1 år  

 svarende afskrivningsprocent.
 Som modstykke til, at der kan foretages et fuldt års afskrivning i  

 anskaffelsesåret, kan der ikke, hvis det pågældende aktiv afhændes eller af  

 andre grunde udgår endeligt af driften, foretages afskrivning på dette for  

 afhændelsesåret.
 8. Den efter de tidligere regler gældende begrænsning  

 af afskrivningsretten, hvorefter afskrivning kun kunne fortsættes, indtil  

 aktivets scrapværdi, normalt svarende til et års ordinær afskrivning, var  

 nået, er bortfaldet efter de nye regler.
9. Det gælder som en almindelig regel, at lovens  

 bestemmelser om beskatning af avance i salgstilfælde også finder anvendelse i  

 tilfælde af gaveoverdragelse og i tilfælde af ekspropriation.
Også indvundne  

 forsikringseller erstatningssummer vedrørende skadelidte driftsaktiver  

 behandles i det omfang, de ikke medgår til udbedring af den lidte skade, i  

 relation til indkomstbeskatning af avance principielt på samme måde som  

 salgssummer.
For så vidt angår gaveoverdragelser bestemmes det i lovens § 32, at disse  

 ved anvendelsen af lovens bestemmelser sidestilles med salg af de pågældende  

 formuegoder.
Som salgssum betragtes den værdi, der lægges til grund ved  

 beregningen af gaveafgift eller indkomstskat af gaven eller - såfremt denne  

 ikke er afgifts- eller indkomstskattepligtig - værdien i handel og vandel på  

 overdragelsestidspunktet.
 På tilsvarende måde bestemmes det i § 33, at ekspropriationserstatninger  

 ved lovens anvendelse skal sidestilles med salgssummer.
 Bestemmelserne om den skattemæssige behandling af forsikrings- og  

 erstatningssummer findes i lovens §§ 2, 3, 4, 6, 10, 17 28, 42 og 43.
 10. Der er grund til at fremhæve, at det i lovens § 30  

 bestemmes, at fortjeneste eller tab ved salg af de af loven omfattede  

 formuegoder i tilfælde, hvor salget henhører til den skattepligtiges  

 næringsvej eller er foretaget i spekulationsøjemed, ikke omfattes af lovens  

 regler, men som hidtil behandles efter reglerne i statsskattelovens § 5a.
11. Ifølge lovens § 30, stk. 3, kan en skattepligtig,  

 der har foretaget afskrivninger i overensstemmelse med lovens bestemmelser,  

 efter udløbet af fristen for indgivelse af selvangivelse kun ændre disse  

 afskrivninger med ligningsrådets tilladelse.
Dette er i overensstemmelse med  

 gældende praksis.
 12. Den efter de tidligere regler gældende begrænsning  

 af aktieselskabers afskrivningsret, hvorefter der ved opgørelsen af den  

 skattepligtige indkomst ikke kunne fradrages større afskrivninger, end der  

 var foretaget i driftsregnskabet, gælder ikke efter de nye regler.
I tilfælde, hvor et interessentskab står som ejer af driftsmidler, vil  

 afskrivning på disse normalt blive foretaget under et for samtlige deltagere  

 i interessentskabet.
Der er dog intet til hinder for, at de enkelte  

 interessenter foretager afskrivning på grundlag af deres individuelle  

 udgifter til driftsmidlerne i interessentskabet, hvis f.eks. indtrædende  

 interessenter har måttet betale deres anpart i driftsmidlerne med en overpris  

 i forhold til den skattefrit nedskrevne værdi.
De enkelte interessenter  

 behøver ikke ved afskrivning på maskiner, inventar og lignende driftsmidler,  

 der udelukkende benyttes erhvervsmæssigt, eller som benyttes både til  

 erhvervsmæssige og til private formål, at anvende samme afskrivningsprocent  

 for et bestemt indkomstår.
Interessenterne kan hver for sig inden for det  

 tilladte maksimum for den årlige afskrivning vælge den afskrivningsprocent,  

 de måtte ønske.
Det anførte gælder også ved afskrivning på skibe til  

 erhvervsmæssig brug og ved ekstraafskrivning på bygninger.
III.
Maskiner, inventar og lignende driftsmidler, der udelukkende benyttes  

 erhvervsmæssigt. (Lovens afsnit I).
13. De i dette afsnit givne regler om skattefri  

 afskrivninger finder anvendelse på maskiner, inventar og lignende  

 driftsmidler, herunder automobiler, andre transportmidler (bortset fra skibe)  

 samt andet rullende materiel.
Reglernes anvendelse er betinget af, at de  

 pågældende driftsmidler udelukkende benyttes erhvervsmæssigt.
Hvor i dette  

 afsnit udtrykket "driftsmidler" benyttes, sigtes der, hvor andet  

 ikke er anført, til driftsmidler som de lige nævnte.
Hvis formuegoder af den  

 nævnte art udelukkende benyttes til private formål, kan der ikke foretages  

 skattefri afskrivninger på disse.
Hvis driftsmidlerne benyttes både til  

 erhvervsmæssige og til private formål, finder de nedenfor i afsnit IV  

 beskrevne særlige afskrivningsregler anvendelse.
 14. Medens afskrivning efter de hidtil gældende regler  

 blev foretaget på hvert driftsmiddel for sig, skal afskrivning på maskiner,  

 inventar og lignende driftsmidler fremtidig foretages som en saldoafskrivning  

 på den til en skattepligtigs virksomhed hørende samlede bestand af  

 afskrivningsberettigede driftsaktiver, jfr. lovens § 2.
Saldoafskrivningen skal foretages for hver virksomhed for sig.
En  

 skattepligtig, der driver flere virksomheder, kan ikke benytte en fælles  

 saldoafskrivning for disse, og han kan ikke, hvis der i en virksomhed  

 fremkommer en negativ saldo (jfr. nærmere herom nedenfor under punkt 21)  

 udligne denne negative saldo i en positiv saldo i en anden virksomhed.
15. Ifølge lovens § 2 er grundlaget for det enkelte  

 års afskrivning den såkaldte saldoværdi, d.v.s. den skattemæssigt nedskrevne  

 værdi af virksomhedens beholdning af maskiner, inventar og lignende  

 driftsmidler ved indkomstårets begyndelse efter regulering under hensyn til  

 tilgange og afgange i indkomstårets løb.
Er der anskaffet driftsmidler i  

 indkomstårets løb, lægges anskaffelsessummerne for disse til saldoværdien ved  

 indkomstårets begyndelse.
Er der udgået driftsmidler i indkomstårets løb,  

 f.eks. ved salg eller ved tilintetgørelse, formindskes saldoen for  

 driftsmidlerne med de beløb, der er indvundet for de udgåede aktiver som  

 salgssummer eller erstatnings- eller forsikringssummer.
I en virksomheds første leveår kan der således afskrives på grundlag af  

 den samlede anskaffelsessum for alle i indkomstårets løb anskaffede  

 driftsmidler med fradrag af beløb, der i indkomståret er indvundet ved salg  

 m.v. af driftsmidler.
For de følgende indkomstår kan der årlig afskrives på  

 grundlag af det beløb, der henstår uafskrevet ved indkomstårets begyndelse,  

 med tillæg af anskaffelsessummer for driftsmidler, der er anskaffet, og med  

 fradrag af salgssummer m.m. for driftsmidler, der er udgået i indkomstårets  

 løb.
 Det i overensstemmelse med det anførte opgjorte afskrivningsgrundlag for  

 det enkelte indkomstår skal omfatte samtlige virksomhedens driftsmidler, og  

 der kan således ikke (bortset fra de under punkt 24 omtalte særlige aktiver)  

 holdes enkelte aktiver uden for afskrivningsgrundlaget.
 Ifølge lovens § 2, stk. 2, skal udgifter til forbedring af driftsmidler  

 behandles på samme måde som den oprindelige anskaffelsessum for  

 driftsmidlerne, og afholdte forbedringsudgifter skal derfor tillægges  

 saldoværdien ved afskrivningsgrundlagets beregning.
Driftsmidler, der købes og afhændes m.v. indenfor samme indkomstår,  

 behandles efter den almindelige regel, således at anskaffelsessummer  

 tillægges den fælles saldo for driftsmidlerne, og salgssummer samt  

 forsikrings- og erstatningssummer fratrækkes.
Det må dog herved erindres, at  

 der ved køb og salg af et driftsmiddel indenfor samme indkomstår kan  

 foreligge spekulation, som omfattes af bestemmelsen i statsskattelovens § 5a,  

 der ifølge afskrivningslovens § 30 stadig kan finde anvendelse ved salg af de  

 af loven omfattede driftsmidler.
Hvor statsskattelovens § 5a finder  

 anvendelse på driftsmidler, der købes og sælges inden for samme indkomstår,  

 berører disse ikke saldoværdien.
Med hensyn til de driftsmidler, der er i en skattepligtigs besiddelse ved  

 begyndelsen af det indkomstår, for hvilket lovens regler i henhold til det i  

 de indledende bemærkninger (punkt 4) anførte første gang finder anvendelse,  

 er der givet nærmere regler i lovens § 36. Driftsmidler, der er i en  

 skattepligtigs besiddelse ved begyndelsen af dette indkomstår, og som ikke er  

 afhændet eller af andre grunde udgået endeligt af driften inden 15. september  

 1957, indgår herefter i grundlaget for saldoafskrivningen med deres  

 anskaffelsessum efter fradrag af de ordinære og ekstraordinære afskrivninger,  

 som den skattepligtige har foretaget på disse for tidligere indkomstår.
Også  

 afskrivninger foretaget i indkomstår, hvor den skattepligtige indkomst  

 udviser underskud, skal fradrages i anskaffelsessummen.
Driftsmidler, der er  

 i en skattepligtigs besiddelse ved begyndelsen af det indkomstår, for hvilket  

 de nye regler første gang finder anvendelse, men som er afhændet eller af  

 andre grunde udgået endeligt af driften inden 15. september 1957, indgår ikke  

 i saldoværdien.
Disse driftsmidler behandles såvel med hensyn til  

 afskrivninger i afhændelsesåret som med hensyn til den skattemæssige  

 behandling af avance og tab ved afhændelse efter de tidligere regler, og de  

 indvundne salgssummer m.v. skal ikke fradrages i saldoværdien.
Skattepligtige, der ikke tidligere har foretaget afskrivninger over  

 indkomsten på driftsmidler, må ved overgangen til saldoafskrivningen efter de  

 nye regler påbegynde afskrivningen på grundlag af de fulde anskaffelsessummer  

 for beholdningen af driftsmidlerne.
Ved overgangen til anvendelsen af de nye  

 regler skal hele beholdningen af driftsmidler, som på det pågældende  

 tidspunkt var i den skattepligtiges besiddelse og ikke er udgået endeligt af  

 driften eller afhændet før 15. september 1957, medtages i saldoværdien; i  

 senere indkomstår kan saldoværdien kun forøges med anskaffelsessummen for  

 driftsmidler (herunder udgifter til forbedringer), der er anskaffet i  

 vedkommende indkomstår.
Efter de tidligere regler var der adgang til, hvor  

 egentlige skattefri afskrivninger ikke blev foretaget, straks ved aktivernes  

 erhvervelse formuemæssigt at nedskrive disse til halvdelen af deres  

 anskaffelsessummer.
I tilfælde, hvor en sådan formuemæssig nedskrivning har  

 fundet sted, skal der ved overgangen til saldoafskrivningen finde en  

 formuemæssig opskrivning af aktiverne sted til deres anskaffelsessummer.
I  

 tilfælde, hvor en skattepligtig ved overgangen til saldoafskrivning begærer  

 afskrivning på grundlag af en samlet anskaffelsessum for en beholdning af  

 driftsmidler, der overstiger det beløb, disse har været opført til ved  

 formueopgørelsen for det foregående skatteår, bør de skattelignende  

 myndigheder i tvivlstilfælde forlange dokumentation for anskaffelsessummerne  

 samt være opmærksomme på, om disse anskaffelsessummer kan indeholdes i den  

 skattepligtiges tidligere indkomst- og formueansættelser.
 For så vidt angår beholdninger af mindre driftsmidler, såsom værktøj,  

 mindre redskaber, service og dækketøj m.m., som efter de hidtil gældende  

 regler ikke er ført til udgift, og som henstår som en fast post på  

 virksomhedernes status, vil den faste statuspost ved overgangen til  

 saldoafskrivningen være at medregne i saldoværdien for virksomhedens øvrige  

 driftsmidler.
16. Med hensyn til spørgsmålet om, hvornår et  

 driftsmiddel anses for anskaffet, bestemmes det i lovens § 7, at  

 leveringstidspunktet er afgørende.
Det bemærkes i denne forbindelse, at  

 bestemmelsen om, at levering skal have fundet sted, for at et driftsmiddel  

 kan betragtes som anskaffet og gøres til genstand for skattefri  

 afskrivninger, ikke indebærer, at driftsmidlet skal være overgivet til  

 køberen eller opstillet hos denne; det er tilstrækkeligt til at anse  

 driftsmidlet for leveret, at det er overdraget på en sådan måde, at risikoen  

 er overgået til køberen.
 17. På det efter reglerne foran i punkt 15 opgjorte  

 afskrivningsgrundlag kan der for det første indkomstår, for hvilket loven  

 finder anvendelse, afskrives indtil 20 pct., for det følgende indkomstår  

 indtil 25 pct. og for de derefter følgende indkomstår indtil 30 pct., jfr.  

 bestemmelserne i lovens § 2, stk. 1, sammenholdt med § 35, stk. 4.
Inden for det foreskrevne maksimum for de årlige afskrivninger kan den  

 skattepligtige vælge, hvor stor en afskrivning han ønsker at foretage i det  

 enkelte indkomstår, og han kan, hvis han måtte ønske det, helt undlade at  

 foretage afskrivning.
Afskrivning skal altid foretages med hele procenter.  

 Afskrivning kan kun foretages, når afskrivningsgrundlaget (saldoværdien)  

 udgør et positivt beløb; hvis saldoværdien er negativ, jfr. nærmere herom  

 nedenfor under punkt 21, kan der ikke afskrives for det pågældende  

 indkomstår.
Skattepligtige, som første gang omfattes af lovens bestemmelser for  

 skatteåret 1958-59, idet de for dette skatteår ansættes på grundlag af et  

 indkomstår, der udløber den 15. september 1957 eller senere, kan således for  

 skatteåret 1958-59 afskrive indtil 20 pct. af saldoværdien, for skatteåret  

 1959-60 indtil 25 pct. og for skatteåret 1960-61 og følgende skatteår indtil  

 30 pct.
Skattepligtige, der første gang omfattes af lovens bestemmelser for  

 skatteåret 1959-60, idet det til grund for skatteansættelsen for skatteåret  

 1958-59 liggende indkomstår udløber før 15. september 1957, kan ved  

 indkomstopgørelsen for skatteåret 1959-60 afskrive indtil 20 pct. af  

 saldoværdien, for skatteåret 1960-61 indtil 25 pct. og for skatteåret 1961-62  

 og følgende skatteår indtil 30 pct.
Selv om en skattepligtig for et eller flere af de nævnte skatteår ikke har  

 foretaget afskrivninger, fordi han ikke har haft afskrivningsberettigede  

 driftsmidler i de pågældende indkomstår, kan han for senere indkomstår  

 benytte de samme maksimale afskrivningsprocenter, som han kunne have  

 benyttet, hvis han også tidligere havde besiddet sådanne aktiver.
For  

 skattepligtige, der første gang har besiddet afskrivningsberettigede  

 driftsmidler i det til grund for skatteåret 1959-60 liggende indkomstår, vil  

 den maksimale afskrivningsprocent således udgøre 25 pct., hvis det pågældende  

 indkomstår udløber den 15. september 1958 eller senere, og 20 pct., hvis det  

 pågældende indkomstår udløber før nævnte dato.
Erhverves driftsmidlerne først  

 i det til grund for skatteåret 1960-61 liggende indkomstår, vil de  

 tilsvarende maksimale afskrivningsprocenter udgøre henholdsvis 30 pct. og 25  

 pct.
Erhverves driftsmidlerne i det til grund for skatteåret 1961-62 liggende  

 indkomstår eller senere, vil der for samtlige skattepligtiges vedkommende for  

 dette og senere indkomstår kunne afskrives indtil 30 pct.
 18. Til belysning af princippet i  

 saldoafskrivningsmetoden efter de foran anførte regler meddeles følgende  

 eksempel:
En skattepligtig har kalenderåret som indkomstår og skal følgelig første  

 gang anvende de nye afskrivningsregler ved indkomstopgørelsen for 1957,  

 skatteåret 1958-59. Ved udgangen af indkomståret 1956 var den skattefrit  

 nedskrevne værdi af den skattepligtiges samlede beholdning af driftsmidler  

 20.000 kr.
I 1957 har den pågældende solgt en maskine i august måned for  

 4.000 kr. og en anden maskine i december måned for 2.000 kr., han har  

 endvidere i årets løb købt en maskine for 6.000 kr.
Ved udgangen af 1956 var  

 de to solgte maskiner skattemæssigt nedskrevet til henholdsvis 3.000 kr. og  

 1.000 kr.
Da den første maskine er solgt før 15. september 1957, skal  

 saldoværdien pr. 1. januar 1957 formindskes med maskinens skattefrit  

 nedskrevne værdi pr. denne dato, 3.000 kr., og den indvundne avance ved  

 salget af maskinen, 1.000 kr., vil være at beskatte efter de hidtil gældende  

 regler.
For den anden solgte maskine, der er afhændet efter 15. september  

 1957, vil salgssummen, 2.000 kr., være at fradrage i saldoværdien.
For den  

 købte maskine vil anskaffelsessummen, 6.000 kr., være at tillægge  

 saldoværdien.
Afskrivningsgrundlaget for maskiner og lignende driftsmidler  

 for 1957 kan herefter opgøres således:
 For 1957 kan der afskrives indtil 20 pct. af 21.000 kr. eller maksimalt  

 4.200 kr., og saldoværdien ved udgangen af 1957 bliver herefter, hvis  

 afskrivningsretten udnyttes fuldt ud, 16.800 kr.
I 1958 udgår en maskine af driften i anledning af en skade, der er  

 overgået den.
Den skattepligtige får i denne anledning udbetalt en  

 forsikringssum på 5.000 kr. og sælger den beskadigede maskine som gammelt  

 jern for 500 kr.
Til erstatning for maskinen køber han en ny maskine for  

 8.000 kr.
Afskrivningsgrundlaget for maskiner og lignende driftsmidler for  

 1958 kan herefter opgøres således:
 For 1958 kan der afskrives indtil 25 pct. af 19.300 kr. eller maksimalt  

 4.825 kr., og saldoværdien ved udgangen af 1958 vil ved fuld udnyttelse af  

 afskrivningsretten udgøre 14.475 kr.
19. Saldoafskrivningen efter de foran angivne regler  

 indebærer bl.a., at avancer og tab i forbindelse med salg af de af ordningen  

 omfattede driftsmidler kommer til at indvirke på indkomstopgørelsen.
Hvis et  

 aktiv sælges for et beløb, der er større end aktivets nedskrevne værdi,  

 betyder afgangsførelsen af salgssummen, at saldoen på aktivernes konto  

 formindskes dels med aktivets nedskrevne værdi, dels med resten af  

 salgssummen (avancen). Når saldoen på aktivernes konto formindskes med  

 avancen, medfører det formindskede årlige afskrivninger fremover på de  

 tilbageværende aktiver.
Da de formindskede årlige afskrivninger betyder  

 tilsvarende forøgede skattepligtige indkomster, vil den indvundne avance  

 således successivt komme under beskatning.
På tilsvarende måde vil et tab  

 påvirke de skattepligtige indkomster fremover gennem forøgede afskrivninger,  

 idet den del af den nedskrevne værdi, som overstiger salgssummen, bliver  

 stående på kontoen og gennem de fremtidige afskrivninger på denne successivt  

 bringes til fradrag.
Det beskrevne princip skal altid finde anvendelse, når der ved afhændelse  

 er indvundet en avance.
Der er ikke hjemmel til at foretage en særskilt  

 opgørelse af avancen og indkomstbeskatte denne i salgsåret.
Derimod kan et  

 konstateret tab fradrages i indkomstopgørelsen for salgsåret i  

 overensstemmelse med de nedenfor under punkt 20 anførte regler.
Om særlige  

 regler, hvor en virksomhed afhændes, afstås eller opgives, se nedenfor under  

 punkt 25.
20. I henhold til den såkaldte  

 "kompletterende" regel i lovens § 4, stk. 1 og 2, kan en  

 skattepligtig, der dokumenterer, at han i indkomstårets løb har solgt et  

 driftsmiddel til et beløb, der er mindre end anskaffelsessummen med fradrag  

 af skattefri afskrivninger, der i tidligere indkomstår er foretaget på dette,  

 fuldt ud fradrage det således konstaterede tab i den skattepligtige indkomst  

 for det indkomstår, hvori salget finder sted.
Tilsvarende fremgangsmåde kan  

 efter loven anvendes, hvor et driftsmiddel udgår af driften i anledning af en  

 skade, der er overgået det, idet en eventuel forsikringssum eller  

 erstatningssum da sidestilles med salgssum.
Bestemmelsen kan også finde  

 anvendelse, hvor et driftsmiddel udgår endeligt af driften, fordi det er  

 udslidt.
Hvis en skattepligtig vil benytte denne adgang til straks at bringe et tab  

 til fradrag ved indkomstopgørelsen, skal han over for de skattelignende  

 myndigheder forelægge dokumenterede oplysninger om tabet, herunder  

 oplysninger om det pågældende driftsmiddels erhvervelsessum, tidspunktet for  

 driftsmidlets erhvervelse og optagelse på driftsmidlernes fælles konto samt  

 størrelsen af de på driftsmidlet foretagne samlede skattefri afskrivninger.  

 For så vidt angår de efter de nye regler foretagne afskrivninger på  

 driftsmidlet udfindes disse ved en beregning, særskilt for dette  

 driftsmiddel, under anvendelse af de afskrivningsprocenter, der gennem de år,  

 hvori driftsmidlet har været gjort til genstand for saldoafskrivning, er  

 benyttet ved saldoafskrivningen på den samlede bestand af driftsmidler.
Kan  

 den skattepligtige ikke dokumentere tabet som anført, kan den  

 "kompletterende" regel ikke finde anvendelse, og salgssummen m.v.  

 skal da fradrages i saldoværdien efter den almindelige regel i lovens § 2.
 Hvor den "kompletterende" regel anvendes, skal saldoværdien på  

 driftsmidlernes samlede konto inden saldoafskrivningens foretagelse  

 formindskes med et beløb svarende til det udgåede driftsmiddels skattemæssigt  

 nedskrevne værdi i stedet for som efter hovedregelen med salgssummen m.m.
 Såfremt en skattepligtig benytter den "kompletterende" regel i  

 tilfælde, hvor et driftsmiddel endeligt er udgået af driften, men den  

 skattepligtige stadig besidder dette, må de skattelignende myndigheder kræve  

 fornøden redegørelse for, at driftsmidlet er udtaget af driften.
 Til belysning af anvendelsen af den "kompletterende" regel  

 anføres følgende eksempel:
År 1 anskaffes et driftsmiddel til en anskaffelsessum af 10 000 kr., der  

 indgår i saldoen for samtlige driftsmidler.
For årene 1-3 afskrives på den  

 samlede saldo med følgende procenter: 15, 15 og 20. I det 4. år sælges  

 driftsmidlet for 4 000 kr.
Afskrivningerne på driftsmidlet har altså været  

 følgende:
 Da driftsmidlet ved salget kun har indbragt 4.000 kr., kan nettotabet  

 1.780 kr. (differencen mellem den skattemæssigt nedskrevne værdi ved salget  

 5.780 kr. og salgssummen 4.000 kr.) fradrages i den skattepligtige indkomst  

 for salgsåret, medens saldoen på driftsmidlernes fælles konto i så fald  

 samtidig skal formindskes med driftsmidlets skattemæssigt nedskrevne værdi  

 5.780 kr.
 21. Som følge af, at driftsmidler, der afhændes eller  

 går til grunde, udgår af saldoen med den opnåede salgssum m.v., kan det  

 forekomme, at saldoværdien bliver negativ.
Finder der afhændelse af driftsmidler sted på et tidspunkt, hvor  

 saldoværdien er negativ, bevirker de foran under punkt 15 anførte regler, at  

 den negative saldo vokser med de indvundne salgssummer m.m.
På samme måde vil  

 den negative saldo vokse med det pågældende driftsmiddels skattefrit  

 nedskrevne værdi, hvis den under punkt 20 omhandlede  

 "kompletterende" regel bringes til anvendelse.
Anskaffes der  

 driftsmidler, medens saldoværdien er negativ, bevirker dette, at den negative  

 saldo helt eller delvis udlignes med anskaffelsessummerne.
En negativ saldoværdi repræsenterer en ikke indkomstbeskattet avance på  

 driftsmidler.
For det tilfælde, at udligning af den negative saldo ved  

 nyanskaffelser ikke har fundet sted i det indkomstår, der følger umiddelbart  

 efter det, hvori den negative saldo er opstået, bestemmes det i lovens § 5,  

 stk. 1, at det ikke udlignede beløb skal medregnes ved opgørelsen af den  

 skattepligtige indkomst for nævnte indkomstår.
Såfremt den skattepligtige  

 måtte ønske dette, skal han efter § 5, stk. 2, helt eller delvis kunne  

 udligne den negative saldo i det indkomstår, hvori den opstår, ved at tage  

 det pågældende beløb til indtægt.
Ved lovens § 5, stk. 3, er der givet finansministeren beføjelse til at  

 dispensere fra den i § 5, stk. 1, fastsatte frist.
Dispensation kan gøres  

 betinget af, at der stilles sikkerhed for det skattekrav, som vil opstå,  

 såfremt den negative saldo ved fristens udløb må tages til indtægt.
I  

 tilfælde, hvor finansministeren forlænger fristen for udligning af et  

 negativt saldobeløb, skal den skattepligtige være berettiget til inden for  

 den af finansministeren fastsatte frist at tage den negative saldo til  

 indtægt helt eller delvis i lighed med, hvad der gælder efter lovens § 5,  

 stk. 2. Hvis den negative saldo ikke er udlignet inden den af  

 finansministeren fastsatte frist, skal det ikke udlignede beløb medregnes ved  

 opgørelsen af den skattepligtige indkomst for det indkomstår, hvori den af  

 finansministeren fastsatte frist udløber.
Til belysning af, hvorledes reglen i § 5, stk. 1, skal forstås i tilfælde,  

 hvor den negative saldo undergår forandringer, skal anføres følgende  

 eksempel: Negativ saldo ved udgangen af 1957 på 10.000 kr.
Negativ saldo ved  

 udgangen af 1958 på 15.000 kr.
Fremgangsmåde: 10.000 kr. skal indtægtsføres  

 senest i 1958 og 5.000 kr. senest i 1959.
 22. Foran under punkt 15 er det anført, at udgifter  

 til forbedring af driftsmidler ifølge lovens § 2, stk. 2, skal tillægges  

 saldoværdien og afskrives på samme måde som den oprindelige anskaffelsessum  

 for driftsmidlerne.
 Det følger endvidere af det under punkt 15 anførte, at i tilfælde, hvor et  

 driftsmiddel udgår af driften i anledning af en skade, der er overgået det,  

 skal ifølge lovens § 2, stk. 3, en eventuel forsikrings- eller erstatningssum  

 fradrages i saldoværdien på samme måde som beløb, der indvindes ved salg.
Hvor et skadelidt driftsmiddel ikke udgår af driften, men repareres,  

 foreskrives det i overensstemmelse med hidtidig praksis i lovens § 4, stk. 3,  

 at beløb, der anvendes til reparation af driftsmidlet, i det omfang, beløbet  

 overstiger den i anledning af skaden eventuelt udbetalte forsikrings- eller  

 erstatningssum, fuldt ud vil være at fradrage i den skattepligtige indkomst  

 for det indkomstår, hvori reparationen sker.
Hvis der ikke udbetales nogen  

 forsikrings- eller erstatningssum, kan hele reparationsudgiften fradrages i  

 den skattepligtige indkomst for det pågældende indkomstår.
Det bestemmes  

 derhos i lovens § 4, stk. 3, at såfremt forsikrings- eller erstatningssummen  

 overstiger reparationsudgiften, skal forskelsbeløbet fradrages i saldoværdien  

 for driftsmidlerne.
Det anføres udtrykkeligt i lovbestemmelsen, at som  

 reparationsudgifter betragtes udgifter, der medgår til at sætte aktivet i den  

 stand, hvori det befandt sig ved skadens indtræden.
Overstiger den afholdte  

 udgift vedrørende et skadelidt driftsmiddel, hvad der kan betragtes som  

 reparationsudgift, må udgiften for så vidt angår det overskydende beløb  

 betragtes som en forbedringsudgift og tillægges saldoværdien for  

 driftsmidlerne til afskrivning som foran anført.
 Til belysning af det anførte tjener følgende eksempel:
I anledning af en indtruffet skade på et driftsmiddel udbetales en  

 forsikringssum på 4.500 kr., medens den skattepligtige afholder udgifter på  

 driftsmidlet på ialt 13.000 kr.
Det ville have kostet 8. 0 kr. at bringe  

 driftsmidlet i samme stand som før den indtrufne skade.
Herefter må  

 forskellen mellem de 8.000 kr. og den udbetalte forsikringssum 4.500 kr.  

 eller 3.500 kr. kunne fradrages fuldt ud i det pågældende indkomstår, medens  

 forskellen mellem den fulde afholdte udgift 13.000 kr. og de 8.000 kr. eller  

 5.000 kr., der anses for en forbedringsudgift, vil være at tillægge  

 saldoværdien.
23. Det under punkt 22 anførte vedrørende  

 reparationsudgifter angår alene tilfælde, hvor der overgår driftsmidlet en  

 skade.
Med hensyn til almindelige vedligeholdelsesudgifter som følge af  

 ordinært slid o.lign. er der ikke givet regler i loven, og de hidtil gældende  

 regler er her fortsat gældende.
24. Ifølge lovens § 3, stk. 1, er der givet adgang til  

 i den skattepligtige indkomst for anskaffelsesåret fuldt ud at fradrage  

 anskaffelsessummen for maskiner, inventar og lign. driftsmidler, der  

 udelukkende benyttes erhvervsmæssigt, og hvis levealder må antages ikke at  

 overstige 3 år, eller hvis anskaffelsespris er under 800 kr.
Det skal særlig  

 fremhæves, at bestemmelsen alene kan benyttes i anskaffelsesåret.
Bestemmelsen finder anvendelse såvel ved førstegangsanskaffelser og  

 udvidelser som ved genanskaffelser.
Bestemmelsen vedrører alene nyanskaffede  

 driftsmidler, og afholdte udgifter til forbedring af andre driftsmidler kan,  

 selv om forbedringen må antages ikke at få virkning udover 3 år, eller  

 udgiften til forbedringen er under 800 kr., ikke bringes til fradrag i  

 henhold til bestemmelsen, men skal indgå i saldoværdien efter lovens § 2,  

 stk. 2.
Afgørende for, om et driftsmiddel kan henføres under lovens bestemmelse om  

 driftsmidler, hvis levealder må antages ikke at overstige 3 år, er  

 driftsmidlets fysiske levealder, d.v.s. det tidsrum, driftsmidlet ved normal  

 vedligeholdelse kan antages at holde under hensyn til det slid, det udsættes  

 for.
Bestemmelsen omfatter alle driftsmidler med en levealder indtil 3 år  

 uden hensyn til størrelsen af disses anskaffelsessum.
 For driftsmidler, hvis anskaffelsespris er under 800 kr. stykket, finder  

 bestemmelsen om fuldt fradrag i anskaffelsesåret anvendelse uden hensyn til  

 driftsmidlernes levealder.
Efter lovreglen er der ingen pligt til at føre anskaffelsessummen for de  

 her omhandlede driftsmidler til udgift i anskaffelsesåret. Ønsker den  

 skattepligtige ikke at benytte adgangen til straks at føre anskaffelsesprisen  

 for et sådant driftsmiddel til udgift, skal anskaffelsessummen i  

 anskaffelsesåret overføres til saldoafskrivning efter de almindelige regler i  

 lovens § 2. Den skattepligtige kan inden for samme indkomstår fuldt ud  

 fradrage udgifterne til nogle driftsmidler af denne art og lade udgiften til  

 andre af disse driftsmidler indgå i saldoværdien.
Derimod kan der ifølge  

 lovbestemmelsen ikke finde en deling sted af anskaffelsessummen for et enkelt  

 af disse driftsmidler.
Såfremt et driftsmiddel, hvis anskaffelsessum er fradraget fuldt ud i den  

 skattepligtige indkomst for anskaffelsesåret, sælges, skal salgssummen ifølge  

 lovens § 3, stk. 3, medregnes i den skattepligtige indkomst for det  

 indkomstår, hvori afhændelsen finder sted.
På tilsvarende måde skal  

 eventuelle forsikrings- eller erstatningssummer vedrørende driftsmidlerne  

 tages til indtægt.
Står afhændelsen af driftsmidlet i forbindelse med et salg  

 m.m. af den pågældende virksomhed, gælder der ifølge lovens § 6 særlige  

 regler, hvorom henvises til punkt 25.
Afholdes der forbedringsudgifter vedrørende driftsmidler, hvis levealder  

 må antages ikke at overstige 3 år, eller hvis anskaffelsespris er under 800  

 kr., skal der forholdes med forbedringsudgifterne på samme måde, som der er  

 forholdt med den oprindelige anskaffelsessum for vedkommende driftsmiddel.  

 Hvis den oprindelige anskaffelsessum er ført til udgift i anskaffelsesåret,  

 vil forbedringsudgiften være at føre til udgift i det indkomstår, hvori den  

 er afholdt.
Hvis den oprindelige anskaffelsessum i anskaffelsesåret er  

 tillagt saldoværdien, vil forbedringsudgiften være at tillægge saldoværdien i  

 det indkomstår, hvori forbedringsudgiften er afholdt.
Det anførte gælder uden  

 hensyn til størrelsen af den afholdte forbedringsudgift eller forbedringens  

 varighed.
Det skal dog i denne forbindelse bemærkes, at et driftsmiddel  

 gennem forbedringer kan ændre karakter i en sådan grad, at anskaffelsessummen  

 for driftsmidlet, således som det fremtræder efter forbedringen, ikke kunne  

 have været ført til udgift i anskaffelsesåret.
Hvor dette er tilfældet, vil  

 forbedringsudgiften være at tillægge saldoværdien i det indkomstår, hvori  

 forbedringsudgiften er afholdt.
25. Det ligger i sagens natur, at den foran under  

 punkt 19 beskrevne skattemæssige behandling af avancer og tab på driftsmidler  

 efter den gennemførte saldoafskrivningsmetode ikke vil kunne anvendes, hvor  

 en virksomhed afhændes, afstås eller opgives.
Der er derfor i lovens § 6  

 givet særlige regler om den skattemæssige behandling af avancer og tab på  

 driftsmidler i sådanne tilfælde.
Disse regler finder efter bestemmelsen i  

 lovens § 35, stk. 3, anvendelse, når salg m.v. finder sted den 15. september  

 1957 eller senere.
Hvis en virksomhed opløses eller afhændes under et før  

 nævnte dato, gælder de hidtidlige regler.
 Ifølge lovens § 6, stk. 1, kan der ikke foretages afskrivning på  

 driftsmidlerne for det indkomstår, hvor virksomhedens salg m.m. finder sted  

 (ophørsåret), ligesom udgifter til anskaffelse af de i lovens § 3, stk. 1,  

 omhandlede særlige driftsmidler ej heller kan fradrages ved  

 indkomstopgørelsen.
 Efter bestemmelserne i lovens § 6 skal der for ophørsåret finde en samlet  

 opgørelse sted af avance eller tab for driftsmidlerne.
Overstiger salgssummerne for de i ophørsårets løb afhændede driftsmidler,  

 herunder ifølge lovens § 6, stk. 2, også salgssummerne vedrørende de i lovens  

 § 3, stk. 1, nævnte særlige driftsmidler, saldoværdien ved ophørsårets  

 begyndelse med tillæg af beløb, der i ophørsåret er anvendt til  

 nyanskaffelser, skal forskelsbeløbet (avancen) indkomstbeskattes med 30 pct.  

 Om denne indkomstskat henvises i øvrigt til afsnit VIII nedenfor.
Er  

 salgssummerne for de omhandlede driftsmidler mindre end saldoværdien ved  

 ophørsårets begyndelse med tillæg af beløb, der i ophørsårets løb er anvendt  

 til nyanskaffelser, kan forskelsbeløbet (tabet) fuldt ud fradrages i den  

 skattepligtige indkomst for ophørsåret.
 Er saldoen ved ophørsårets begyndelse negativ, beregnes avancen eller  

 tabet som forskellen mellem på den ene side salgssummerne med tillæg af et  

 positivt beløb svarende til den negative saldo, og på den anden side  

 udgifterne til nyanskaffelser i ophørsåret.
 Det bemærkes udtrykkeligt, at der ikke ved beregningen af saldoværdien ved  

 ophørsårets begyndelse må medregnes anskaffelsessummer vedrørende de i § 3,  

 stk. 1, omhandlede driftsmidler, der for tidligere indkomstår er fradraget  

 ved indkomstopgørelsen.
 Det anføres i lovbestemmelsen, at forsikrings- og erstatningssummer også  

 ved anvendelsen af denne bestemmelse sidestilles med salgssummer.
De under nærværende punkt omhandlede regler kan belyses ved nogle  

 eksempler.
Det forudsættes, at der ikke er tale om køb i spekulationshensigt  

 eller lign.
Eks. 1: Saldoværdien for driftsmidlerne andrager ved ophørsårets  

 begyndelse 10.000 kr.
I årets løb er der købt driftsmidler for 2.000 kr.
De  

 af saldoværdien ved ophørsårets begyndelse omfattede driftsmidler samt de i  

 årets løb købte driftsmidler afhændes for i alt 16.000 kr.
Endvidere sælges  

 værktøj af den i lovens § 3, stk. 1, omhandlede art, der er anskaffet over  

 driften, for 1.000 kr.
Der er indvundet følgende avance:
Eks. 2: Saldoværdien for driftsmidlerne andrager ved ophørsårets  

 begyndelse 10.000 kr.
I årets løb er der købt driftsmidler for 2.000 kr.
De  

 af saldoværdien ved ophørsårets begyndelse omfattede driftsmidler samt de i  

 årets løb købte driftsmidler afhændes for i alt 8.000 kr.
Endvidere sælges  

 værktøj af den i lovens § 3, stk. 1, omhandlede art, der er anskaffet over  

 driften, for 1.000 kr.
Der er lidt følgende tab:
 der kan fradrages ved opgørelsen af den skattepligtige indkomst.
Eks. 3: Saldoværdien for driftsmidlerne andrager ved ophørsårets  

 begyndelse - 5.000 kr.
I årets løb er der købt driftsmidler for 3.000 kr.
De  

 af saldoværdien ved årets begyndelse omfattede driftsmidler samt de i årets  

 løb købte driftsmidler afhændes for i alt 4.000 kr.
Endvidere sælges værktøj  

 af den i lovens § 3, stk. 1, omhandlede art, der er anskaffet over driften,  

 for 1.000 kr.
 Der er indvundet følgende avance:
26. De i det foregående punkt 25 anførte regler finder  

 alene anvendelse i tilfælde, hvor den pågældende virksomhed afhændes, afstås  

 eller opgives.
Den omstændighed, at en skattepligtig afhænder samtlige de til  

 hans virksomhed hørende driftsmidler, behøver ikke at betyde, at virksomheden  

 som sådan må anses for opgivet.
Hvis f.eks. en skattepligtig, der kun har  

 benyttet et enkelt driftsmiddel i sin virksomhed, afhænder dette, må det  

 afgøres under hensyn til samtlige foreliggende omstændigheder, om  

 virksomheden må anses for opgivet, eller om den skattepligtige har til  

 hensigt at foretage nyanskaffelser af driftsmidler til fortsættelse af  

 virksomheden.
Må det sidstnævnte anses for at være tilfældet, skal der ikke  

 for afhændelsesåret finde nogen samlet opgørelse sted, men de almindelige  

 saldoafskrivningsregler, herunder eventuelt reglerne om negativ saldo, finder  

 fortsat anvendelse.
IV.
Maskiner, inventar og lignende driftsmidler, der benyttes både til  

 erhvervsmæssige og til private formål. (Lovens afsnit II).
 27. Reglerne i dette afsnit finder anvendelse på  

 driftsmidler, der benyttes både til erhvervsmæssige og til private formål (i  

 det følgende betegnet som driftsmidler med blandet benyttelse). Arten af  

 driftsmidler er den samme som omhandlet i det forrige afsnit III, jfr.  

 nærmere under punkt 13. Det vil især være personautomobiler, der falder ind  

 under reglerne.
Afgørende for, om reglerne i dette eller i det foregående afsnit skal  

 anvendes, er, hvilken brug den skattepligtige selv gør af det pågældende  

 driftsmiddel.
Et driftsmiddel falder kun ind under de i dette afsnit  

 omhandlede regler, såfremt driftsmidlet ved siden af den erhvervsmæssige  

 benyttelse benyttes til vedkommende skattepligtiges egne private formål.
Hvis  

 f.eks. et aktieselskab stiller et automobil til rådighed for en funktionær,  

 således at denne tillige kan benytte automobilet til privat kørsel, anvendes  

 for aktieselskabets vedkommende reglerne i foregående afsnit om afskrivning  

 på maskiner, inventar og lign. driftsmidler, der udelukkende benyttes  

 erhvervsmæssigt, medens funktionæren skal medregne værdien af den private  

 kørsel ved sin indkomstopgørelse.
På tilsvarende måde stiller forholdet sig,  

 hvor indehaveren af et personligt firma stiller et automobil, han ikke selv  

 benytter privat, til rådighed for en funktionær i firmaet.
 28. Driftsmidler med blandet benyttelse kan ikke  

 afskrives sammen med driftsmidler, der udelukkende benyttes erhvervsmæssigt,  

 men afskrivning skal ifølge lovens § 8, stk. 1, foretages særskilt for hvert  

 enkelt driftsmiddel.
29. Ifølge lovens § 8, stk. 2, er  

 afskrivningsgrundlaget for det indkomstår, hvori anskaffelsen har fundet  

 sted, anskaffelsessummen for det pågældende driftsmiddel.
For hvert af de  

 følgende indkomstår er afskrivningsgrundlaget det beløb, der henstår  

 uafskrevet ved indkomstårets begyndelse.
Det bestemmes i lovens § 8, stk. 3, at afholdte forbedringsudgifter kan  

 afskrives på samme måde som anskaffelsessummen, og at forbedringsudgifterne  

 skal afskrives sammen med det driftsmiddel, de vedrører.
Dette vil sige, at  

 forbedringsudgifter i det år, de er afholdt, skal tillægges det pågældende  

 driftsmiddels uafskrevne restværdi og afskrives sammen med denne og med samme  

 procent.
Med hensyn til afskrivningsgrundlaget for driftsmidler med blandet  

 benyttelse, som er i den skattepligtiges besiddelse ved begyndelsen af det  

 indkomstår, for hvilket lovens regler i henhold til det i de indledende  

 bemærkninger (punkt 4) anførte første gang finder anvendelse, bestemmes det i  

 lovens § 37, at afskrivning skal foretages på grundlag af det pågældende  

 driftsmiddels anskaffelsessum, reduceret med et beløb lig summen af de  

 ordinære skattefri afskrivninger, som den skattepligtige kunne have foretaget  

 på det pågældende driftsmiddel i tidligere indkomstår, såfremt driftsmidlet i  

 disse indkomstår udelukkende havde været benyttet erhvervsmæssigt.
Denne  

 reduktion af afskrivningsgrundlaget skal foretages såvel i tilfælde, hvor der  

 slet ikke er foretaget skattefri afskrivning, som i tilfælde, hvor den  

 foretagne skattefri afskrivning er mindre end den tilladte ordinære skattefri  

 afskrivning.
Det bemærkes dog herved, at driftsmidler afhændet inden 15.  

 september 1957 i henhold til lovens § 35, stk. 3, behandles efter de hidtil  

 gældende regler.
 Til belysning af praktiseringen af overgangsreglen i lovens § 37 anføres  

 følgende eksempel:
En skattepligtig har pr. 1. januar 1954 anskaffet et automobil til blandet  

 benyttelse for 20.000 kr. og har i indkomstårene 1954-56 afskrevet 10 pct.  

 p.a. på dette eller i alt 6.000 kr. (hvoraf de 3.000 kr. er fradraget ved  

 indkomstopgørelsen). Automobilet er således pr. 1. januar 1957 nedskrevet til  

 14.000 kr.
Der kunne i de nævnte indkomstår have været afskrevet 15 pct. p.a.  

 eller i alt 9.000 kr. (heraf 4.500 kr. over indkomsten), hvorved automobilet  

 pr. 1. januar 1957 ville have været nedskrevet til 11.000 kr.
Afskrivning  

 efter de nye regler skal påbegyndes på grundlag af det reducerede beløb  

 11.000 kr., og forskellen mellem den faktisk nedskrevne værdi 14.000 kr. og  

 det reducerede afskrivningsgrundlag 11.000 kr. kan ikke fradrages ved  

 indkomstopgørelsen.
30. Med hensyn til spørgsmålet om  

 anskaffelsestidspunktet for de i dette afsnit omhandlede driftsmidler  

 bestemmes det i lovens § 11, at driftsmidlerne anses for anskaffet, når  

 levering har fundet sted.
Bestemmelsen svarer til den foran under punkt 16  

 omhandlede bestemmelse, hvortil henvises.
31. På det efter reglerne foran i punkt 29 opgjorte  

 afskrivningsgrundlag kan der ifølge lovens § 8, stk. 2, beregnes en årlig  

 afskrivning på tilsvarende måde som anført foran under punkt 17 med hensyn  

 til driftsmidler af samme art, som udelukkende benyttes erhvervsmæssigt.
Den  

 beregnede afskrivning skal altid foretages med hele procenter.
 Af det således for det enkelte indkomstår beregnede afskrivningsbeløb kan  

 der ved opgørelsen af den skattepligtige indkomst ifølge lovens § 8, stk. 1,  

 alene fradrages et beløb, som svarer til den erhvervsmæssige andel i  

 driftsmidlets benyttelse i det pågældende indkomstår.
 32. Afhændes et driftsmiddel med blandet benyttelse,  

 kan der ifølge lovens § 9 ikke beregnes afskrivning på driftsmidlet for  

 salgsåret.
I henhold til den anførte lovbestemmelse skal der altid i forbindelse med  

 afhændelse finde en opgørelse sted af avance eller tab på det pågældende  

 driftsmiddel, og avance eller tab skal tages i betragtning ved  

 indkomstopgørelsen for afhændelsesåret.
Det er således ikke muligt for disse  

 driftsmidler at lade en negativ saldo henstå til senere udligning eller at  

 gøre en restværdi til genstand for fortsat afskrivning.
Avancen eller tabet  

 opgøres som forskellen mellem på den ene side salgssummen og på den anden  

 side anskaffelsessummen med fradrag af samtlige for tidligere indkomstår  

 beregnede afskrivninger.
Af avancen eller tabet vil en så stor del, som  

 svarer til forholdet mellem de skattefri afskrivninger og de ialt beregnede  

 afskrivninger være at medregne i, henholdsvis at fradrage i den  

 skattepligtige indkomst for afhændelsesåret.
 Til belysning af reglens anvendelse anføres følgende eksempel:
Et personautomobil til en anskaffelsessum af 20.000 kr. anvendes i 2 år  

 for halvdelens vedkommende i den skattepligtiges erhvervsvirksomhed og for  

 den anden halvdels vedkommende til privat kørsel, medens det i det tredje år  

 benyttes erhvervsmæssigt for 75 pct.s vedkommende og privat 25 pct.
For de  

 nævnte 3 indkomstår afskrives henholdsvis 20 pct., 20 pct. og 30 pct. på  

 saldoværdien for automobilet.
I det 4. år afhændes automobilet for 12.000 kr.
De samlede beregnede afskrivninger har udgjort 11.040 kr., hvoraf  

 henholdsvis 2.000 kr., 1.600 kr. og 2.880 kr. eller i alt 6.480 kr. har været  

 fradragsberettigede som skattefri afskrivninger.
Indkomstbeskatning skal  

 herefter finde sted for så vidt angår Hvis et driftsmiddel med blandet benyttelse anskaffes og afhændes inden  

 for samme indkomstår, kan der ikke foretages skattefri afskrivning på  

 driftsmidlet.
Der skal i så fald ved afhændelsen ske beregning af avance og  

 tab i forhold til driftsmidlets anskaffelsessum.
Af en beregnet avance skal i  

 den skattepligtige indkomst for salgsåret medregnes en så stor del, som  

 svarer til den erhvervsmæssige andel i driftsmidlets benyttelse, medens der  

 af et beregnet tab i salgsåret kan fradrages en tilsvarende del.
Disse regler  

 gælder dog ikke i tilfælde, hvor afhændelsen henhører til den pågældendes  

 næringsvej eller er foretaget i spekulationsøjemed; i sådanne tilfælde er  

 hele avancen fortsat indkomstskattepligtig, og hele tabet fradragsberettiget,  

 jfr. foran under punkt 10.
 33. Udgår et driftsmiddel med blandet benyttelse af  

 driften i anledning af en skade, der er overgået det, kan der ifølge lovens §  

 10, stk. 1, ikke afskrives på driftsmidlet for det indkomstår, hvori skaden  

 er indtruffet, og avance eller tab skal tages i betragtning ved  

 indkomstopgørelsen for det nævnte indkomstår efter lignende regler som omtalt  

 under punkt 32. Ved opgørelsen af avancen eller tabet skal der foruden til  

 indvundne salgssummer tages hensyn til eventuelle forsikrings- eller  

 erstatningssummer.
 34. Lovens § 10, stk. 2, indeholder nærmere regler for  

 det tilfælde, at et skadelidt driftsmiddel af den i nærværende afsnit  

 omhandlede art ikke udgår af driften, men repareres.
 Såfremt skaden er sket under erhvervsmæssig benyttelse af driftsmidlet,  

 vil reparationsudgifterne i det omfang, de overstiger eventuelle udbetalte  

 forsikrings- eller erstatningssummer, kunne fradrages ved indkomstopgørelsen.  

 Er skaden sket under anden benyttelse, kan fradrag for reparationsudgifter  

 ikke indrømmes.
Overstiger den eventuelle forsikrings- eller erstatningssum  

 reparationsudgifterne, vil en så stor del af det overskydende beløb, som  

 svarer til forholdet mellem de for tidligere indkomstår foretagne skattefri  

 afskrivninger og de samlede beregnede afskrivninger på driftsmidlet for disse  

 indkomstår, være at medregne i den skattepligtige indkomst.
Bestemmelsen  

 svarer til den ovenfor under punkt 32 omhandlede bestemmelse i lovens § 9 om  

 indkomstbeskatning af avance ved salg.
 Med hensyn til afgrænsningen mellem reparationsudgifter og  

 forbedringsudgifter må der gås frem efter samme regel som i lovens § 4, stk.  

 3, sidste pkt., jfr. foran under punkt 22.
 35. Med hensyn til almindelige  

 vedligeholdelsesudgifter på driftsmidler med blandet benyttelse henvises til  

 det foran under punkt 23 anførte.
V.
Skibe til erhvervsmæssig brug. (Lovens afsnit III).
36. Reglerne i dette afsnit finder anvendelse på skibe  

 til erhvervsmæssig brug.
Skibe, der benyttes til private formål, såsom  

 lystfartøjer o.lign., kan ikke gøres til genstand for skattefri  

 afskrivninger.
 37. Lovens regler om skibe til erhvervsmæssig brug  

 omfatter en saldoafskrivningsordning for leverede skibe, en såkaldt  

 forskudsafskrivning for kontraherede skibe samt særlige regler om den  

 skattemæssige behandling af avance og tab ved salg af retten i henhold til en  

 kontrakt om bygning af et skib.
 38. Ifølge lovens § 12 skal saldoafskrivningen på  

 skibe til erhvervsmæssig brug foretages under et for samtlige de til en  

 skattepligtigs virksomhed hørende skibe.
 Hvor en virksomhed ejer såvel skibe som driftsmidler af den i lovens  

 afsnit I omhandlede art, skal afskrivning foretages for skibe for sig og for  

 de i lovens afsnit I omhandlede driftsmidler for sig.
 39. Reglerne om saldoafskrivning på skibe er i alt  

 væsentligt de samme som for maskiner, inventar og lignende driftsmidler, der  

 udelukkende benyttes erhvervsmæssigt, jfr. lovens § 13. Der kan derfor med  

 hensyn til saldoafskrivningen på skibe i det hele henvises til det foran  

 under punkterne 14-23, 25 og 26 anførte.
40. Bestemmelserne om forskudsafskrivning på skibe til  

 erhvervsmæssig brug findes i lovens §§ 14-16 og 38. Ifølge sidstnævnte  

 paragraf kan forskudsafskrivning på et skib kun foretages i tilfælde, hvor  

 kontrakt om bygning af skibet er indgået den 15. september 1957 eller senere.  

 Det er endvidere en betingelse, at der ikke er foretaget ekstraordinær  

 afskrivning på skibet, jfr. lovens § 41 og nedenfor under punkt 62.  

 Forskudsafskrivning kan kun foretages på nybyggede skibe.
Der er - i  

 modsætning til, hvad der var tilfældet ved de ekstraordinære, skattefri  

 afskrivninger - ikke hjemmel til at foretage forskudsafskrivning på udgifter  

 til ombygning af et skib.
Der kan ej heller foretages forskudsafskrivning på  

 indkøbte færdigbyggede skibe.
Det er ifølge lovens § 14, stk. 1, en betingelse for, at der kan foretages  

 forskudsafskrivning på et skib, at den aftalte byggesum for skibet andrager  

 mindst 200.000 kr.
Grundlaget for forskudsafskrivningen er den aftalte  

 byggesum, d.v.s. det i kontrakten fastsatte beløb.
Eventuelle senere løn- og  

 prisstigninger, der med hjemmel i kontrakten skal betales af køberen, kommer  

 ikke i betragtning som grundlag for forskudsafskrivning.
Forskudsafskrivning på skibe skal foretages særskilt for hver enkelt  

 nybygning.
Så længe en nybygning er genstand for forskudsafskrivning, holdes  

 den uden for saldoværdien for virksomhedens øvrige skibe.
 Reglerne for forskudsafskrivning på kontraherede skibe går iøvrigt ud på  

 følgende:
30 pct af byggesummen kan afskrives inden for tidsrummet fra begyndelsen  

 af det indkomstår, i hvilket kontrakten om skibets bygning er indgået, og  

 indtil det tidspunkt, da saldoafskrivning på skibet kan påbegyndes.
For det  

 indkomstår, hvori levering af skibet finder sted, og for hvilket  

 saldoafskrivning således kan foretages, kan der ikke foretages  

 forskudsafskrivning.
Inden for den nævnte periode kan forskudsafskrivningen  

 fordeles efter ønske, dog at der højst kan afskrives 15 pct af byggesummen i  

 et enkelt indkomstår.
 Når skibet leveres, skal det indgå under saldoafskrivning i henhold til de  

 almindelige regler, d.v.s. i saldoværdien for virksomhedens øvrige skibe, med  

 byggesummen efter fradrag af foretagne afskrivninger i kontraktsperioden.
Såfremt der foretages forskudsafskrivning på et skib i et indkomstår, for  

 hvilket saldoværdien for virksomhedens øvrige skibe er negativ, skal ifølge  

 lovens § 14, stk. 4, såvel summen af de forskudsafskrivninger, der kan  

 foretages på skibet (30 pct. af den aftalte byggesum), som den maksimale  

 forskudsafskrivning for det pågældende indkomstår (15 pct. af byggesummen)  

 formindskes med et beløb lig den negative saldo.
Denne regel medfører alene  

 en begrænsning i omfanget af forskudsafskrivningen og bevirker ikke, at den  

 negative saldo for virksomhedens øvrige skibe helt eller delvis udlignes.
 Til belysning af det anførte om virkningen af en negativ saldo for  

 virksomhedens øvrige skibe anføres følgende eksempel:
Er den aftalte byggesum 5.000.000 kr., kan der for et givet indkomstår som  

 forskudsafskrivning afskrives 15 pct. eller 750.000 kr.
Dersom kontoen for  

 virksomhedens øvrige skibe ved udgangen af samme indkomstår udviser en  

 negativ saldo på 250.000 kr., kan der som forskudsafskrivning for det  

 pågældende indkomstår højst beregnes 750.000 kr. - 250.000 kr. = 500.000 kr.  

 Endvidere formindskes den samlede forskudsafskrivning på skibet 30.pct. af  

 5.000.000 kr. eller 1.500.000 kr. med 250.000 kr. til 1 250.000 kr.
Har  

 virksomheden i stedet 2 skibe under bygning til aftalte byggesummer af  

 henholdsvis 2.000.000 kr. og 3.000.000 kr., kan der ligeledes som  

 forskudsafskrivning for det pågældende indkomstår højst beregnes 750.000 kr.  

 (300. 0 kr. + 450.000 kr.) - 250.000 kr. (negativ saldo) = 500.000 kr., og  

 den samlede forskudsafskrivning på de 2 skibe formindskes ligeledes med  

 250.000 kr. til 1 250.000 kr.; den skattepligtige kan selv vælge, hvorledes  

 han vil fordele det til den negative saldo svarende nedslag på  

 forskudsafskrivningen på hver af nybygningerne.
Såfremt den negative saldo  

 havde udgjort et større beløb end den beregnede forskudsafskrivning på et af  

 skibene, kunne nedslaget i den samlede forskudsafskrivning på dette skib dog  

 højst have udgjort et beløb svarende til den beregnede forskudsafskrivning på  

 dette skib.
 Opmærksomheden henledes på, at forskudsafskrivning på et kontraheret skib  

 tilsvarende formindsker den skattefri henlæggelse til investeringsfonds, som  

 den skattepligtige ellers ville kunne foretage for det pågældende indkomstår,  

 jfr. bestemmelsen i § 4, stk. 2, i lov nr. 198 af 6. juli 1957 om  

 investeringsfonds.
 Ophæves en kontrakt om bygning af et skib, skal i henhold til lovens § 16  

 et beløb lig summen af de foretagne forskudsafskrivninger på skibet medregnes  

 i den skattepligtige indkomst for det indkomstår, hvori ophævelsen sker.
 41. Der er i lovens § 17 indført en særlig  

 bestemmelse, hvorefter fortjeneste ved salg af retten i henhold til en  

 kontrakt om bygning af et skib skal medregnes i sælgerens skattepligtige  

 indkomst for det indkomstår, hvori salget finder sted, medens et tilsvarende  

 tab kan fradrages i den skattepligtige indkomst for salgsåret.
Bestemmelsen omfatter enhver afhændelse af retten i henhold til en  

 kontrakt om bygning af et skib, når blot salget finder sted den 15. september  

 1957 eller senere.
Det er uden betydning for bestemmelsens anvendelse, om  

 kontrakten om skibets bygning er indgået før eller efter den nævnte dato.
Det  

 er ligeledes uden betydning, om salget af retten i henhold til kontrakten  

 sker under virksomhedens almindelige drift, eller det sker i tilknytning til  

 afhændelse, afståelse eller opgivelse af den pågældende virksomhed.  

 Bestemmelsen omfatter også det tilfælde, at en kontrakt om bygning af et skib  

 ophæves, og der i denne anledning udbetales en erstatning fra værftet.
Det  

 siges i loven, at bestemmelsen finder anvendelse uden hensyn til, om der har  

 været foretaget forskudsafskrivning efter de nye regler på skibet eller ej.  

 Bestemmelsen finder også anvendelse, hvor der måtte være foretaget  

 ekstraordinære, skattefri afskrivninger på skibet i overensstemmelse med de  

 hidtidige regler herom, når blot salget har fundet sted den 15. september  

 1957 eller senere.
Det bestemmes udtrykkeligt i loven, at hvis forskudsafskrivning har fundet  

 sted på det kontraherede skib, skal de foretagne forskudsafskrivninger tages  

 i betragtning ved opgørelsen af avance eller tab ved salget.
Hvor der i  

 henhold til bestemmelserne om ekstraordinære, skattefri afskrivninger har  

 været foretaget sådanne afskrivninger på et kontraheret skib, og retten i  

 henhold til kontrakten sælges, skal samtlige foretagne ekstraordinære  

 afskrivninger tages i betragtning ved beregning af avance eller tab i det  

 indkomstår, hvori salget af kontrakten har fundet sted, og der skal ikke  

 foretages regulering af skatteansættelserne for de skatteår, i hvilke de  

 ekstraordinære afskrivninger har været foretaget.
VI.
Bygninger. (Lovens afsnit IV).
42. Ifølge lovens § 18, stk. 1, kan der foretages  

 skattefri afskrivning på bygninger, hvis værdi ikke kan antages at blive  

 opretholdt gennem normal vedligeholdelse.
Bestemmelsen er i overensstemmelse  

 med hidtidig praksis.
Skattefri afskrivninger på bygninger kan foretages på  

 fabriksbygninger, værkstedsbygninger, pakhuse, visse lagerbygninger,  

 landbrugeres driftsbygninger og lignende bygninger.
Der kan derimod som  

 hidtil ikke foretages skattefri afskrivninger på beboelsesbygninger, herunder  

 funktionær- og arbejderboliger, stuehuse og lign., samt på butiks- og  

 kontorbygninger m.v.
Skattefri afskrivninger efter reglerne for bygninger kan efter lovens §  

 18, stk. 2, endvidere foretages på særlige installationer i bygninger, og  

 dette gælder, hvad enten de bygninger, hvori de er installeret, kan gøres til  

 genstand for skattefri afskrivning eller ej.
I henhold til § 18, stk. 3, kan  

 skattefri afskrivning dog ikke foretages på særlige installationer i  

 beboelsesejendomme med een eller to selvstændige lejligheder (en- eller  

 tofamilieshuse), og dette gælder i modsætning til tidligere praksis, selv om  

 ejeren ikke selv bor i huset.
Til en- og tofamilieshuse henregnes i denne  

 forbindelse også de til landog skovbrugsejendomme og lignende ejendomme  

 hørende beboelsesbygninger, der ikke rummer mere end to selvstændige  

 lejligheder.
Ved selvstændig lejlighed forstås i almindelighed en bolig,  

 hvortil der hører eget køkken.
Med hensyn til den skattemæssige behandling af  

 disse installationer henvises til punkt 55 nedenfor.
De af lovens § 18, stk. 2, omfattede særlige installationer er  

 installationer, der har en fastere forbindelse med bygningen og tjener  

 bygningen som sådan, såsom elevatorer, centralvarmeanlæg, varmtvandsanlæg og  

 centralkuldeanlæg, men derimod ikke almindelige køleskabe.
De pågældende  

 installationer kan alene afskrives efter de for bygninger gældende regler, og  

 kan ikke gøres til genstand for saldoafskrivning efter reglerne i lovens  

 afsnit I.
43. Afskrivning på bygninger skal ske særskilt for  

 hver enkelt bygning, og afskrivning på installationer normalt særskilt for  

 hver enkelt installation, jfr. lovens § 21. Såfremt flere installationer  

 vedrørende en bygning er anskaffet samtidig og afskrives med samme sats, kan  

 afskrivning dog foretages under et for de pågældende installationer.
Hvor en  

 bygning og dens installationer er anskaffet samtidig og afskrives med samme  

 sats, kan afskrivning også foretages under et.
 A.
 Bygninger, der kan gøres til genstand for skattefri afskrivning, og dertil  

 hørende installationer.
44. Som anført under almindelige bemærkninger i punkt  

 6 foretages skattefri afskrivninger på bygninger og installationer på  

 grundlag af den faktiske anskaffelsessum, herunder udgifter til forbedringer,  

 jfr. lovens § 22. I den nævnte lovbestemmelse er det udtrykkeligt anført, at  

 der til anskaffelsessummen ikke henregnes prioriteringsomkostninger -  

 herunder eventuelt kurstab - eller udgifter til erhvervelse af den grund,  

 hvorpå en bygning er opført, og der kan altså ikke foretages skattefri  

 afskrivninger herpå.
Ved overtagelsen af en fast ejendom må der finde en  

 fordeling af overtagelsessummen sted, således at alene en så stor del af  

 overtagelsessummen, som svarer til de afskrivningsberettigede bygninger,  

 udsondres til genstand for skattefri afskrivninger.
Ved en sådan fordeling af  

 overtagelsessummen på jord og bygninger vil i mangel af andre holdepunkter  

 forholdet mellem grundværdien og forskelsværdien ved ejendommenes vurdering i  

 henhold til lov nr. 179 af 23. juni 1956 om vurdering af landets faste  

 ejendomme kunne være vejledende.
Med hensyn til fordelingen af den på  

 bygningerne faldende del af overtagelsessummen på afskrivningsberettigede  

 bygninger og andre bygninger (og mellem forskellige arter af  

 afskrivningsberettigede bygninger) vil fordelingen af  

 brandforsikringssummerne kunne være vejledende.
Det bemærkes, at en af  

 parterne foretaget fordeling af erhvervelsessummen ikke er ubetinget  

 bindende, men vil kunne tilsidesættes af de skattelignende myndigheder, hvor  

 det er åbenbart, at fordelingen ikke svarer til de faktiske værdier.
Hvis kun  

 en del af en bygning anvendes til en erhvervsmæssig virksomhed, der  

 berettiger til skattefri afskrivninger, kan kun en forholdsmæssig del af  

 bygningens anskaffelsessum gøres til genstand for skattefri afskrivning.
 45. Afskrivning kan i henhold til lovens § 22, stk. 1,  

 foretages fra og med det indkomstår, i hvilket bygningen eller installationen  

 er erhvervet (fuldført). For nyopførte bygningers og nye installationers  

 vedkommende er fuldførelsestidspunktet således afgørende for afskrivningens  

 påbegyndelse.
 Såfremt en bygning eller en installation erhverves (fuldføres) og afhændes  

 indenfor samme indkomstår, kan der ikke foretages skattefri afskrivning på  

 bygningen eller installationen.
Det bestemmes i lovens § 19, at den skattepligtige i tilfælde, hvor  

 skattefri afskrivninger på bygninger m.v. kan foretages, er berettiget til at  

 undlade at foretage sådanne afskrivninger; denne regel gælder dog kun,  

 såfremt han ikke tidligere har afskrevet skattefrit på den pågældende bygning  

 eller installation.
Om de skattemæssige følger af undladelse af at foretage  

 skattefri afskrivninger henvises til det nedenfor under punkt 50 anførte.
46. Skattefri afskrivninger på bygninger og  

 installationer i bygninger vil (bortset fra den nedenfor under punkt 51  

 omhandlede ekstraafskrivning) være at foretage med en fast årlig  

 afskrivningsprocent i lighed med de tidligere gældende ordinære  

 afskrivninger.
Afskrivningerne er bundne i den forstand, at afskrivningerne  

 ikke kan udskydes til senere indkomstår.
Afskrivningerne skal foretages år  

 for år, og hvis der i et eller flere indkomstår ikke foretages afskrivninger,  

 skal de manglende afskrivninger ikke kunne tillægges senere års  

 afskrivninger, ligesom afskrivningsperioden ikke kan forlænges, jfr. lovens §  

 22, stk. 3. I modsætning til de tidligere regler opretholdes der ikke længere  

 nogen scrapværdi, hvorunder afskrivning ikke må foretages, så længe aktivet  

 stadig er i brug, jfr. foran under punkt 8. Afskrivningen kan derfor  

 fortsættes på sædvanlig måde, indtil erhvervelsessummen er nedskrevet til 0.
Når en bygning eller en installation erhverves som ny, kan ifølge lovens §  

 22 anskaffelsessummen afskrives med lige store årlige beløb over bygningens  

 eller installationens antagelige levetid.
Med den antagelige levealder sigtes  

 til den fysiske levealder, d.v.s. det tidsrum, vedkommende bygning eller  

 installation ved normal vedligeholdelse kan antages at holde under hensyn til  

 det slid, den udsættes for.
Erhververen af en bygning eller installation, hvorpå afskrivning er  

 foretaget eller har kunnet foretages af den tidligere ejer, kan afskrive  

 anskaffelsessummen over det antal år, der på erhvervelsestidspunktet resterer  

 af den oprindelig anslåede levealder for bygningen eller installationen.
Hvis  

 erhvervelsen først har fundet sted inden for et tidsrum af 10 år før den  

 forudsatte levetids udløb eller efter den forudsatte levetids udløb, er  

 afskrivningsperioden dog altid 10 år.
Denne bestemmelse om afskrivning af  

 erhvervelsessummen over den resterende del af den oprindelig anslåede levetid  

 finder foruden ved køb af ældre bygninger og installationer også anvendelse,  

 hvor disse erhverves ved arv eller gave.
 I det indkomstår, for hvilket skattefri afskrivninger i henhold til det  

 foran under punkt 45 anførte første gang kan foretages, afskrives med fuld  

 årlig procentsats uden hensyn til, på hvilket tidspunkt inden for året  

 erhvervelsen har fundet sted, jfr. lovens § 22, stk. 1. Når en bygning eller  

 en installation sælges eller af andre grunde udgår af ejerens formue, kan der  

 ikke foretages skattefri afskrivning i det indkomstår, hvor dette sker, jfr.  

 lovens § 24, stk. 1.
Afholdes der udgifter til forbedring af bygninger eller installationer,  

 vil forbedringsudgifterne i henhold til lovens § 22, stk. 2, være at afskrive  

 sammen med den ikke afskrevne del af anskaffelsessummen for den bygning eller  

 den installation, de vedrører, over den resterende del af  

 afskrivningsperioden for bygningen eller installationen.
Der vil også her  

 kunne foretages et helt års afskrivning det første år.
Det må dog herved  

 bemærkes, at en "forbedring" af en bygning eller installation kan  

 have en sådan karakter eller være af et sådant omfang, at der i realiteten er  

 tale om en nybygning eller en nyanskaffelse.
I så tilfælde finder de for  

 nybygninger og nye installationer gældende afskrivningsregler anvendelse,  

 medens adgangen til at afskrive på den gamle bygning eller installation  

 samtidig ophører; om muligt nedrivningsfradrag, se under punkt 50.
Det bestemmes i lovens § 20, at hvor skattepligtige i medfør af  

 bestemmelsen i lovens § 19 ikke har afskrevet på bygninger eller  

 installationer i det eller de første år efter erhvervelsen, men først senere  

 påbegynder afskrivning, kan afskrivning for det enkelte indkomstår ikke  

 foretages med større beløb, end hvis der var afskrevet på det pågældende  

 formuegode i hele den skattepligtiges besiddelsestid.
Der sker heller ikke  

 nogen forlængelse eller forskydning af afskrivningsperioden i disse tilfælde.  

 Hvis f.eks. en fabriksbygning erhverves i 1958 for 100.000 kr.,  

 afskrivningerne udgør 2 pct. eller 2.000 kr. årlig, og ejeren først  

 påbegynder afskrivning i 1963, kan han i 1963 og de derefter følgende 44  

 indkomstår afskrive 2.000 kr. årlig, hvorefter adgangen til at afskrive hører  

 op.
Ved nedrivning af bygningen kan der dog i medfør af den nedenfor under  

 punkt 50 omtalte regel i lovens § 24, stk. 2, fradrages det uafskrevne  

 restbeløb på 10.000 kr.
 Reglen om at der ikke kan afskrives skattefrit for afhændelsesåret, gælder  

 alene for afhændelser, der finder sted den 15. september 1957 eller senere.
47. I lovens § 23 er der givet nærmere regler for  

 foretagelsen af afskrivninger i tilfælde, hvor der på en bygning eller en  

 installation sker en skade, som ikke kan udbedres ved normal vedligeholdelse.  

 Efter disse regler kan afskrivning fra og med det indkomstår, hvori skaden  

 indtræffer, kun beregnes på grundlag af en så stor del af bygningens eller  

 installationens erhvervelsessum, som svarer til forholdet mellem bygningens  

 eller installationens værdi efter skadens indtræden og værdien umiddelbart  

 forinden, medens udgifter, der anvendes til udbedring af en sådan skade, kan  

 afskrives sammen med den reducerede erhvervelsessum for bygningen m.v. over  

 den resterende afskrivningsperiode for denne.
Hvis f.eks. en fabriksbygning  

 med en levealder på 50 år, der er anskaffet for 100.000 kr., og som følgelig  

 afskrives med 2 pct. eller 2.000 kr. årlig, i det 6. år lider en skade, som  

 bevirker, at bygningens værdi forringes med en fjerdedel, skal ved  

 afskrivningerne for det 6. og de følgende 44 år af afskrivningsperioden  

 anskaffelsessummen reduceres til tre fjerdedele af 100.000 kr. eller 75.000  

 kr., således at afskrivningen for disse år vil andrage 2 pct. af 75.000 kr.  

 eller 1.500 kr. årlig.
Anvendes der 45.000 kr. til udbedring af skaden, vil  

 dette beløb kunne afskrives over bygningens restlevetid ved skadens indtræden  

 eller over 45 år med 1.000 kr. årlig.
 48. Der er ikke i loven givet regler om den  

 skattemæssige behandling af almindelige vedligeholdelsesudgifter på bygninger  

 og installationer i bygninger, og de hidtidige regler herom er fortsat  

 gældende.
49. Opstår der ved salg, udbetaling af erstatning  

 eller forsikringssum m.m. en avance på bygninger eller installationer i  

 bygninger i forhold til den skattefrit nedskrevne værdi, og har der ikke  

 været foretaget ekstraafskrivning på det pågældende formuegode i  

 overensstemmelse med de nedenfor under punkt 51 anførte regler eller været  

 benyttet investeringsfondshenlæggelser til forlods afskrivning, er den  

 indvundne avance ikke indkomstskattepligtig.
Om indkomstbeskatning af avance  

 i tilfælde, hvor der har været foretaget ekstraafskrivning eller er benyttet  

 investeringsfondshenlæggelser til forlods afskrivning, se nedenfor under  

 punkterne 52 og 53.
 Tab i forhold til den skattefrit nedskrevne værdi er den skattepligtige  

 indkomst uvedkommende.
 Undtagelse fra de ovenfor anførte regler gælder dog, hvor bestemmelsen i  

 statsskattelovens § 5a finder anvendelse, jfr. ovenfor under punkt 10.
50. Ved nedrivning af en bygning og ved udskiftning  

 m.v. af en installation kan den skattepligtige, såfremt han ikke straks ved  

 erhvervelsen af det pågældende formuegode har påbegyndt skattefri  

 afskrivninger på dette, i henhold til bestemmelsen i lovens § 24, stk. 2, i  

 den skattepligtige indkomst for det indkomstår, hvori nedrivning eller  

 udskiftning m.v. finder sted, fradrage et beløb lig summen af de almindelige  

 afskrivninger, han kunne have foretaget i erhvervelsesåret og senere  

 indkomstår forud for det, hvori afskrivning er påbegyndt, eller - hvis  

 afskrivning slet ikke har været foretaget på det pågældende aktiv - forud for  

 det indkomstår, hvori nedrivningen eller udskiftningen m.v. finder sted.  

 Bestemmelsen er ikke udtryk for, at der skal finde en opgørelse af avance  

 eller tab sted; beløb, der indvindes ved salg af materialer m.m., formindsker  

 ikke fradragets størrelse og påvirker heller ikke på anden måde den  

 skattepligtige indkomst.
Det understreges, at der efter bestemmelsen alene  

 kan indrømmes fradrag for manglende afskrivninger i indkomstår før  

 afskrivningernes påbegyndelse, medens fradrag ikke kan indrømmes for ikke  

 foretagne afskrivninger i senere indkomstår, ligesom der hvor nedrivning  

 eller udskiftning m.v. finder sted inden udløbet af det pågældende  

 formuegodes antagne levealder, ikke kan indrømmes fradrag for  

 afskrivningsbeløb vedrørende nedrivningsåret og følgende indkomstår.
Fradrag efter lovens § 24, stk. 2, kan kun indrømmes, når en bygning  

 nedrives eller en installation udskiftes m.m.
Der kan ikke på bestemmelsen  

 støttes krav om fradrag for ikke foretagne afskrivninger i tilfælde, hvor en  

 bygning eller en installation sælges eller tilintetgøres ved brand eller  

 lignende.
Nedrivningsfradrag kan indrømmes ved såvel hel som delvis  

 nedrivning af en bygning.
Ved delvis nedrivning af en bygning kan  

 nedrivningsfradrag kun beregnes i forhold til den nedrevne del af bygningen.  

 For så vidt angår installationer er adgangen til fradrag ikke begrænset til  

 udskiftningstilfælde, men fradrag kan også indrømmes, hvor en installation  

 nedtages endeligt, uden at den erstattes af en anden.
 Reglen om nedrivningsfradrag i lovens § 24, stk. 2, finder anvendelse på  

 nedrivninger og udskiftninger m.v., der finder sted den 15. september 1957  

 eller senere, medens der ved nedrivninger m.v. før nævnte dato forholdes i  

 overensstemmelse med de hidtil gældende regler.
 Til belysning af lovens bestemmelse om nedrivningsfradrag anføres følgende  

 eksempel:
I 1957 erhverves en bygning med en antagelig levealder af 50 år for  

 100.000 kr.
Bygningen, der således kan afskrives med 2 pct. eller 2.000 kr.  

 om året, nedrives i 1997. Afskrivningsforløbet er følgende: 1957-1966: ingen  

 afskrivning; 1967-1986: afskrivning 40.000 kr.; 1987-1991: ingen afskrivning;  

 1992-1996: afskrivning 10.000 kr.
I den skattepligtige indkomst for 1997 kan  

 der gives et fradrag på 20.000 kr. svarende til de manglende afskrivninger i  

 1957-1966, medens der ikke opnås noget skattemæssigt fradrag for de manglende  

 afskrivninger 1987-1991, 10.000 kr. eller for de til nedrivningsåret og de  

 følgende år svarende afskrivninger 20.000 kr.
 51. Foruden de under de foregående punkter omhandlede  

 regler om almindelige afskrivninger på bygninger og installationer i  

 bygninger indeholder loven i §§ 26-28 og 39 regler om en særlig  

 ekstraafskrivning på nyerhvervede bygninger m.m.
Ekstraafskrivning på bygninger og installationer kan ifølge lovens § 39  

 kun foretages i tilfælde, hvor erhvervelsen (fuldførelsen) er sket den 15.  

 september 1957 eller senere.
Det er endvidere en betingelse, at der ikke er  

 foretaget ekstraordinær afskrivning på bygningerne m.v., jfr. lovens § 41 og  

 nedenfor under punkt 62.
Ekstraafskrivning kan foretages på alle bygninger, der kan gøres til  

 genstand for almindelige afskrivninger, medens det er en betingelse for at  

 foretage ekstraafskrivning på installationer i bygninger, at også bygningen  

 omfattes af adgangen til almindelig afskrivning.
Ekstraafskrivning kan  

 foretages såvel på nyopførte som på ældre bygninger, og ekstraafskrivning kan  

 ske, hvad enten bygningen er erhvervet gennem køb eller ved arv, gave eller  

 anden erhvervelsesmåde, der kan ligestilles hermed.
Der er derimod - i  

 modsætning til, hvad der var tilfældet ved de ekstraordinære, skattefri  

 afskrivninger - ikke hjemmel til at foretage ekstraafskrivning på afholdte  

 ombygningsudgifter vedrørende bygninger.
 Det er ifølge lovens § 26 en betingelse for foretagelsen af  

 ekstraafskrivninger, at der for de pågældende indkomstår også foretages  

 almindelige afskrivninger på de pågældende formuegoder.
Ekstraafskrivning kan i henhold til lovens § 27 foretages for det  

 indkomstår, i hvilket det pågældende formuegode er erhvervet (fuldført), og  

 for de 9 efter erhvervelsesåret nærmest følgende indkomstår.
Inden for denne  

 10-årsperiode kan der som ekstraafskrivning i alt afskrives indtil 40 pct. af  

 anskaffelsessummen for den pågældende bygning eller installation, idet den  

 skattepligtige kan fordele ekstraafskrivningerne efter ønske - dog kan der i  

 intet indkomstår ekstraafskrives mere end 10 pct. af anskaffelsessummen.
Med  

 hensyn til opgørelsen af anskaffelsessummen henvises til det foran under  

 punkt 44 anførte.
Ekstraafskrivning skal altid foretages med hele procenter.  

 Den omstændighed, at der foretages ekstraafskrivning på en bygning eller  

 installation, influerer ikke på den almindelige afskrivningsprocent på  

 grundlag af bygningens levealder, jfr. lovens § 27, stk. 4. At der foretages  

 ekstraafskrivning medfører blot, at den almindelige afskrivning for den  

 pågældende skattepligtige tilendebringes før udløbet af bygningens eller  

 installationens forudsatte levetid.
Reglerne om ekstraafskrivning finder også anvendelse i tilfælde, hvor en  

 bygnings erhvervelsessum ifølge reglerne i lovens § 22, stk. 1, skal  

 afskrives over 10 år.
Såfremt adgangen til ekstraafskrivning benyttes, vil  

 erhvervelsessummen i sådanne tilfælde kunne afskrives på 6 år.
 I tilfælde, hvor der i henhold til bestemmelserne i lov nr. 198 af 6. juli  

 1957 er benyttet investeringsfondshenlæggelser til forlods afskrivning på en  

 nyerhvervet bygning eller installation, kan ekstraafskrivning (såvel som  

 almindelig afskrivning) foretages på grundlag af anskaffelsessummen efter  

 fradrag af de benyttede investeringsfondshenlæggelser, jfr. i øvrigt  

 almindelige bemærkninger foran under punkt 6.
 Et eksempel vil belyse virkningerne af ekstraafskrivninger:
Såfremt bygningens almindelige levetid skønnes at være 50 år, foretages  

 den almindelige afskrivning med 2 pct. årlig.
Man tænker sig, at den  

 skattepligtige i to regnskabsår benytter sig af adgangen til  

 ekstraafskrivning med den maksimale afskrivningssats 10 pct.  

 Ekstraafskrivningen berører ikke den almindelige afskrivning i de pågældende  

 regnskabsår, i hvilke der altså afskrives 2 pct. + 10 pct. = 12 pct. af  

 erhvervelsessummen.
Foretagelsen af ekstraafskrivningerne på tilsammen 20  

 pct. bevirker, at bygningen herefter vil være fuldt afskrevet i løbet af 40  

 år, altså 10 år hurtigere, end hvis ekstraafskrivning ikke var benyttet.
Hvis en bygning eller en installation sælges inden for den 10-årige  

 periode, over hvilken ekstraafskrivning kan foretages, kan sælgeren ikke  

 foretage ekstraafskrivning for det indkomstår, hvori salget finder sted, jfr.  

 lovens § 27, stk. 2. Det samme gælder tilfælde af anden overdragelse.
Hvis  

 formuegodet erhverves og afhændes m.m. inden for samme indkomstår, kan der  

 ikke foretages ekstraafskrivning på dette.
52. I tilfælde, hvor der har været foretaget  

 ekstraafskrivning på en bygning eller en installation, skal der ved salg, ved  

 udbetaling af forsikrings- eller erstatningssum o.lign., hvis salgssummen  

 m.v. overstiger den skattefrit nedskrevne værdi, finde indkomstbeskatning af  

 avancen sted i overensstemmelse med reglerne i lovens § 28. Ifølge  

 lovbestemmelsen opgøres avancen som forskellen mellem på den ene side  

 salgssummen og på den anden side anskaffelsessummen med fradrag af samtlige  

 over den skattepligtige indkomst foretagne afskrivninger, såvel almindelige  

 afskrivninger som ekstraafskrivninger, og af den således opgjorte avance -  

 dog højst af et beløb lig summen af samtlige over den skattepligtige indkomst  

 foretagne afskrivninger - skal der svares indkomstskat med 30 pct.
Med hensyn  

 til de nærmere regler om denne indkomstskat på 30 pct. henvises til det  

 nedenfor i afsnit VIII anførte.
 Hvor der trods ekstraafskrivning på bygninger eller installationer måtte  

 fremkomme et tab i forbindelse med salg m.m., vil et sådant tab være  

 indkomstopgørelsen uvedkommende.
 Til belysning af den anførte bestemmelse om indkomstbeskatning af avance  

 anføres følgende eksempel:
En bygning er erhvervet i 1958 for 100.000 kr.
I 1958 og 1959 afskrives  

 årlig som almindelig afskrivning 2 pct. eller 2.000 kr. og som  

 ekstraafskrivning 10 pct. eller 10.000 kr., i alt 12.000 kr., eller over de  

 to år 24.000 kr., således at bygningen er nedskrevet til 76.000 kr.
I 1960 og  

 1961 afskrives almindeligt med 2.000 kr. årlig, således at bygningen herefter  

 er nedskrevet til 72.000 kr. eller med i alt 28.000 kr.
Bygningen sælges i  

 1962 for 110.000 kr.
Den indvundne avance udgør 38.000 kr., og af denne  

 indkomstbeskattes et til de foretagne afskrivninger svarende beløb eller  

 28.000 kr. med 30 pct.; indkomstskatten udgør således 8.400 kr.
Hvis  

 bygningen i stedet var blevet solgt for 90.000 kr., ville avancen have været  

 18.000 kr., og dette beløb beskattes med 5.400 kr.
53. Har en skattepligtig i medfør af bestemmelserne i  

 lov nr. 198 af 6. juli 1957 om investeringsfonds benyttet skattefri  

 henlæggelser til en sådan fond til forlods afskrivning på bygninger eller  

 installationer i bygninger, sidestilles de forlods afskrivninger med  

 ekstraafskrivninger.
Dette betyder, at den foran under punkt 52 omhandlede  

 bestemmelse i lovens § 28 om indkomstbeskatning af avance ved salg m.v. også  

 finder anvendelse i tilfælde, hvor der er benyttet  

 investeringsfondshenlæggelser til forlods afskrivning på bygninger og  

 installationer i bygninger.
 B.
 Installationer i bygninger, der ikke kan gøres til genstand for skattefri  

 afskrivninger, bortset fra en- eller tofamilieshuse.
 54. De foran under punkterne 44-50 omhandlede regler  

 vedrørende skattefri afskrivninger m.v. på installationer i bygninger, der  

 kan gøres til genstand for skattefri afskrivninger, finder også anvendelse på  

 de her omhandlede installationer.
 Der kan ikke foretages ekstraafskrivninger på de her omhandlede  

 installationer.
 C.
 Installationer i en- eller tofamilieshuse.
 55. Installationer i en- eller tofamilieshuse kan ikke  

 gøres til genstand for skattefri afskrivning, jfr. punkt 42.
Ved udskiftning af installationer i bygninger af den her omhandlede art  

 kan der derimod i henhold til bestemmelsen i lovens § 25 i indkomstopgørelsen  

 for udskiftningsåret fradrages et beløb lig summen af de afskrivninger, som  

 kunne være foretaget på den pågældende installation i erhvervelsesåret og  

 senere indkomstår forud for det, hvori udskiftning sker, såfremt den  

 skattepligtige ikke i medfør af lovens § 18, stk. 3, havde været afskåret fra  

 at foretage afskrivning.
Det samme gælder, hvor en installation nedtages  

 endeligt.
På tilsvarende måde som foran under punkt 50 anført vil beløb, der  

 indvindes ved salg af udskiftede eller nedtagne installationer, ikke være at  

 tage i betragtning ved opgørelsen af fradraget og de indvundne beløb påvirker  

 heller ikke i øvrigt indkomstopgørelsen.
 Reglen i lovens § 25 finder anvendelse på udskiftninger m.v., der finder  

 sted den 15. september 1957 eller senere, og den tidligere praksis, hvorefter  

 der ved udskiftning af de her omhandlede installationer ved  

 indkomstopgørelsen for udskiftningsåret kunne ske fradrag for forskellen  

 mellem det gamle aktivs anskaffelsessum og det beløb, det indbringer ved  

 salg, kan ikke finde anvendelse, hvor udskiftning m.v. sker efter den nævnte  

 dato.
 D.
 Særlige regler for visse bygninger og installationer.
 56. Ifølge lovens § 29 kan lovens regler fraviges i  

 tilfælde, hvor der påhviler en fast ejendom hjemfaldsforpligtelse eller anden  

 forpligtelse af lignende art, hvorved der navnlig er tænkt på tilfælde, hvor  

 bygninger opføres på lejet grund med forpligtelse til at aflevere grunden i  

 ryddeliggjort stand ved lejeperiodens udløb.
 Såfremt lovens almindelige afskrivningsregler fraviges i sådanne tilfælde,  

 kan der ikke foretages ekstraafskrivninger på de pågældende bygninger m.v.
 E.
 Særlige regler for ombygninger af lejede lokaler.
57. Som anført foran under punkt 1 falder udgifter til  

 ombygning af lejede lokaler uden for lovens anvendelsesområde, og de hidtil  

 gældende regler finder her fortsat anvendelse.
Udgifter til ombygning af  

 lejede lokaler skal aktiveres og kan afskrives med 5 pct. årlig.
Hvis  

 lejemålet er tidsbegrænset, og det må antages, at lejemålet ikke vil kunne  

 fortsættes ud over den aftalte lejeperiode, kan udgifterne dog afskrives over  

 lejeperioden.
VII.
Særlige regler om driftsmidler, der omfattes af bestemmelserne om  

 ekstraordinære, skattefri afskrivninger.
 58. I det omfang, en skattepligtig i henhold til de af  

 skattedepartementet tidligere udsendte meddelelser og cirkulærer kan foretage  

 ekstraordinære, skattefri afskrivninger på driftsmidler, kan den pågældende i  

 henhold til lovens § 40 vælge at foretage sådanne afskrivninger i stedet for  

 at benytte den nye lovs afskrivningsregler.
 Den skattepligtige behøver ikke at anvende samme afskrivningsregler for  

 samtlige til en virksomhed hørende driftsmidler, men kan vælge at benytte  

 reglerne om ekstraordinære afskrivninger for enkelte af virksomhedens  

 driftsmidler og de nye afskrivningsregler for virksomhedens øvrige  

 driftsmidler.
 59. Vælger den skattepligtige at foretage  

 ekstraordinære, skattefri afskrivninger på driftsmidler, vil disse være at  

 foretage i overensstemmelse med de i de pågældende meddelelser, cirkulærer og  

 individuelle tilladelser indeholdte regler, og det bestemmes udtrykkeligt i  

 lovens § 40, stk. 1, at ordinær afskrivning i så fald skal foretages efter de  

 hidtil gældende regler.
 Så længe der foretages ekstraordinære afskrivninger på maskiner, inventar  

 og lignende driftsmidler, der udelukkende benyttes erhvervsmæssigt, samt på  

 skibe, skal de pågældende driftsmidler ikke medregnes i saldoværdien efter  

 lovens § 2, stk. 1, jfr. § 13. Hvis sådanne driftsmidler en gang er overført  

 til saldoværdien, kan de ikke senere gøres til genstand for ekstraordinære  

 afskrivninger.
 For så vidt angår bygninger kan ekstraordinære afskrivninger påbegyndes  

 når som helst inden for den i de pågældende meddelelser og cirkulærer  

 fastsatte periode, over hvilken de ekstraordinære afskrivninger kan fordeles.  

 Har der været foretaget ekstraafskrivning på bygningen eller et fuldt års  

 afskrivning for erhvervelsesåret, kan der dog ikke foretages ekstraordinære  

 afskrivninger på denne.
60. For så vidt angår tilfælde, hvor den  

 skattepligtige har valgt at foretage ekstraordinære afskrivninger på  

 maskiner, inventar og lignende driftsmidler, der udelukkende benyttes  

 erhvervsmæssigt, samt på skibe, bestemmes det i lovens § 40, stk. 2, at de  

 når som helst kan overføres til saldoafskrivning i overensstemmelse med de i  

 loven indeholdte regler.
Hvor sådanne driftsmidler en gang er medtaget under  

 saldoafskrivningen, kan de derimod som allerede tidligere anført ikke senere  

 gøres til genstand for ekstraordinære afskrivninger.
 Maskiner, inventar og lignende driftsmidler, der udelukkende benyttes  

 erhvervsmæssigt, samt skibe, hvorpå en skattepligtig har valgt at foretage  

 ekstraordinære afskrivninger, skal altid overføres til afskrivning efter  

 lovens nye afskrivningsregler, når den til ekstraordinær afskrivning  

 udsondrede del af anskaffelsessummen er afskrevet fuldt ud, eller når den  

 periode, hvori ekstraordinære afskrivninger kan foretages, er udløbet.
For det indkomstår, i hvilket maskiner, inventar og lignende driftsmidler,  

 der udelukkende benyttes erhvervsmæssigt, samt skibe overføres til  

 afskrivning efter de nye regler, er afskrivningsgrundlaget det pågældende  

 formuegodes anskaffelsessum med fradrag af de i tidligere indkomstår  

 foretagne ordinære og ekstraordinære skattefri afskrivninger.
Ekstraordinær  

 afskrivning på det pågældende formuegode kan ikke foretages for det  

 indkomstår, i hvilket overførsel finder sted, eller for senere indkomstår.
61. For så vidt angår tilfælde, hvor en skattepligtig  

 har forbeholdt sig ret til at foretage ekstraordinære afskrivninger på  

 maskiner, inventar og lignende driftsmidler, der udelukkende benyttes  

 erhvervsmæssigt, samt på skibe, skal de nye regler om den skattemæssige  

 behandling af salgssummer og forsikrings- eller erstatningssummer finde  

 anvendelse, selv om det pågældende formuegode ved afhændelse m.v. ikke var  

 overført til afskrivning efter de nye regler.
Med hensyn til afhændelse m.v.  

 den 15. september 1957 eller senere af enkelte driftsmidler bestemmes det i  

 lovens § 42, at salgssummen m.v. skal fradrages i saldoværdien for  

 virksomhedens øvrige aktiver af nævnte art, jfr. lovens § 2, stk. 1 og § 13.  

 Samtidig skal saldoværdien forøges med det solgte formuegodes anskaffelsessum  

 efter fradrag af de indtil salgstidspunktet foretagne ordinære og  

 ekstraordinære, skattefri afskrivninger.
Det bemærkes i denne forbindelse, at  

 der i dette tilfælde for salgsåret kan beregnes forholdsmæssig afskrivning  

 fra regnskabsårets begyndelse til datoen for afhændelsen, og at dette gælder  

 både de ordinære afskrivninger og de ekstraordinære afskrivninger.
Såfremt  

 afhændelsen m.v. sker med tab i forhold til den skattefrit nedskrevne værdi,  

 kan den skattepligtige dog vælge at fradrage tabet fuldt ud i salgsåret i  

 overensstemmelse med den "kompletterende" regel, hvorom henvises  

 til punkterne 20, jfr. 39 foran.
Ved afhændelse m.v. den 15. september 1957  

 eller senere af de her omhandlede driftsmidler i forbindelse med en  

 virksomheds salg, afståelse eller ophør finder bestemmelserne i lovens § 6,  

 jfr. § 13, anvendelse; avance eller tab på driftsmidlerne beregnes i så fald  

 på grundlag af deres anskaffelsessum efter fradrag af de indtil  

 salgstidspunktet foretagne ordinære og ekstraordinære skattefri  

 afskrivninger.
Har afhændelsen m.v. fundet sted før 15. september 1957,  

 gælder de hidtidige regler, herunder de særlige regler om indkomstbeskatning  

 af avance, der er knyttet til bestemmelserne om ekstraordinære afskrivninger.
 Ved afhændelse m.v. af bygninger og installationer i bygninger, der har  

 været genstand for ekstraordinære afskrivninger, skal ifølge lovens § 43 de i  

 bestemmelserne om ekstraordinære afskrivninger foreskrevne regler om  

 indkomstbeskatning af avance fortsat være gældende uden hensyn til, hvornår  

 afhændelsen m.v. finder sted.
62. I henhold til skattedepartementets cirkulære af  

 d.d. er ordningen angående ekstraordinære, skattefri afskrivninger på skibe  

 samt visse bygninger og maskiner m.v. ophævet med virkning fra udgangen af  

 december måned 1957. Da der efter lovens regler er adgang til at foretage  

 forskudsafskrivning på skibe, der kontraheres den 15. september 1957 eller  

 senere, og ekstraafskrivning på visse bygninger og installationer, der  

 erhverves (fuldføres) den 15. september 1957 eller senere, forekommer der  

 således en periode fra 15. september 1957 til 31. december 1957, hvor begge  

 sæt regler om udvidet afskrivning på kontraherede skibe og på bygninger og  

 installationer samtidig kan finde anvendelse.
En skattepligtig kan ikke  

 anvende begge sæt regler på samme formuegode, og det bestemmes derfor i  

 lovens § 41, at forskudsafskrivning og ekstraafskrivning ikke kan foretages  

 på formuegoder, på hvilke en skattepligtig har foretaget ekstraordinær  

 afskrivning.
 63. Til belysning af det foran under punkterne 58-62  

 omtalte skal anføres et par eksempler; det forudsættes, at den skattepligtige  

 har kalenderåret som indkomstår:
Eks. 1: En skattepligtig, der driver en produktionsvirksomhed, har opført  

 en fabriksbygning (fuldført pr. 1. januar 1952) med en antagelig levealder af  

 50 år for en udgift på 100.000 kr.
Af opførelsessummen udskilles 40 pct.  

 eller 40.000 kr. til ekstraordinær afskrivning indenfor en 10-årsperiode,  

 medens de resterende 60.000 kr. afskrives ordinært med 2 pct. årlig.
I  

 indkomstårene 1952-56 har den skattepligtige ikke ønsket at benytte sig af  

 adgangen til at afskrive ekstraordinært og har på den til ekstraordinær  

 afskrivning udskilte del af anskaffelsessummen kun afskrevet med den til  

 normal afskrivning svarende procentsats 2 pct.
Af denne del af  

 opførelsessummen er der herefter afskrevet i alt 4.000 kr., og de resterende  

 36.000 kr. vil kunne afskrives ekstraordinært over indkomstårene 1957-61, dog  

 højst med 25 pct. af 40.000 kr. eller 10.000 kr. årlig.
I det omfang den  

 skattepligtige ikke måtte have afskrevet de 40.000 kr. ekstraordinært  

 indenfor 10-årsperioden, afskrives restbeløbet med lige store rater over den  

 da resterende del af den ordinære afskrivningsperiode.
 Da bygningen er fuldført før 15. september 1957, kan den skattepligtige  

 ikke vælge i stedet for ekstraordinær afskrivning at foretage  

 ekstraafskrivning på bygningen efter de nye regler.
Eks. 2: En skattepligtig, der driver en produktionsvirksomhed, har den 1.  

 juli 1956 fået leveret maskiner for 60.000 kr., hvoraf 30.000 kr. udskilles  

 til ekstraordinær afskrivning indenfor en 5-årsperiode, medens de øvrige  

 30.000 kr. afskrives ordinært.
Der afskrives i indkomståret 1956  

 ekstraordinært 33,33 pct. eller 10.000 kr. og ordinært 10 pct. p.a., d.v.s.  

 for et halvt år 1.500 kr.
Den skattepligtige vælger at fortsætte de  

 ekstraordinære afskrivninger i stedet for at gå over til saldoafskrivning på  

 de pågældende driftsmidler.
Han afskriver i hvert af indkomstårene 1957 og  

 1958 10.000 kr. ekstraordinært og 3.000 kr. ordinært.
Da den ekstraordinære  

 afskrivning hermed er tilendebragt, skal den del af anskaffelsessummen, der  

 endnu ikke er afskrevet, 22.500 kr. overføres til saldoafskrivning for  

 indkomståret 1959. På samme måde forholdes, hvis den ekstraordinære  

 afskrivning først tilendebringes i et senere indkomstår inden for  

 5-årsperioden, således at den del af anskaffelsessummen, der afskrives  

 ordinært, og som på dette tidspunkt endnu ikke er afskrevet, overføres til  

 saldoafskrivning.
 Er det til ekstraordinær afskrivning udskilte beløb ikke fuldt afskrevet  

 ved udløbet af 5-årsperioden, d.v.s. ved udgangen af indkomståret 1960,  

 overføres restbeløbet tilligemed de 16.500 kr., der på dette tidspunkt endnu  

 ikke er afskrevet ordinært, til saldoafskrivning for indkomståret 1961.  

 Såfremt den skattepligtige for indkomståret 1957 eller for et senere  

 indkomstår indenfor 5-årsperioden, hvor den ekstraordinære afskrivning ikke  

 er tilendebragt, vælger at overgå til saldoafskrivning, forholdes på lignende  

 måde, således at den del af anskaffelsessummen, der ved begyndelsen af dette  

 indkomstår endnu ikke er afskrevet ordinært eller ekstraordinært, overføres  

 til saldoafskrivning.
VIII.
Særligt om indkomstskat på 30 pct. af visse avancer.
64. I henhold til lovens § 6 og det foran under punkt  

 25 anførte skal der ved salg m.m. af maskiner, inventar og lignende  

 driftsmidler, der udelukkende benyttes erhvervsmæssigt, når afhændelsen sker  

 i forbindelse med virksomhedens salg, afståelse eller ophør, svares  

 indkomstskat med 30 pct. af avancen.
Samme regel gælder, når skibe afhændes i  

 forbindelse med virksomhedens salg, afståelse eller ophør, jfr. lovens § 13  

 og punkt 39 foran.
Endvidere er det i lovens § 28 foreskrevet, at hvor  

 bygninger og installationer, på hvilke der har været foretaget  

 ekstraafskrivning, afhændes m.m., skal der af den efter nærmere angivne  

 regler opgjorte avance svares indkomstskat med 30 pct., jfr. punkt 52 foran.
65. Avancer af den under punkt 64 omhandlede art skal  

 opgøres særskilt for det indkomstår, hvor afhændelse m.v. har fundet sted.
De  

 indgår ikke i opgørelsen af den skattepligtige indkomst, men skal opføres som  

 en særlig post på selvangivelsen for det til det pågældende indkomstår  

 svarende skatteår.
Statsskattelovens og kontrollovens regler, herunder  

 reglerne vedrørende selvangivelse samt vedrørende den foreløbige og endelige  

 indkomstansættelse, finder - i det omfang, det er muligt - anvendelse på de  

 her omhandlede avancer.
Endvidere kan ligningsmyndighedernes opgørelse af  

 avancerne og beregning af skatten påklages efter reglerne i lov nr. 108 af  

 31. marts 1938.
Endelig finder reglen i statsskattelovens § 36 om bortfald af skattepligt  

 anvendelse på 30-pct.-indkomstskatten.
Hvis en skattepligtig person således  

 afgår ved døden i første skattehalvår, vil skattepligten bortfalde for andet  

 skattehalvår.
66. 30-pct.-indkomstskatten beregnes i København af  

 direktoratet for Københavns skattevæsen og udenfor København af vedkommende  

 skatteråd.
Kommuner, der har opnået tilladelse fra skattedepartementet til  

 selv at foretage beregningen af statsskat for så vidt angår personer, skal  

 dog for personer foretage beregningen af 30-pct.-indkomstskatten.
Beregningen og opkrævningen af 30-pct.-indkomstskatten foretages i  

 forbindelse med beregningen og opkrævningen af indkomstskatten til staten i  

 øvrigt, for så vidt angår de i statsskattelovens § 2, nr. 5 a, omhandlede  

 selskaber m.v. i forbindelse med beregningen og opkrævningen af den ordinære  

 indkomstskat til staten. 30-pct.-indkomstskatten skal dog opføres som en  

 særskilt post på skatteberegningslisterne m.v. og på  

 skatteopkrævningsbilletterne.
Skatten forfalder til betaling til de samme  

 terminer og med samme betalingsfrist som de foran nævnte øvrige  

 indkomstskatter til staten.
 Finansministeren kan i henhold til bestemmelsen i statsskattelovens § 37  

 eftergive eller nedsætte 30-pct.-indkomstskatten.
 67. I henhold til lovens § 34 tilfalder en trediedel  

 af 30-pct.-indkomstskatten den kommune, hvori statsskatteansættelsen for det  

 pågældende skatteår har fundet sted.
 Om indbetaling til statskassen gælder de almindelige regler i  

 statsskattelovens § 38, idet kommunen indbetaler de statskassen tilfaldende  

 to trediedele af skatten fordelt over de sædvanlige afregningsterminer og  

 tilbageholder den kommunen tilfaldende trediedel.
 Ved eventuel nedsættelse af 30-pct.-indkomstskatten eller ved delvis  

 uerholdelighed fordeles reduktionen forholdsmæssigt på de statskassen og  

 kommunen tilfaldende andele af skatten.
 68. Ifølge lovens § 6, stk. 1, jfr. § 13 og § 28, stk.  

 1, kan 30-pct.-indkomstskatten ikke fradrages ved opgørelsen af den  

 skattepligtige indkomst.
 Skattedepartementet, den 31. oktober  

 1957.
Hans P.
Gøtrik.
