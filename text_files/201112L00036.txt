Fremsat den 21. november 2011 af beskæftigelsesministeren (Mette Frederiksen) Forslag til Lov om ændring af lov om aktiv socialpolitik, integrationsloven, lov om en aktiv beskæftigelsesindsats, lov om individuel boligstøtte og forskellige andre love (Ophævelse af starthjælp, loftet over kontanthjælpen, 500-kroners-nedsættelse, 225 timers regel, introduktionsydelse m.v.) § 1 I lov om aktiv socialpolitik, jf. lovbekendtgørelse nr. 946 af 1. oktober 2009, som ændret bl.a. ved § 3 i lov nr. 247 af 24. marts 2010, § 3 i lov nr. 431 af 28. april 2010, § 4 i lov nr. 573 af 31. maj 2010, § 3 i lov nr. 1595 af 22. december 2010, § 1 i lov nr.1596 af 22. december 2010, lov nr. 1597 af 22. december 2010, § 4 i lov nr. 1602 af 22. december 2010, § 1 i lov nr. 461 af 18. maj 2011 og senest ved § 1 i lov nr. 600 af 14. juni 2011, foretages følgende ændringer:
 1. I § 1, stk. 2, 2. pkt., ændres »eller tilbud efter lov om en aktiv beskæftigelsesindsats« til: », tilbud efter lov om en aktiv beskæftigelsesindsats eller tilbud i medfør af integrationsprogrammet efter integrationsloven«.
 2. I § 5, stk. 2, nr. 1, indsættes efter »lov om en aktiv beskæftigelsesindsats«: », tilbud i medfør af integrationsprogrammet efter integrationsloven«.
 3. I § 5, stk. 3, ændres » eller tilbud efter lov om en aktiv beskæftigelsesindsats« til: », tilbud efter lov om en aktiv beskæftigelsesindsats eller tilbud i medfør af integrationsprogrammet efter integrationsloven«.
 4. I § 8, stk. 2, § 8 a, stk. 1, § 13 b, stk. 1, § 13 d, stk. 1, og § 25 a, stk. 1, 1. og 2. pkt., udgår » eller starthjælp«.
 5. I § 8, stk. 2, 1. pkt., indsættes efter »lov om en aktiv beskæftigelsesindsats«: » eller tilbud i medfør af integrationsprogrammet efter integrationsloven«.
 6. I § 8, stk. 2, 2. pkt., og i stk. 3, indsættes efter »lov om en aktiv beskæftigelsesindsats«: » eller integrationslovens § 20 c«.
 7. I § 8 a, stk. 1, indsættes efter »lov om en aktiv beskæftigelsesindsats«: » eller integrationslovens § 26 a, stk. 1«.
 8. I § 8 a, stk. 2, indsættes efter »regler fastsat i medfør heraf«: » eller integrationslovens § 26 a, stk. 1«.
 9. I § 10, stk. 1, 4. pkt., og § 10, stk. 2, 3. pkt., indsættes efter »i lov om en aktiv beskæftigelsesindsats«: » eller efter integrationslovens § 20«.
 10. Overskriften til kapitel 4 affattes således:
»Kontanthjælp« 11. § 11, stk. 1, affattes således:
»Kommunen yder hjælp i form af kontanthjælp, tilbud efter lov om en aktiv beskæftigelsesindsats og tilbud i medfør af integrationsprogrammet efter integrationsloven.« 12. § 11, stk. 3-7, ophæves.
 13. I § 12, stk. 1, 1. pkt., indsættes efter »lov om en aktiv beskæftigelsesindsats«: » eller efter integrationslovens § 23 a, stk. 6«.
 14. I § 13, stk. 2, nr. 4, indsættes efter » et tilbud efter lov om en aktiv beskæftigelsesindsats«: », et tilbud i medfør af integrationsprogrammet efter integrationsloven«.
 15. I § 13, stk. 3, 1. pkt., indsættes efter »et rimeligt tilbud efter lov om en aktiv beskæftigelsesindsats«: » eller et rimeligt tilbud i medfør af integrationsprogrammet efter integrationsloven«.
 16. I § 13, stk. 3, 2. pkt., indsættes efter »at der er behov for det«: », medmindre personen er omfattet af et integrationsprogram efter integrationsloven«.
 17. I § 13, stk. 3, 3. pkt., udgår » eller stk. 12, nr. 3 eller 4,«.
 18. I § 13, stk. 3, 3. pkt., indsættes efter »lov om en aktiv beskæftigelsesindsats«: » eller integrationslovens § 16 a«.
 19. I § 13, stk. 4, nr. 7, indsættes efter »lov om en aktiv beskæftigelsesindsats«: » eller integrationslovens § 24«.
 20. I § 13, stk. 7, ændres »§ 26, stk. 5« til: »§ 26, stk. 3«.
 21. § 13, stk. 8 -14, ophæves.
 Stk. 15 bliver herefter stk. 8.
 22. I § 13, stk. 15, der bliver stk. 8, ophæves 2. pkt.
 23. I § 13 a, stk. 2, 1. og 2. pkt., indsættes efter »regler fastsat i medfør heraf«: » eller integrationslovens § 26 a, stk. 2«.
 24. I § 13 c indsættes efter »lov om en aktiv beskæftigelsesindsats«: » og tilbud i medfør af integrationsprogrammet efter integrationsloven«.
 25. I § 13 d, stk. 4, ændres »kontant- eller starthjælp« til: »kontanthjælp«.
 26. § 25, stk. 5-10, og stk. 12-14, ophæves.
 Stk. 11 bliver herefter stk. 5.
 27. §§ 25 b-25 e ophæves.
 28. I § 25 f, stk. 1, 1. pkt., indsættes efter »lov om en aktiv beskæftigelsesindsats«: » eller tilbud i medfør af integrationsprogrammet efter integrationsloven«.
 29. I § 25 f, stk. 1, 2. pkt., ændres »§ 25, stk. 8-10« til: »stk. 5-7«.
 30. § 25 f, stk. 2, 2. pkt., ophæves.
 31. § 25 f, stk. 4, 2. pkt., ophæves, og i 3. pkt. ændres »§ 25, stk. 10« til: »stk. 5-7«.
 32. I § 25 f, indsættes som stk. 5-7:
»Stk. 5. 6-måneders-perioden i stk. 1 beregnes fra første hele kalendermåned, hvorfra personen er påbegyndt i tilbud efter afsnit IV-VII i lov om en aktiv beskæftigelsesindsats eller tilbud i medfør af integrationsprogrammet efter integrationsloven.
Perioden afbrydes, hvis personen i en hel kalendermåned ikke har modtaget kontanthjælp. 6-måneders-perioden i stk. 4 beregnes fra første hele kalendermåned, hvorfra personens ret til kontanthjælp ophører. 6-måneders-perioden afbrydes, hvis personen i en kalendermåned modtager hjælp efter § 25.
Stk. 6. Ved beregning af perioder med kontanthjælp efter stk. 1-4 medregnes endvidere perioder, 1) hvor personen har deltaget i tilbud efter lov om en aktiv beskæftigelsesindsats eller tilbud i medfør af integrationsprogrammet efter integrationsloven, 2) har modtaget engangshjælp efter § 25 a, 3) har modtaget kontanthjælp under forrevalidering, jf. § 47, stk. 5, og 4) perioder, hvor hjælpen har været nedsat eller er bortfaldet efter §§ 36-43.
Stk. 7. Ved beregning af perioder med kontanthjælp efter stk. 1-4 ses der bort fra 1) perioder, hvor der er udbetalt kontanthjælp i forbindelse med graviditet, barsel eller adoption efter § 13, stk. 4, nr. 4, 2) perioder, hvor den pågældende har modtaget støtte efter lov om social service til pasning af handicappet barn, nærtstående med handicap eller alvorlig sygdom eller døende nærtstående og efter lov om ret til orlov og dagpenge ved barsel til pasning af alvorligt sygt barn, samt 3) perioder, hvor den pågældende har aftjent værnepligt.« 33. § 26 affattes således:
 »§ 26. Hjælpen til et ægtepar beregnes som summen af de beløb, som hver af ægtefællerne er berettiget til efter § 25.
 Stk. 2. Hvis kun en af ægtefællerne er berettiget til hjælp efter § 11 og den anden ægtefælle modtager en offentlig forsørgelsesydelse eller tilskud til pasning af egne børn efter § 86 i dagtilbudsloven, beregnes der ikke hjælp til den ægtefælle, der modtager en offentlig forsørgelsesydelse eller det nævnte tilskud.
 Stk. 3. Hvis en af ægtefællerne har valgt ikke at udnytte sine arbejdsmuligheder, jf. § 13, stk. 7, beregnes der alene hjælp til den berettigede ægtefælle efter reglerne i § 25. Hjælpen beregnes igen efter stk. 1, når begge ægtefæller udnytter deres arbejdsmuligheder.
Stk. 4. Der kan ikke ydes tilskud til pasning af egne børn efter § 86 i dagtilbudsloven til en ægtefælle, der ikke udnytter sine arbejdsmuligheder, jf. § 13, stk. 7.« 34. I § 27, stk. 1, ændres »For personer, der opfylder betingelserne i § 11, stk. 3-6, for at få kontanthjælp, udgør hjælpen« til: »Hjælpen udgør«.
 35. § 27 a, 2. pkt., ophæves.
 36. I § 30, stk. 2, ændres »§ 26, stk. 4« til: »§ 26, stk. 2«.
 37. § 31 affattes således:
»§ 31. Har ansøgeren eller ægtefællen arbejdsindtægter eller indtægter som led i tilbud efter lov om en aktiv beskæftigelsesindsats, tilbud i medfør af integrationsprogrammet efter integrationsloven eller andre beskæftigelsesfremmende foranstaltninger, ses der ved beregningen af kontanthjælpen efter § 25 bort fra 14,58 kr. pr. udført arbejdstime.
Det beløb, der samlet kan ses bort fra, kan ikke beregnes på grundlag af mere end 160 timer pr. måned pr. person.
Stk. 2. For personer, der ikke har en fastsat arbejdstid, beregnes timetallet ud fra indtægten divideret med den omregningsfaktor, som er fastsat efter lov om arbejdsløshedsforsikring m.v.
Beskæftigelsesministeren fastsætter regler for omregningen.« 38. I § 33, stk. 1, nr. 2, indsættes efter »lov om en aktiv beskæftigelsesindsats«: » og hjælp efter integrationslovens § 23 f«.
 39. § 34, stk. 3 og 4, affattes således:
 »Stk. 3. Følgende personer kan ikke få særlig støtte:
 1) Ægtepar, der er omfattet af § 13, stk. 7.
 2) Personer under 25 år, som får hjælp efter § 25, stk. 1, nr. 3 og 4.
 3) Personer, der får hjælp efter §§ 25 a og 27.
Stk. 4. Personer, der får nedsat hjælpen efter §§ 36-42, får særlig støtte med det beløb, der ville have været udbetalt, hvis de pågældende ikke havde været omfattet af nedsættelsen.« 40. Overskriften før § 36 affattes således:
»Fradrag i kontanthjælp« 41. I § 36, stk. 1, indsættes efter »lov om en aktiv beskæftigelsesindsats«: », en eller flere dele af integrationsprogrammet efter integrationsloven«.
 42. § 36, stk. 3, ophæves.
 Stk. 4 bliver herefter stk. 3.
 43. § 36, stk. 4, som bliver stk. 3, affattes således:
»Stk. 3. Kommunen kan foretage et forholdsmæssigt fradrag i godtgørelsen efter § 83 i lov om en aktiv beskæftigelsesindsats eller hjælp efter integrationslovens § 23 f, når deltageren uden rimelig grund udebliver fra et tilbud efter lov om en aktiv beskæftigelsesindsats eller en eller flere dele af integrationsprogrammet efter integrationsloven.« 44. I § 38, stk. 2, indsættes efter »lov om en aktiv beskæftigelsesindsats«: » eller integrationslovens § 26 a, stk. 1«.
 45. Overskriften før § 39 affattes således:
»Nedsættelse af kontanthjælp« 46. I § 39, nr. 6, indsættes efter »lov om en aktiv beskæftigelsesindsats«: » eller integrationslovens § 16 a«.
 47. § 40, stk. 1, nr. 4 og 5, ophæves.
 48. Overskriften før § 41 affattes således:
»Ophør af kontanthjælp« 49. I § 41, stk. 1, nr. 1 og 2, indsættes efter »lov om en aktiv beskæftigelsesindsats«: », en eller flere dele af integrationsprogrammet efter integrationsloven«.
 50. I § 41, stk. 1, nr. 2, indsættes efter »afvisning af tilbuddet«: » eller integrationsprogrammet«.
 51. I § 42, stk. 1, nr. 1, indsættes efter »lov om retssikkerhed og administration på det sociale område«: » eller efter § 49, stk. 2, i integrationsloven«.
 52. I § 42, stk. 2 og 3, udgår », starthjælp eller introduktionsydelse«.
 53. § 42, stk. 5, ophæves.
 Stk. 6-9 bliver herefter stk. 5-8.
 54. I § 42 stk. 8, som bliver stk. 7, ændres »1-6« til: »1-5«.
55. I § 43, stk. 1, ændres »§ 25, stk. 1, nr. 3 eller 4, eller stk. 4 eller 12, modtager hjælp efter § 25, stk. 1, nr. 1 eller 2, eller stk. 2 eller 3, og er gift eller samlevende med en person, der modtager starthjælp efter § 25, stk.12, jf. § 26, stk. 2 og 3, eller introduktionsydelse efter integrationsloven eller hvis personen modtager hjælp efter § 25 a « til: »§ 25, stk. 1, nr. 3 eller 4, stk. 4 eller § 25 a« 56. I § 43, stk. 2, 1. og 2. pkt., udgår », starthjælp eller introduktionsydelse«.
 57. I § 44 a, 1. pkt., ændres » kontant- eller starthjælp« til: »kontanthjælp«.
 58. § 47, stk. 3, nr. 5, ophæves.
 Nr. 6 bliver herefter nr. 5.
 59. § 47, stk. 4, ophæves.
 Stk. 5 bliver herefter stk. 4.
 60. I § 79, stk. 1, ændres »§ 25, § 52, stk. 1, § 74 d, stk. 2, og § 45, stk. 3, i lov om en aktiv beskæftigelsesindsats« til: »§ 25, § 52, stk. 1, og § 74 d, stk. 2«.
 61. I § 79, stk. 2, udgår »og efter § 45, stk. 3, i lov om en aktiv beskæftigelsesindsats«.
 62. I § 79, stk. 3, udgår »og efter § 45, stk. 3, i lov om en aktiv beskæftigelsesindsats,«.
 63. § 79, stk. 3, 2. pkt., ophæves.
 64. I § 91, stk. 1, nr. 1, indsættes efter »denne lov«: », integrationslovens § 49, stk. 2,«.
65. I § 93, stk. 1, nr. 2, ændres » eller tilbud efter lov om en aktiv beskæftigelsesindsats m.v.« til: », tilbud efter lov om en aktiv beskæftigelsesindsats eller tilbud i medfør af integrationsprogrammet efter integrationsloven m.v.« 66. I § 93, stk. 3, indsættes efter »lov om en aktiv beskæftigelsesindsats«: », tilbud i medfør af integrationsprogrammet efter integrationsloven«.
 67. § 93 a, stk. 1, nr. 3, affattes således:
»3) uden rimelig grund ophører i eller afviser tilbud efter lov om en aktiv beskæftigelsesindsats, tilbud i medfør af integrationsprogrammet efter integrationsloven eller anden beskæftigelsesfremmende foranstaltning, herunder uddannelse pålagt efter § 21 b i lov om en aktiv beskæftigelsesindsats eller integrationslovens § 16 a.« 68. I § 94, stk. 2, indsættes efter »lov om en aktiv beskæftigelsesindsats«: », tilbud i medfør af integrationsprogrammet efter integrationsloven«.
 69. § 96 a, stk. 1, affattes således:
»§ 96 a.
Foretager en kommune forskudsvis udbetaling af børnebidrag efter § 11 i lov om børnetilskud og forskudsvis udbetaling af børnebidrag, og modtager den bidragspligtige person hjælp efter § 25, stk. 1, nr. 1, eller § 25, stk. 2, nr. 2, fradrager den kommune, der udbetaler hjælp til personen, et beløb ved udbetalingen til dækning af det børnebidrag, som udbetales forskudsvis, jf. dog stk. 2 og 3.« 70. I § 100, stk. 1, 1. pkt., indsættes efter »kapitel 4«: »jf. dog stk. 2«.
 71. I § 100, stk. 1, 3. pkt., ændres »kontanthjælp og starthjælp« til: »kontanthjælp«.
 72. I § 100, stk. 1, 3. pkt., ændres »kontanthjælp, starthjælp, ledighedsydelse eller særlig ydelse« til: »kontanthjælp, ledighedsydelse eller særlig ydelse«.
 73. Efter § 100, stk. 1, indsættes som nyt stykke:
»Stk. 2. Staten refunderer 50 pct. af kommunens udgifter til hjælp efter kapitel 4 for personer, som er omfattet af et integrationsprogram efter integrationsloven.« Stk. 2-4 bliver herefter stk. 3-5.
 74. I § 100 a, stk. 1, indsættes efter »§ 12 b, stk. 1 og 2,«: » eller efter integrationslovens § 20 a, stk. 1 og 2,«.
 75. I § 100 a, stk. 1, indsættes efter »§ 12 b, stk. 3,«: » eller efter integrationslovens § 20 a, stk. 3«.
 76. I § 104, stk. 1, 3. pkt., § 104, stk. 2, 3. pkt. og § 104 a, stk. 1, udgår » starthjælp,«.
 77. § 106, 2. pkt., ophæves.
 78. I § 109, stk. 1, nr. 1, udgår » 25 b, 25 c,«.
 79. I § 109, stk. 1, nr. 3, ændres »§ 26, stk. 4« til: »§ 26, stk. 2«.
§ 2 I integrationsloven, jf. lovbekendtgørelse nr. 1062 af 20. august 2010, som ændret ved § 2 i lov nr. 1543 af 21. december 2010, § 1 i lov nr. 462 af 18. maj 2011, § 7 i lov nr. 600 af 14. juni 2011 og § 1 i lov nr. 759 af 29. juni 2011, foretages følgende ændringer:
 1. I § 4, stk. 1, ændres »udbetaling af introduktionsydelse, jf. kapitel 5« til: »udbetaling af kontanthjælp til udlændinge omfattet af et integrationsprogram, jf. kapitel 5 og lov om aktiv socialpolitik«.
 2. I § 4, stk. 4, 2. pkt., ændres »introduktionsydelse efter de nærmere regler i kapitel 4, 4 a og 5« til: »kontanthjælp efter de nærmere regler i kapitel 4-5 og lov om aktiv socialpolitik«.
 3. I § 5, stk. 2, ændres »udbetaling af introduktionsydelse, jf. kapitel 5« til: »udbetaling af kontanthjælp til udlændinge omfattet af et integrationsprogram, jf. kapitel 5 og lov om aktiv socialpolitik«.
 4. I § 16, stk. 2, ændres »introduktionsydelse, jf. § 25« til: »kontanthjælp efter lov om aktiv socialpolitik«.
 5. I § 16 a, stk. 1, nr. 1, § 20, stk. 1, 3. pkt., § 20, stk. 4, 1. pkt., § 20 a, stk. 1, § 26 a, stk. 1, § 27, stk. 3 og 4, som bliver stk. 1 og 2, § 27 a, stk. 1, § 27 b og to steder i § 32, stk. 2, ændres »introduktionsydelse« til: »kontanthjælp«.
 6. § 20, stk. 5, affattes således:
»Stk. 5. Kontraktens opfølgning skal kunne danne grundlag for kommunalbestyrelsens beslutning om, hvorvidt udlændingen fortsat er berettiget til at modtage hjælp efter integrationsloven eller lov om aktiv socialpolitik, herunder om der skal ske nedsættelse i eller ophør af udlændingens kontanthjælp, jf. §§ 39, 40 og 41 i lov om aktiv socialpolitik.« 7. Efter § 20 b indsættes før overskriften før § 21:
»§ 20 c.
Beskæftigelsesministeren fastsætter regler om, hvordan jobcenteret skal foretage vurderingen af, hvilke aktiviteter eller tilbud udlændingen skal følge.« 8. I § 23, stk. 1, ændres »der i medfør af § 25 er berettiget til introduktionsydelse« til: »der er omfattet af et integrationsprogram og berettiget til kontanthjælp efter lov om aktiv socialpolitik«.
 9. I § 23, stk. 5, udgår »introduktionsydelse eller starthjælp eller«.
 10. § 23 b, stk. 6, ophæves.
 Stk. 7 bliver herefter stk. 6.
 11. I § 23 c, stk. 3, udgår »eller starthjælp«.
 12. § 23 f, stk. 2, 1. pkt., ophæves.
 13. § 24, stk. 2, ophæves.
 14. I § 24 b, stk. 1, ændres »der er berettiget til at modtage introduktionsydelse, jf. § 25« til: »der er omfattet af et integrationsprogram og berettiget til kontanthjælp efter lov om aktiv socialpolitik«.
 15. I § 24 b, stk. 2, nr. 1, indsættes efter »modtaget«: »kontanthjælp eller«.
 16. Overskriften til kapitel 5 affattes således:
»Pligt til tilmelding som arbejdssøgende, rådighedsvurdering m.v.« 17. §§ 25, 25 a, 26, 27 c, 28-31 a og 32 a og overskrifterne før §§ 25, 26, 28, 29 og 32 a ophæves.
 18. I § 26 a, stk.1, indsættes som 3. pkt.:
»De regler, som fastsættes i medfør af § 11, stk. 4, i lov om en aktiv beskæftigelsesindsats, finder tilsvarende anvendelse for udlændingens tilmelding og afmelding som arbejdssøgende.« 19. § 27, stk. 1 og 2, ophæves.
 Stk. 3 og 4 bliver herefter stk. 1 og 2.
 20. I § 32, stk. 1, ændres »introduktionsydelsen« til: »kontanthjælpen«.
 21. I § 40 udgår »5 og«.
 22. I § 41 udgår »5 og«.
 23. § 41 a ophæves.
 24. § 45, stk. 2, ophæves.
 Stk. 3-9 bliver herefter stk. 2-8.
 25. I § 45, stk. 4, der bliver stk. 3, ændres »3.816« til: »2.366«.
 26. I § 45, stk. 7, der bliver stk. 6, ændres »stk. 4« til: »stk. 3«, og »stk. 5« til: »stk. 4«.
 27. § 45 a ophæves.
 28. I § 48, stk. 1, ændres »§ 45, stk. 4-8« til: »§ 45, stk. 3-7«.
 29. § 48, stk. 2, ophæves.
 Stk. 3 bliver herefter stk. 2.
 30. § 50, stk. 7, ophæves.
§ 3 I lov om en aktiv beskæftigelsesindsats, jf. lovbekendtgørelse nr. 710 af 23. juni 2011, foretages følgende ændringer:
 1. I § 1, nr. 3, ændres » kontant- og starthjælpsmodtagere« til: »kontanthjælpsmodtagere«.
 2. § 2, nr. 2 og 3 affattes således:
»2) personer, der modtager kontanthjælp efter lov om aktiv socialpolitik alene på grund af ledighed, bortset fra kontanthjælpsmodtagere, som er omfattet af integrationsprogrammet efter integrationsloven, 3) personer, der modtager kontanthjælp efter lov om aktiv socialpolitik ikke alene på grund af ledighed, bortset fra kontanthjælpsmodtagere, som er omfattet af integrationsprogrammet efter integrationsloven,«.
 3. I § 2, nr. 10, § 4, stk. 2, § 11, stk. 3, § 24, stk. 2, § 35, § 51, stk. 2, § 92, stk. 1 og 3, § 95, § 96, stk. 1 og 2, og § 99, stk. 2, nr. 1-4, udgår » eller starthjælp«.
 4. I § 4 a, stk. 2, ændres » kontant- eller starthjælp« til: »kontanthjælp«.
 5. § 45, stk. 3, ophæves.
 6. I § 73 c, stk. 1 og 2, udgår », starthjælp«.
 7. Overskriften til kapitel 17 affattes således:
»Ret og pligt til tilbud for personer, der modtager kontanthjælp efter lov om aktiv socialpolitik« 8. § 98 b, stk. 1, nr. 3, affattes således:
»3) modtage kontanthjælp efter lov om aktiv socialpolitik og være omfattet af integrationsprogrammet efter integrationsloven i en sammenhængende periode på mindst 3 måneder.« 9. § 120, stk. 2, ophæves.
§ 4 I lov om ansvaret for og styringen af den aktive beskæftigelsesindsats, jf. lovbekendtgørelse nr. 731 af 15. juni 2010, som ændret ved § 2 i lov nr. 1596 af 22. december 2010, foretages følgende ændringer:
 1. I § 56 a, stk. 1, ændres » introduktionsydelse efter integrationsloven« til: »kontanthjælp efter lov om aktiv socialpolitik og er omfattet af integrationsprogrammet efter integrationsloven«.
§ 5 I lov om individuel boligstøtte, jf. lovbekendtgørelse nr. 663 af 14. juni 2011, foretages følgende ændringer:
 1. I § 8, stk. 5, udgår: » § 25, stk. 5, 7, 8, 9 eller 10 eller«.
 2. § 42 a ophæves.
§ 6 I lov om kommunal udligning og generelle tilskud til kommuner, jf. lovbekendtgørelse nr. 561 af 19. juni 2009, som ændret ved lov nr. 710 af 25. juni 2010, § 5 i lov nr. 1602 af 22. december 2010, § 3 i lov nr. 462 af 18. maj 2011 og § 10 i lov nr. 592 af 14. juni 2011, foretages følgende ændring:
 1. I § 14, stk. 2, nr. 5, ændres »kommunale udgifter til danskundervisning til udlændinge og undervisning i danske samfundsforhold og dansk kultur og historie samt introduktionsydelse og aktivering efter integrationslovens kapitel 4-5« til: »kommunale udgifter til danskundervisning til udlændinge og undervisning i danske samfundsforhold og dansk kultur og historie samt kontanthjælp og aktivering efter integrationslovens kapitel 4-5«.
§ 7 Stk.1. Loven træder i kraft den 1. januar 2012.
 Stk. 2. For personer, der fortsat modtager forudbetalt hjælp, reguleres ydelsen for januar 2012 senest den 31. januar 2012.
 Stk. 3. Afgørelser om sanktioner, truffet efter de hidtidige regler i § 43 i lov om aktiv socialpolitik eller integrationslovens § 31 a, har gentagelsesvirkning i forhold til afgørelser om sanktioner, der træffes i medfør af § 42, stk. 2 og 3, samt § 43, stk. 2, i lov om aktiv socialpolitik den 1. januar 2012 eller senere, jf. § 1, nr. 51-56.
 Stk. 4. Starthjælp, der inden lovens ikrafttræden, er udbetalt til en person, der er visiteret til fleksjob, indgår i opgørelsen af den periode på 18 måneder inden for 24 måneder, hvor kommunen fuldt ud afholder udgifterne, jf. § 1, nr. 72 og 76.
Bemærkninger til lovforslaget 1. Indledning Regeringen har som mål, at færre mennesker skal leve i fattigdom.
Derfor vil regeringen afskaffe de lave ydelser i kontanthjælpssystemet.
Det vil sige starthjælp, »loftet over kontanthjælpen«, den såkaldte 500-kroners-nedsættelse, 225 timers reglen og introduktionsydelse, der er blevet indført siden 2002.
 Regeringen mener ikke, at det økonomiske incitament, der ligger i de lave ydelser kan retfærdiggøre den store gruppe af mennesker, der må leve i fattigdom og uden for fællesskabet, som følge af, at de er blevet omfattet af de lave ydelser.
Afskaffelsen af de lave ydelser kan dog ikke stå alene.
Regeringen vil derfor gennemføre en kontanthjælpsreform med udgangspunkt i princippet om ret og pligt.
Personer, der ikke uden videre kan komme i arbejde, skal have bedre hjælp til at komme videre enten i beskæftigelse eller i uddannelse.
Ved at gennemføre kontanthjælpsreformen og afskaffe de lave ydelser, ønsker regeringen, at der på sigt kan skabes et Danmark med større balance, mindre ulighed og mindre fattigdom.
Derfor fremsætter regeringen dette lovforslag om ophævelse af de lave ydelser.
2. Lovforslagets indhold Forslaget indeholder følgende hovedelementer:
1. Ophævelse af starthjælpen 2. Ophævelse af det såkaldte loft over kontanthjælpen 3. Ophævelse af den såkaldte 500-kroners-nedsættelse 4. Ophævelse af 225 timers reglen 5. Ophævelse af introduktionsydelsen 6. Konsekvensændringer 2.1. Ophævelse af starthjælpen 2.1.1. Gældende ret Efter gældende regler er retten til kontanthjælp betinget af, at ansøgeren har opholdt sig her i riget i sammenlagt 7 år indenfor de seneste 8 år.
Reglen blev indført ved lov nr. 361 af 6. juni 2002. Opfylder en ansøger ikke opholdskravet, vil vedkommende alene være berettiget til starthjælp, der ydes på et lavere niveau end kontanthjælp.
For personer, der er indrejst i Danmark efter den 1. juli 2006, gælder endvidere, at de skal opfylde et krav om beskæftigelse i ordinært arbejde, der svarer til fuldtidsarbejde i 2 år og 6 måneder inden for de seneste 8 år, for at blive berettiget til kontanthjælp.
Reglen får først virkning fra 1. juli 2013.
Det følger af EU-reglerne, at erhvervsaktive EU-borgere som udgangspunkt kan sidestille opholds- og beskæftigelsesperioder i andre EU-lande med perioder i Danmark.
Dette følger af en fortolkning af EU-reglerne, hvorefter EU-arbejdstagere skal have de samme sociale og skattemæssige fordele som indenlandske arbejdstagere.
2.1.2. Den foreslåede ordning Det foreslås, at starthjælpen afskaffes, således at alle, der ikke kan forsørge sig selv og opfylder betingelserne for at modtage hjælp efter lov om aktiv socialpolitik, kan modtage kontanthjælp.
Ophævelsen af starthjælpen vil betyde, at alle personer, der modtager hjælp i medfør af lov om aktiv socialpolitik, vil få udmålt kontanthjælp, og der gælder således ikke længere et opholds- eller beskæftigelseskrav.
For at blive berettiget til at modtage kontanthjælp, skal en person dog opfylde de almindelige betingelser for at modtage hjælp, herunder at personen udnytter sine arbejdsmuligheder aktivt.
2.2. Ophævelse af det såkaldte loft over kontanthjælpen 2.2.1. Gældende ret »Loftet over kontanthjælpen« var en del af aftalen om »Flere i arbejde« og trådte i kraft 1. juli 2003 med virkning pr. 1. januar 2004, jf. lov nr. 417 af 10. juni 2003. Loftet betyder, at den samlede hjælp til forsørgelse til personer, der har modtaget hjælp i 6 sammenhængende måneder, højst kan udgøre 13.345 kr. for gifte og samlevende, der er forsørgere, 10.044 kr. for gifte og samlevende, der ikke er forsørgere, 16.648 kr. for enlige forsørgere og 13.345 kr. for enlige, der ikke er forsørgere.
 I beregningen af den samlede hjælp indgår kontanthjælp med det beløb, der ville have været udbetalt, hvis personen ikke havde været omfattet af reglerne om fradrag i, nedsættelse af og ophør af ydelsen (sanktioner), starthjælp, introduktionsydelse, særlig støtte og boligstøtte med visse undtagelser.
 Hvis den beregnede hjælp efter § 25 b i lov om aktiv socialpolitik overstiger de beløb, loftet udgør, nedsættes den samlede hjælp med det overskydende beløb.
2.2.2. Den foreslåede ordning Det foreslås, at »loftet over kontanthjælpen« ophæves, således at der ikke sker reduktion af de samlede ydelser fremover.
 Personer, der modtager kontanthjælp, vil således ikke længere blive omfattet af et loft, når vedkommende har modtaget hjælp i sammenlagt 6 måneder.
2.3. Ophævelse af den såkaldte 500-kroners-nedsættelse 2.3.1. Gældende ret Den såkaldte 500-kroners-nedsættelse blev indført som et led i udmøntningen af den politiske aftale »Flere i arbejde«, jf. lov nr. 1037 af 15. december 2002. Reglen indebærer, at ægtepar, hvor en eller begge modtager kontanthjælp efter lov om aktiv socialpolitik, får den månedlige hjælp nedsat med 500 kr. (634 kr. 2011-niveau) for hver person, når en af ægtefællerne har modtaget kontanthjælp i 6 sammenhængende måneder.
Hvis der kun udbetales hjælp til den ene ægtefælle, sker reduktionen hos denne med to gange 500 kr.
6-måneders-perioden beregnes fra første hele kalendermåned, hvorfra personen er berettiget til at modtage hjælp.
Perioden afbrydes dog, hvis begge ægtefæller i en hel kalendermåned ikke har modtaget kontanthjælp.
 Herudover sker der ikke forhøjelse af boligstøtten som følge af 500-kroners-nedsættelsen af kontanthjælpen.
2.3.2. Den foreslåede ordning Det foreslås, at 500-kroners-nedsættelsen afskaffes, således at der ikke sker en reduktion af hjælpen efter 6 måneder, og at boligstøttereglerne ændres som følge heraf.
2.4. Ophævelse af 225 timers reglen 2.4.1. Gældende ret Efter de gældende regler skal et ægtepar, der har modtaget kontanthjælp i sammenlagt 1 år, hvor en eller begge ægtefæller er berettiget til hjælp efter loven, og hvor hjælpen til begge ægtefæller beregnes på grundlag af voksensats, dokumentere, at de begge har haft 225 timers ordinært og ustøttet arbejde inden for de seneste 12 kalendermåneder, for at begge ægtefæller anses for at udnytte deres arbejdsmuligheder og derved bevarer retten til kontanthjælp.
225 timers reglen blev oprindeligt indført i form af et krav om dokumentation af 300 timers ordinært og ustøttet arbejde indenfor 24 måneder.
Reglen trådte i kraft den 1. april 2007, jf. lov nr. 239 af 27. marts 2006. 300 timers reglen blev i 2009 ændret til en 450 timers regel. 450-timers-reglen blev senere ændret til den gældende 225 timers regel. 225 timers reglen trådte i kraft den 1. juli 2011, men har dog først konsekvenser for ægtepar fra den 1. juli 2012.
Ægtepar, der er omfattet af reglen, og som ikke kan dokumentere, at de opfylder kravet om arbejde, får alene beregnet hjælp til den ægtefælle, som opfylder betingelsen.
Hvis ingen af ægtefællerne opfylder betingelsen, beregnes der hjælp til den ægtefælle, som kommunen vurderer til at være tættest på arbejdsmarkedet.
Hvis en ægtefælles arbejdsevne er så begrænset, at vedkommende ikke kan opnå beskæftigelse på det ordinære arbejdsmarked, er han eller hun undtaget fra kravet.
Desuden gælder, at perioden på 12 måneder, hvor arbejdet udføres, kan forlænges, hvis der har været perioder, hvor den pågældende ikke har kunnet arbejde på grund af sygdom, barsel m.v.
2.4.2. Den foreslåede ordning Det foreslås, at 225 timers reglen ophæves, således at et kontanthjælpsægtepar ikke længere skal dokumentere 225 timers ordinært og ustøttet arbejde for, at begge ægtefæller kan få udmålt hjælp. Ægteparret skal dog stadig stå til rådighed efter de almindelige rådighedsregler.
Det vil fortsat være muligt for en ægtefælle, som udelukkende eller hovedsageligt har arbejdet i hjemmet, at vælge ikke at udnytte sine arbejdsmuligheder.
I så fald beregnes der alene hjælp til den anden ægtefælle.
2.5. Ophævelse af introduktionsydelsen 2.5.1. Gældende ret Nyankomne udlændinge, som er omfattet af et integrationsprogram efter integrationsloven, er efter de gældende regler berettiget til introduktionsydelse efter integrationsloven.
Introduktionsydelsen ydes på samme niveau som starthjælp, det vil sige på et lavere niveau end kontanthjælp.
Der er til reglen om introduktionsydelse knyttet en række betingelser for at modtage ydelsen.
Disse regler modsvarer de regler, der gælder for personer, der i dag modtager starthjælp eller kontanthjælp.
 Ydelsen efter integrationsloven er betinget af, at personen deltager i et integrationsprogram, mens ydelser efter lov om aktiv socialpolitik er betinget af, at personen deltager i tilbud efter lov om en aktiv beskæftigelsesindsats.
 Kommunernes udgifter til introduktionsydelse refunderes i dag af staten med 50 pct.
Herudover modtager de kommuner, der modtager flygtninge og familiesammenførte, et månedligt grundtilskud på 3.889 kr. (2011-niveau) til dækning af kommunens udgifter til boliger, modtagelse, tolkning mv.
Grundtilskuddet er fastsat således, at det udover dækning af disse sociale merudgifter i forbindelse med modtagelse af nyankomne flygtninge og familiesammenførte, også dækker en andel af de gennemsnitlige udgifter til introduktionsydelse.
Den andel finansieres dog af kommunerne under ét via modregning i den kommunale budgetgaranti.
2.5.2. Den foreslåede ordning Det foreslås, at integrationsloven ændres, således at den gruppe af udlændinge, der i dag modtager introduktionsydelse efter integrationslovens regler, for fremtiden kan modtage kontanthjælp efter lov om aktiv socialpolitik.
 Integrationsprogrammet bevares uændret, og det er således alene ydelsen, der ændres.
 Som led i satspuljeinitiativet Brug for alle  håndholdt indsats til udsatte kontanthjælpsmodtagere skal der i 2012 sikres en tættere og håndholdt opfølgning til kontanthjælpsmodtagere, i det omfang de ikke er i stand til at deltage i en beskæftigelsesrettet indsats (matchgruppe 3) med henblik på at sikre, at de kommer i gang med en beskæftigelsesrettet indsats og opnår tilknytning til arbejdsmarkedet.
Det indebærer bl.a., at der for personer, der tidligere har modtaget introduktionsydelse, og som overgår til kontanthjælp, skal foretages en såkaldt matchvurdering.
For øvrige personer i denne målgruppe foretages en vurdering af, om borgeren er matchvurderet korrekt.
Ved matchkategorisering forstås en inddeling af ydelsesmodtagere i såkaldte matchgrupper afspejlende den enkeltes beskæftigelsespotentiale.
Matchkategoriseringen er et praktisk arbejdsredskab i dagligdagen for jobcentrenes medarbejdere og bidrager til en ensartet behandling af ligeartede tilfælde.
Herudover giver matchkategoriseringen mulighed for en mere præcis statistisk bearbejdning af, hvorledes ydelsesmodtagere fordeler sig i henseende til beskæftigelsespotentiale.
 Jobcentrene har i dag pligt til at matchvurdere starthjælps- og kontanthjælpsmodtagere, mens der for introduktionsydelsesmodtagere, dvs. udlændinge omfattet af et integrationsprogram, ikke består nogen pligt hertil.
 Det foreslås derfor, at integrationsloven ændres, således at matchvurdering af personer omfattet af et integrationsprogram fremover bliver pligtmæssig.
Som led i satspuljeinitiativet skal der i øvrigt for kontanthjælpsmodtagere i målgruppen, som en del af jobplanen indgås en kontrakt med jobcenteret om fælles mål for den videre indsats, herunder hvilken social indsats og hvilke initiativer i forhold til sundhedssystemet, der skal iværksættes for at personen kommer væk fra passiv forsørgelse.
For kontanthjælpsmodtagere, som er omfattet af en integrationskontrakt, bliver kontrakten en integreret del af integrationskontrakten og skal tage samme hensyn som nævnt ovenfor.
For andre kontanthjælpsmodtagere vil denne indsats blive udmøntet administrativt med hjemmel i lov om en aktiv beskæftigelsesindsats § 21, stk. 2, og § 31.
Som konsekvens af forslaget om at afskaffe introduktionsydelsen foreslås det samtidig, at grundtilskuddet efter integrationsloven nedjusteres tilsvarende.
Det månedlige grundtilskud foreslås på den baggrund nedjusteret til 2.481 kr. (2012-niveau).
Forslaget indebærer en forenkling af finansieringen på området, idet grundtilskuddet efter integrationsloven fremover ikke skal modregnes i budgetgarantien.
Dette vil sikre en større gennemskuelighed i finansieringen.
 Forslaget indebærer således ikke væsentlige ændringer af finansieringsbestemmelserne i lov om aktiv socialpolitik, men nødvendiggør en ændring af integrationslovens bestemmelse om refusion af udgifter til introduktionsydelse og en nedjustering af grundtilskuddet.
 Bekendtgørelse nr. 807 af 28. juni 2011 om opgørelse af den kommunale budgetgaranti vil blive ændret i overensstemmelse hermed.
2.6. Konsekvensændringer som følge af forslaget 2.6.1. Lov om aktiv socialpolitik På baggrund af forslaget om, at introduktionsydelsen afskaffes, og at de personer, der tidligere havde ret til introduktionsydelse, nu får ret til kontanthjælp efter reglerne i lov om aktiv socialpolitik, skal der foretages konsekvensændringer i denne lov.
Der er ikke i forbindelse med konsekvensændringerne tiltænkt ændringer af de rettigheder og pligter, som personer, der er omfattet af et integrationsprogram, og som fremover vil modtage kontanthjælp, i dag er omfattet af.
Der vil endvidere ikke ske ændringer i forhold til opfølgning på, om persongruppen opfylder betingelserne for at modtage ydelsen, da reglerne om rådighed og sanktion for personer, der modtager introduktionsydelse og personer, der modtager kontant- og starthjælp allerede i dag er harmoniseret.
Det betyder, at for alle kontanthjælpsmodtagere, herunder personer, der er omfattet af et integrationsprogram efter integrationsloven, skal de grundlæggende betingelser for at kunne blive berettiget til hjælp fortsat være opfyldt.
De skal have været udsat for ændringer i deres forhold fx sygdom.
Herudover skal en ansøger om kontanthjælp på grund af ændringen i sine forhold ikke kunne skaffe det nødvendige til sin egen eller familiens forsørgelse, og behovet må ikke kunne dækkes igennem andre ydelser.
Når en person modtager kontanthjælp, skal pågældende udnytte sine arbejdsmuligheder aktivt.
Det betyder, at personen skal opfylde sin forpligtigelse til at stå til rådighed ved at tage imod rimelige tilbud om arbejde eller tilbud efter lov om en aktiv beskæftigelsesindsats og integrationsloven og deltage i jobsamtaler m.v.. Endelig skal personer, der alene har ledighed som problem tilmelde sig som arbejdssøgende, lægge sit cv i Jobnet og bekræfte sin tilmelding som arbejdssøgende hver 7. dag.
Hvis personen ikke overholder sin pligt til at udnytte sine arbejdsmuligheder aktivt, og der ikke er en rimelig grund til dette, skal kommunen træffe afgørelse om en sanktion.
Det kan dreje sig om en periodesanktion, hvis personen udebliver fra samtaler eller tilbud uden rimelig grund.
I denne situation foretager kommunen fradrag i hjælpen for de dage, hvor personen udebliver fra tilbuddet eller samtalen.
Hvis en person fx ophører i ordinært arbejde uden rimelig grund eller ikke giver meddelelse om sygdom, når personen skal starte i tilbud, skal kommunen træffe afgørelse om en punktsanktion.
Det indebærer, at kontanthjælpen nedsættes med et fast beløb afhængigt af om personen modtager hjælp på voksensats eller ungesats.
 Endelig kan kommunen træffe afgørelse om, at hjælpen ophører, hvis en person uden rimelig grund afviser et rimeligt tilbud efter lov om en aktiv beskæftigelsesindsats eller en eller flere dele af integrationsprogrammet, eller hvis personen uden rimelig grund har gentagne udeblivelser fra tilbuddet eller en eller flere dele af integrationsprogrammet, og udeblivelserne har et så betydeligt omfang, at det kan sidestilles med en afvisning af tilbuddet eller integrationsprogrammet.
Ved sanktion i form af ophør af hjælpen, ophører hjælpen tilsvarende hos ægtefællen.
Personen og dennes eventuelle ægtefælle kan igen få hjælp, når de deltager i det tilbud, som kommunen stiller til rådighed.
Endelig vil en person, der er omfattet af et integrationsprogram i samme omfang som kontanthjælpsmodtagere kunne blive mødt af et krav om tilbagebetaling af ydelsen, fx hvis personen ikke har opfyldt sin oplysningspligt ved ikke at have oplyst kommunen om, at pågældende har arvet.
Konsekvensen af, at denne persongruppe nu vil modtage kontanthjælp er, at eventuelle tilbagebetalingskrav skal fremsættes efter reglerne i lov om aktiv socialpolitik.
Indholdsmæssigt vil der ikke være tale om en ændring i forhold til gældende ret, da tilbagebetalingsreglen i integrationsloven henviser til reglerne i lov om aktiv socialpolitik.
Endvidere fremgår reglen om kommunernes ret til statsrefusion for udgifter til personer, som modtager kontanthjælp, og er omfattet af et integrationsprogram efter integrationsloven, af lov om aktiv socialpolitik.
Staten yder fortsat 50 pct. refusion til kommunerne for udgifter til hjælp for denne gruppe.
 Endvidere foreslås det, at reglen om, at der ikke kan ydes refusion af kommunens udgifter til introduktionsydelse til sygeopfølgning, hvis kommunen ikke har vurderet, om der skal udarbejdes en sygeopfølgningsplan eller ikke har fulgt op på sygeopfølgningsplanen rettidigt, som en konsekvens af ændringen af integrationsloven flyttes til lov om aktiv socialpolitik.
2.6.2. Integrationsloven Ophævelsen af integrationslovens regler om introduktionsydelse kræver bl.a. som følge af den udstrakte parallelitet mellem ydelsesreglerne i lov om aktiv socialpolitik og integrationsloven, at der gennemføres en række konsekvensændringer af teknisk karakter uden betydning for den enkelte ydelsesmodtagers retsstilling.
2.6.3. Lov om en aktiv beskæftigelsesindsats og i lov om ansvaret for og styringen af den aktiv beskæftigelsesindsats Som konsekvens af, at starthjælpen og introduktionsydelse foreslås afskaffet, og personerne i stedet vil få kontanthjælp, foreslås, at starthjælp og introduktionsydelse udgår af lov om en aktiv beskæftigelsesindsats og i lov om ansvaret for og styringen af den aktive beskæftigelsesindsats.
Målgrupperne, der efter gældende regler omfatter både kontant- og starthjælpsmodtagere samt i nogle tilfælde modtagere af introduktionsydelse, vil herefter være personer, der modtager kontanthjælp efter lov om en aktiv social politik bortset fra kontanthjælpsmodtagere, som er omfattet af integrationsprogrammet efter integrationsloven.
Enkelte steder er starthjælp og introduktionsydelse bibeholdt.
Det gælder de steder, hvor der er krav om forudgående ledighed, og hvor de to ydelser kan tælle med ved opgørelse af kravet.
Eksempelvis den særlige løntilskudsordning for personer over 55 år, hvor der er et krav om, at personen i en forudgående periode på mindst 12 måneder skal have modtaget kontanthjælp, starthjælp eller introduktionsydelse.
Når behovet for at kunne medregne starthjælp og introduktionsydelse udløber, vil reglerne blive ophævet.
2.6.4. Lov om kommunal udligning og generelle tilskud til kommuner Som følge af afskaffelsen af introduktionsydelsen, skal der foretages en konsekvensændring, således at introduktionsydelse ikke længere fremgår af bestemmelsen.
3. Økonomiske og administrative konsekvenser for det offentlige De økonomiske og administrative konsekvenser for det offentlige af at afskaffe de lave forsørgelsesydelser omfatter afskaffelse af starthjælpen, introduktionsydelse, loft over kontanthjælpen samt 225 timers reglen.
I forbindelse med afskaffelse af loftet over kontanthjælpen afskaffes også det høje timefradrag samt »500-kroners-nedsættelsen«.
I forbindelse med afskaffelse af introduktionsydelse og starthjælp afskaffes tillige beskæftigelsestillægget i forbindelse med aktivering i form af virksomhedspraktik for starthjælps- og introduktionsydelsesmodtagere.
De samlede økonomiske konsekvenser af dette lovforslag er offentlige merudgifter i 2012 på 553 mio. kr. stigende til 657 mio. kr. (2012 pl. ) i 2015, jf. tabel 14, der viser de samlede offentlige udgifter ved afskaffelse af de lave ydelser.
Heraf skønnes for 2012 nettomerudgifter for kommunerne på 551 mio. kr. og nettomerudgifter for staten på 2 mio. kr.
 Afskaffelse af særordningerne på kontanthjælpsområdet  starthjælpen (inklusiv introduktionsydelse), kontanthjælpsloftet samt timereglen  skønnes samlet at reducere den strukturelle beskæftigelse med i størrelsesordenen 2.000-3.000 fuldtidspersoner.
 Effekten af ophævelsen kan være mindre på helt kort sigt, fordi det kan tage tid, før ændringen får fuld gennemslag på de berørte personers adfærd.
3.1. Afskaffelse af starthjælp Forslaget skønnes at medføre en årlig merudgift på 206 mio. kr. i 2012. Der forventes således i 2012 at være ca. 3.950 helårspersoner, der i gennemsnit vil modtage ca. 4.370 kr. mere i hjælp pr. måned ved afskaffelse af starthjælp.
Merudgiften skønnes at stige til 250 mio. kr. i 2015 som følge af en stigning i antallet af ydelsesmodtagere.
Kommunerne finansierer 70 procent af udgifterne til personer på passiv starthjælp, 70 procent af udgifterne til personer i øvrige vejlednings- og opkvalificeringstilbud og 50 procent af udgifterne til personer i ordinær uddannelse og i virksomhedspraktik.
På grundlag af fordelingen af starthjælpsmodtagere på passiv og aktiv hjælp er kommunernes gennemsnitlige andel af udgifterne til starthjælp beregnet til 67 procent.
Udgifter til starthjælp er omfattet af budgetgarantien.
3.2. Afskaffelse af det såkaldte loft over kontanthjælpen Forslaget skønnes at medføre en årlig merudgift til boligstøtte på 49 mio. kr.
Der forventes desuden en årlig merudgift på 8 mio. kr. til særlig støtte.
Der skønnes således at være ca. 5.230 helårspersoner, som ved afskaffelse af loftet gennemsnitligt vil modtage ca. 770 kr. mere om måneden i boligstøtte.
Det forudsættes desuden, at ca. 950 personer gennemsnitligt vil få ca. 725 kr. mere i særlig støtte ved afskaffelse af loftet.
Kommunerne finansierer 50 procent af udgifterne til boligstøtte og skønnes at finansiere 67 procent af udgifterne til særlig støtte.
Finansieringsandelen på 67 procent til merudgiften til særlig støtte er beregnet på grundlag af fordelingen af de berørte loftspersoner på henholdsvis passiv og aktiv kontanthjælp.
Udgifter til boligstøtte er omfattet af det udvidede totalbalanceprincip (DUT), og udgifter til særlig støtte er omfattet af budgetgarantien.
3.3. Afskaffelse af den såkaldte 500-kroners-nedsættelse Forslaget skønnes at medføre en årlig merudgift på 80 mio. kr. i 2012 og hvert af årene frem til 2015. Afskaffelse af »500-kroners-nedsættelsen« skønnes at omfatte ca. 7.800 helårspersoner. Ægtepar vil med afskaffelsen af reglen modtage to gange 653 kr. mere om måneden.
Kommunerne skønnes på grundlag af fordelingen af de berørte personer af loft over kontanthjælpen på henholdsvis passiv og aktiv kontanthjælp at finansiere ca. 67 procent af merudgifterne.
Udgifter til kontanthjælp er omfattet af budgetgarantien.
3.4. Afskaffelse af 225 timers reglen Forslaget skønnes at medføre en årlig merudgift på 70 mio. kr.
Der skønnes at være ca. 400 gifte personer, der bliver berettiget til kontanthjælp svarende til 10.335 kr. eller 14.761 kr. om måneden.
Kommunerne skønnes på grundlag af fordelingen af de berørte personer på loft over kontanthjælp på henholdsvis passiv og aktiv kontanthjælp at finansiere ca. 67 procent af merudgifterne.
Udgifter til kontanthjælp er omfattet af budgetgarantien.
3.5. Afskaffelse af den lave introduktionsydelse Forslaget skønnes at medføre en merudgift på 285 mio. kr. i 2012. Der forventes i 2012 at være ca. 5.335 helårspersoner, der i gennemsnit vil modtage ca. 4.500 kr. mere pr. måned som følge af afskaffelse af introduktionsydelsen.
Antallet af helårspersoner skønnes at udgøre ca. 6.055 i 2013, ca. 6.440 i 2014 og ca. 6.415 i 2015. Merudgifterne skønnes på dette grundlag af udgøre 324 mio. kr. i 2013, 344 mio. kr. i 2014 og 343 mio. kr. i 2015. Merudgifterne finansieres med 50 procent af kommunerne.
3.6. Afskaffelse af det høje timefradrag Forslaget skønnes på grundlag af oplysninger fra Kommunedatas kontanthjælpsregister at medføre en årlig mindreudgift på ca. 50 mio. kr. som følge af, at timefradraget falder fra 36,54 kr. til 14,99 kr. (2012 niveau). Der har i 2011 frem til medio august 2011 været ca. 3.700 personer, der i 2011 fik det høje timefradrag på 36,54 kr.
Kommunerne skønnes på grundlag af fordelingen af de berørte personer på loft over kontanthjælp på henholdsvis passiv og aktiv kontanthjælp at finansiere ca. 67 procent af mindreudgifterne.
Udgifter til kontanthjælp er omfattet af budgetgarantien.
3.7. Afskaffelse af beskæftigelsestillæg til modtagere af starthjælp og introduktionsydelse Forslaget skønnes at medføre en årlig mindreudgift på ca. 30 mio. kr. årligt frem til 2015. Mindreudgiften er beregnet på grundlag af oplysninger fra Kommunedatas kontanthjælpsregister om udgifter i 2011 frem til medio august måned og opregnet til helårsbeløb.
Der var frem til medio august ca. 2.200 personer på enten starthjælp eller introduktionsydelse, der fik beskæftigelsestillæg på 14,99 kr. pr. time.
Kommunerne finansierer 50 procent af udgifterne til introduktionsydelse eller starthjælp i virksomhedspraktik.
Udgifter til starthjælp og introduktionsydelse er omfattet af budgetgarantien.
3.8. Økonomiske konsekvenser som følge af, at staten skal finansiere 2/3 af ATP-bidraget, når personerne kommer på kontanthjælp i stedet for på starthjælp eller introduktionsydelse Forslaget skønnes at medføre en statslig merudgift på ca. 12 mio. kr. i 2012 stigende til 14,5 mio. kr. i 2015 som følge af, at starthjælps- og introduktionsydelsesmodtagere overgår til kontanthjælp og skal betale ATP, hvis de modtager voksensats og har modtaget kontanthjælp i mindst ½ år.
Staten bidrager med 2/3 af ATP-bidraget svarende til 180 kr. pr. måned.
Kontanthjælpsmodtagerne betaler selv 1/3 af bidraget.
Der skønnes at være ca. 5.500 flere helårspersoner i 2012 stigende til ca. 6.600 i 2015, som skal betale ATP-bidrag, når starthjælpen og introduktionsydelsen afskaffes.
3.9. Omlægning af grundtilskuddet Kommunerne kan fremover hjemtage refusion for den udvidede personkreds i lov om aktiv socialpolitik efter reglerne for kontanthjælpsmodtagere.
Dermed bortfalder den sammenhæng, der tidligere var mellem grundtilskuddet, jf. integrationslovens § 45, stk. 4, og introduktionsydelsen.
På baggrund heraf foretages en nedjustering af grundstilskuddet med 38 pct. svarende til den del af tilskuddet, som vedrører introduktionsydelsen, således at grundtilskuddet fremover ikke skal modregnes i budgetgarantien.
Grundtilskuddet udgør ca. 48.000 kr. årligt pr. udlænding omfattet af integrationsprogrammet.
Nedjustering af grundtilskuddet indebærer, at kommunerne fremover vil modtage 18.240 kr. mindre årligt pr. udlænding omfattet af integrationsprogrammet.
Dette vil dog blive modsvaret af en merindtægt for kommunerne via budgetgarantien.
Omlægning af grundtilskuddet er således udgiftsneutral for det offentlige set under ét.
 Det skønnes, at ca. 14.000 helårspersoner er omfattet af integrationsprogrammet i årene 2012-2015. Endvidere skønnes det, at kommunerne hjemtager 95 pct. af grundtilskuddene.
3.10. Afledte konsekvenser på boligstøtte Der skønnes at blive offentlige mindreudgifter til boligstøtte på ca. 50 mio. kr. årligt til forsørgere som følge af henholdsvis afskaffelse af starthjælp og den lave introduktionsydelse (-30 mio. kr.), afskaffelse af 450 timers reglen (-10 mio. kr.), afskaffelse af »500-kroners-nedsættelsen« (-15 mio. kr.), og afskaffelse af det høje timetillæg (5 mio. kr.). Kommunerne finansierer 50 procent af udgifterne til boligstøtte.
Udgifter til boligstøtte er omfattet af det udvidede totalbalanceprincip (DUT).
3.11. Afledte konsekvenser vedrørende. daginstitutionsbetaling Der skønnes at blive offentlige mindreudgifter til daginstitutionsbetaling på ca. 25 mio. kr. årligt som følge af henholdsvis afskaffelse af starthjælp, den lave introduktionsydelse, afskaffelse af »500-kroners-nedsættelse« og afskaffelse af 450 timers reglen.
Den samlede mindreudgift som følge af disse 3 forslag er ca. 40 mio. kr., hvis alle berørte børn i alderen 0-9 år er i pasningstilbud.
Det forudsættes, at de samlede mindreudgifter udgør 62 procent af 40 mio. kr., svarende til ca. 25 mio. kr. i 2012. Kommunerne finansierer 100 procent af udgifterne til daginstitution.
Kommunernes udgifter til daginstitution er omfattet af det udvidede totalbalanceprincip (DUT).
3.12. Administrative konsekvenser I forbindelse med indførelse af de lave ydelser (starthjælp, loft over kontanthjælpen og 300/450/225 timers reglen) blev der udelukkende givet kommunerne kompensation for merudgifter til administration ved indførelse af loft over kontanthjælpen i 2003/2004. Kommunerne fik i forbindelse med indførelse af loft over kontanthjælpen 2,4 mio. kr. (2 mio. kr. i 2003 pl. svarende til 2,4 mio. kr. i 2012 pl. ), som nu afgives til staten.
3.13. Samlede økonomiske konsekvenser af afskaffelsen af de lave ydelser De økonomiske konsekvenser skal forhandles med de kommunale parter.
 4. Økonomiske og administrative konsekvenser for erhvervslivet m.v.
 Forslaget har ingen konsekvenser for erhvervslivet.
5. Administrative konsekvenser for borgerne Afskaffelsen vil bevirke, at borgerne har færre regler at skulle forholde sig til.
6. Miljømæssige konsekvenser Forslaget har ingen miljømæssige konsekvenser.
7. Forholdet til EU-retten Forslaget har ingen EU-retlige konsekvenser.
8. Hørte myndigheder og organisationer Forslaget bliver sendt i ekstern høring samtidig med fremsættelsen af lovforslaget:
 Advokatrådet, Amnesty International, Ankestyrelsen, Beskæftigelsesrådet, Beskæftigelsesrådets Ydelsesudvalg, Center for ligebehandling af Handicappede, Dannerhuset, Dansk Arbejdsgiverforening, Dansk Erhverv, Dansk Flygtningehjælp, Dansk Industri, Danske Regioner, Dansk Retspolitisk Forening, Dansk Røde Kors, Dokumentations- og Rådgivningscentret om Racediskrimination, Dansk Socialrådgiverforening, De Samvirkende Invalideorganisationer, Det Centrale Handicapråd, FOA  Foreningen af Offentligt Ansatte, Foreningen af socialchefer i Danmark, Foreningen af Statsforvaltningsdirektører, Foreningen af Statsforvaltningsjurister, Forsvarsarbejdernes Landsorganisation, Frivillig Rådet, Institut for Menneskerettigheder, Indvandrerrådgivningen, Kommunernes Landsforening, Landsorganisationen i Danmark, Rehabiliterings- og Forskningscentret for Torturofre, Retssikkerhedsfonden, Rigsrevisionen, Rådet for Socialt Udsatte, Rådet for Etniske Minoriteter, UNHCR og Ægteskab Uden Grænser.
Bemærkninger til lovforslagets enkelte bestemmelser Til § 1 Til nr. 1 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Efter den gældende § 1, stk. 2, 2. pkt. skal modtageren af hjælp og dennes ægtefælle efter evne udnytte og udvikle deres arbejdsevne, herunder ved at tage imod arbejde eller tilbud efter lov om en aktiv beskæftigelsesindsats.
 Efter gældende regler i integrationslovens § 26 skal en modtager af introduktionsydelse allerede i dag tage imod tilbud om arbejde og tilbud i medfør af integrationsprogrammet efter integrationsloven.
Efter den foreslåede ændring til § 1, stk. 2, 2. pkt., omfattes personer, der tidligere modtog introduktionsydelse, nu af reglen.
Det betyder, at en person, der er omfattet af et integrationsprogram efter integrationsloven, skal udnytte og udvikle sin arbejdsevne ved at tage mod tilbud om arbejde eller tilbud i medfør af integrationsprogrammet efter integrationsloven.
 Der henvises til de almindelige bemærkninger til punkt 2.5. , og 2.6.1.
Til nr. 2 og 3 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
En modtager af kontanthjælp eller introduktionsydelse, som opholder sig i udlandet kan som udgangspunkt ikke modtage hjælp, jf. § 5, stk. 1, i lov om aktiv socialpolitik og efter integrationslovens § 25, stk. 2. Det fremgår af integrationslovens § 25, stk. 2, at § 5, stk. 2 og 3, i lov om aktiv socialpolitik også finder anvendelse for personer, der modtager introduktionsydelse.
Kommunen kan, jf. § 5, stk. 2, i lov om aktiv socialpolitik, i særlige tilfælde tillade, at retten til hjælp bevares under ophold i udlandet.
Det kan bl.a. være, hvis der foreligger særlige forhold fx besøg hos en nær pårørende, der er alvorligt syg.
Det er dog en betingelse for at bevare retten til hjælpen i udlandet, at opholdet ikke hindrer, at modtageren kan opfylde de almindelige betingelser for hjælp, herunder at den pågældende kan tage imod tilbud efter lov om en aktiv beskæftigelsesindsats eller tilbud i medfør af integrationsprogrammet efter integrationsloven.
 Efter den foreslåede ændring af § 5, stk. 2, nr. 1 og § 5, stk. 3, omfattes personer, der tidligere modtog introduktionsydelse, nu af reglen.
 Der henvises til de almindelige bemærkninger til punkt 2.5. , og 2.6.1.
Til nr. 4 Der er tale om en konsekvensændring som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 5 og 6 Der er tale om konsekvensændringer som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Efter den foreslåede ændring af § 8, stk. 2, 1. pkt., kan deltagelse i tilbud i medfør af integrationsprogrammet i integrationsloven anvendes til at opfylde behovet for hjælp til personer, der er omfattet af integrationsprogrammet, og som alene har ledighed som problem.
For andre kontanthjælpsmodtagere gælder, at behovet for hjælp kan opfyldes ved anvendelse af tilbud efter lov om en aktiv beskæftigelsesindsats.
 Efter den foreslåede ændring til § 8, stk. 2, 2. pkt., og § 8, stk. 3, er der indsat en henvisning til den foreslåede bestemmelse i integrationslovens § 20 c, jf. lovforslagets § 2, nr. 7, vedrørende matchvurdering af personer, der er omfattet af integrationsprogrammet, og som modtager kontanthjælp.
 Kommunerne får således pligt til at foretage en matchvurdering af personer, der er omfattet af et integrationsprogram efter integrationsloven, i lighed med hvad der allerede gælder for personer, der modtager kontanthjælp.
 Der henvises til de almindelige bemærkninger til punkt 2.5. , og 2.6.1 samt til bemærkningerne til § 2, nr. 7.
Til nr. 7 og 8 Der er tale om konsekvensændringer som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Efter den foreslåede ændring til § 8 a, stk. 1, er der indsat en henvisning til integrationslovens § 26 a, stk. 1, hvor det fremgår, at en person, der er omfattet af integrationsprogrammet, skal tilmelde sig som arbejdssøgende på Jobnet.
Efter integrationslovens § 26, stk. 1, skal en modtager af introduktionsydelse, som alene har ledighed som problem bekræfte sin tilmelding som arbejdssøgende hver 7. dag.
Det samme krav gælder for personer, der modtager kontanthjælp, jf. § 8 a, stk. 2.
 Det foreslås, at der indsættes en henvisning i § 8 a, stk. 2, til integrationslovens § 26, stk. 1, hvor reglerne om bekræftelse af tilmelding fremgår samt til den foreslåede ændring, hvorefter der er indsat et nyt punktum i integrationslovens § 26 a, stk. 1, jf. lovforslagets § 2, nr. 18, som henviser til § 11, stk. 4, i lov om en aktiv beskæftigelsesindsats, således at de regler, som beskæftigelsesministeren fastsætter om tilmelding og afmelding af kontanthjælpsmodtagere, der alene har ledighed som problem, også omfatter personer, der er omfattet af et integrationsprogram efter integrationsloven.
 Med konsekvensændringen sker ikke en indholdsmæssig ændring af de regler, som tidligere var gældende for personer, der modtog introduktionsydelse.
 Der henvises til de almindelige bemærkninger til punkt 2.5. , og 2.6.1.
Til nr. 9 Der er tale om konsekvensændringer som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Efter de gældende regler om opfølgning i integrationslovens § 20, skal kommunalbestyrelsen følge op på integrationskontrakten mindst hver 3 måned.
 Det foreslås, at opfølgningen på beskæftigelsesindsatsen for denne persongruppe, som hidtil skal foregå efter integrationslovens § 20, jf. den foreslåede ændring af § 10, stk. 1, 4. pkt., og § 10, stk. 2, 3. pkt.
Der ændres således ikke på opfølgningen af, om personen fortsat opfylder betingelserne for at modtage hjælp for denne persongruppe Der henvises til de almindelige bemærkninger til punkt 2.5. , og 2.6.1.
Til nr. 10 Der er tale om en konsekvensændring som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 11 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Efter den foreslåede ændring af § 11, stk. 1, fremgår det nu, at hjælpen kan ydes i form af kontanthjælp, tilbud efter lov om en aktiv beskæftigelsesindsats og tilbud i medfør af integrationsprogrammet efter integrationsloven.
Det medfører, at personer, der er omfattet af et integrationsprogram efter integrationsloven fra lovens ikrafttræden, kan få dækket deres behov for forsørgelse i form af kontanthjælp og tilbud i medfør af integrationsprogrammet efter integrationsloven, fx tilbud om ansættelse med løntilskud.
Det samme gør sig gældende for de øvrige kontanthjælpsmodtagere, som er omfattet af lov om aktiv socialpolitik, da de kan få opfyldt deres behov for forsørgelse gennem kontanthjælp og tilbud efter lov om en aktiv beskæftigelsesindsats.
Personer, der er omfattet af integrationsprogrammet, og som nu kan modtage kontanthjælp, vil endvidere skulle opfylde betingelserne i § 11, stk. 2, for at blive berettiget til kontanthjælp i lighed med de øvrige kontanthjælpsmodtagere.
Det betyder, at personen skal have været ude for ændringer i sine forhold (en såkaldt social begivenhed), hvilket en person efter gældende praksis bl.a. anses for at opfylde, hvis pågældende er kommet til Danmark fra et andet land, er rejst fra sit forsørgelsesgrundlag og har lovligt ophold i Danmark.
En person, der er omfattet af integrationsprogrammet, skal endvidere opfylde betingelserne om, at personen ikke kan skaffe det nødvendige til sin egen eller sin families forsørgelse, og behovet kan ikke dækkes gennem andre ydelser, for at blive berettiget til kontanthjælp.
 Dette indebærer, at de berørte personer ikke skal opfylde yderligere betingelser for at få kontanthjælp, end de hidtil har skullet opfylde for at få introduktionsydelse.
 Der henvises til de almindelige bemærkninger til punkt 2.5. , og 2.6.1.
Til nr. 12 Det følger af den gældende § 11, stk. 3-7, at adgangen til at modtage kontanthjælp er betinget af, at ansøgeren har opholdt sig de sidste 7 ud af 8 år i Danmark (opholdskravet).
Ligeledes gælder der et beskæftigelseskrav, der betyder, at personer udover at skulle opfylde opholdskravet, skal have haft 2 år og 6 måneders fuldtidsbeskæftigelse før, at de kan overgå til kontanthjælp.
Bestemmelsen finder alene anvendelse på personer, der efter den 1. juli 2006 er indrejst i Danmark, og får således først virkning fra den 1. juli 2013.
 Efter den foreslåede ændring af § 11, stk. 3-7, ophæves disse bestemmelser, således at alle, hvis de har lovligt ophold i Danmark, får ret til kontanthjælp, hvis betingelserne i den gældende § 11, stk. 2 er opfyldt.
 Der henvises til de almindelige bemærkninger til punkt 2.1. , og bemærkningerne til § 1, nr. 11.
Til nr. 13 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Efter de gældende regler i § 12 i lov om aktiv socialpolitik og efter integrationslovens § 23 a, stk. 6, kan personer, der deltager i uddannelse, ikke modtage kontanthjælp eller introduktionsydelse medmindre uddannelsen er givet som et tilbud.
 Der kan dog i særlige situationer udbetales kontanthjælp og introduktionsydelse til en person under uddannelse, som ikke gives som tilbud.
 Efter den foreslåede ændring af § 12, stk. 1, henvises der til integrationslovens § 23 a, stk. 6, således at personer, der er omfattet af integrationsprogrammet, kan modtage kontanthjælp under uddannelse i lighed med, hvad der allerede gælder for andre kontanthjælpsmodtagere.
 Der henvises til de almindelige bemærkninger til punkt 2.5. , og 2.6.1.
Til nr. 14 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Efter de gældende regler i integrationslovens § 27, stk. 1, nr. 4, skal kommunalbestyrelsen undersøge og vurdere, om en modtager af introduktionsydelse, opfylder sin pligt til at udnytte sine arbejdsmuligheder, hvis der opstår tvivl herom, herunder hvis udlændingen undlader at give meddelelse til jobcenteret, kommunalbestyrelsen eller arbejdsgiveren om sygdom i tilfælde, hvor den ledige er givet tilbud efter § 23 eller skal møde til en jobsamtale hos en arbejdsgiver.
Dette svarer til § 13, stk. 2, nr. 4, i lov om aktiv socialpolitik.
 Med den foreslåede ændring af § 13, stk. 2, nr. 4, foreslås det, at det skal fremgå af reglerne, at personer, der får tilbud i medfør af integrationsprogrammet, også er omfattet af personkredsen i bestemmelsen i lighed med, hvad der gælder for alle øvrige personer, der modtager kontanthjælp.
 Der er således ikke indført nye pligter i forhold til målgruppen.
 Der henvises til de almindelige bemærkninger til punkt 2.5. , og 2.6.1.
Til nr. 15 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Efter de gældende regler i § 13, stk. 3, 1. pkt. og integrationslovens § 26, stk. 1, skal en modtager af kontanthjælp eller introduktionsydelse tage imod henholdsvis et rimeligt tilbud efter lov om en aktiv beskæftigelsesindsats eller et tilbud i medfør af integrationsprogrammet efter integrationsloven, for at få hjælp.
Efter den foreslåede ændring af § 13, stk. 3, 1. pkt., foreslås det, at det nu skal fremgå af reglerne, at personer, der får tilbud i medfør af integrationsprogrammet, også er omfattet af personkredsen i bestemmelsen.
Personer, der er omfattet af et integrationsprogram, har dermed fortsat pligt til at tage imod tilbud efter integrationsloven for at opfylde betingelserne for hjælp.
 Der er således ikke indført nye pligter i forhold til målgruppen.
 Der henvises til de almindelige bemærkninger til punkt 2.5. , og 2.6.1.
Til nr. 16 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Efter den foreslåede ændring af § 13, stk. 3, 2. pkt., fremgår det, at personer, der er omfattet af integrationsprogrammet efter integrationsloven, ikke har pligt til at deltage i en læse- og skrivetest for at være berettiget til hjælp.
Baggrunden er, at de pågældende personer som en del af integrationsprogrammet skal deltage i danskundervisning.
 Der er således tale om en videreførelse af den allerede gældende pligt for denne gruppe til at deltage i danskundervisning i medfør af integrationsprogrammet efter integrationsloven.
 Der er således ikke indført nye pligter for denne persongruppe.
 Der henvises til de almindelige bemærkninger til punkt 2.5. , og 2.6.1.
Til nr. 17 og 18 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik, samt at reglerne om starthjælp ophæves.
Efter de gældende regler i § 23 b i lov om en aktiv beskæftigelsesindsats og integrationslovens § 16 a, skal jobcenteret pålægge en person under 25 år inden for en nærmere fastsat frist at foreslå en eller flere relevante uddannelser, som modtageren af kontanthjælp eller introduktionsydelse skal søge om optagelse på, hvis den pågældende ikke har en erhvervskompetencegivende uddannelse og ikke har forsørgerpligt over hjemmeboende børn.
Kommunen skal endvidere vurdere, at personen vil være i stand til at gennemføre uddannelsen.
Kommunen skal ud fra en vurdering af den pågældendes forudsætninger pålægge personen at søge optagelse på en eller flere relevante studie- eller erhvervskompetencegivende uddannelser, hvor personen under hele forløbet kan modtage SU, elevløn eller lignende.
Personen har pligt til at påbegynde uddannelsen, hvis pågældende bliver optaget.
 Efter de gældende regler i § 13, stk. 3, 3. pkt., i lov om aktiv socialpolitik og integrationslovens § 26, stk. 1, har en person, der opfylder betingelserne i § 21 b lov om en aktiv beskæftigelsesindsats og integrationslovens § 16 a pligt til at deltage i de aktiviteter, der indgår i uddannelsespålægget.
 Som en konsekvens af afskaffelsen af introduktionsydelse indsættes en henvisning til integrationslovens § 16 a i § 13, stk. 3, 3. pkt., jf. lovforslaget til § 1, nr. 18.
Efter den foreslåede ændring af § 13, stk. 3, 3, pkt., udgår henvisningen til reglerne om starthjælp.
Alle personer, som herefter er omfattet af § 13, stk. 3, 3. pkt., modtager kontanthjælp på sats for unge under 25 år.
 Der er således ikke indført nye pligter for denne personkreds.
 Der henvises til de almindelige bemærkninger til punkt 2.1., 2.5. , og 2.6.1.
Til nr. 19 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Efter de gældende regler i integrationslovens § 24 har personer, der deltager i tilbud i medfør af integrationsprogrammet, ret til en friperiode i lighed med, hvad der gælder for modtagere af kontanthjælp, jf. § 23 i lov om en aktiv beskæftigelsesindsats.
 Med den foreslåede ændring af § 13, stk. 4, nr. 7, er der indsat en henvisning til integrationslovens § 24 vedrørende friperiode, således at personer, der er omfattet af integrationsprogrammet, fortsat ikke skal udnytte deres arbejdsmuligheder ved at tage imod tilbud om arbejde eller beskæftigelsesfremmende foranstaltninger i deres friperiode.
 Der henvises til de almindelige bemærkninger til punkt 2.5. , og 2.6.1.
Til nr. 20 Der er tale om en konsekvensændring som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 21 De gældende regler i § 13, stk. 8-14, omhandler 225 timers reglen, hvorefter et ægtepar, hvor en eller begge ægtefæller er berettiget til hjælp, skal dokumentere, at de har udnyttet deres arbejdsmuligheder ved, at begge ægtefæller har haft mindst 225 timers ordinært og ustøttet arbejde inden for de seneste 12 kalendermåneder, når ægteparret har modtaget kontanthjælp i sammenlagt et år eller derover.
 Efter den foreslåede ændring om, at § 13, stk. 8-14, ophæves, skal hver ægtefælle i et kontanthjælpsægtepar ikke længere dokumentere 225 timers ordinært og ustøttet arbejde indenfor de seneste 12 kalendermåned, som betingelse for, at begge ægtefællerne fortsat kan modtage hjælp.
 Ophævelsen af kravet om dokumentation af ordinært og ustøttet arbejde indebærer, at et ægtepar, som før lovens ikrafttræden alene har fået beregnet hjælp til den ene ægtefælle efter lovens § 26, stk. 5 eller 6, fra lovens ikrafttræden, igen har ret til at få beregnet hjælp efter lovens § 26, stk. 1. Efter denne bestemmelse beregnes hjælp til et ægtepar som summen af det beløb, som hver ægtefælle er berettiget til efter § 25. Det er en betingelse, at begge ægtefæller stiller sig til rådighed og i øvrigt fortsat opfylder betingelserne for at modtage hjælp.
 Der henvises til de almindelige bemærkninger til punkt 2. 4.
Til nr. 22 Der er tale om en konsekvensrettelse som følge af, at 225 timers reglen ophæves.
 Bekendtgørelse nr. 576 af 6. juni 2011 om kommunernes pligt til varsling, vejledning m.v. af ægtefæller, hvis kontanthjælp kan bortfalde som følge af 225 timers reglen og vejledning nr. 48 af 6. juni 2011 om 225 timers reglen for ægtepar, der modtager hjælp efter lov om aktiv socialpolitik § 11 ophæves som følge af afskaffelsen af 225 timers reglen.
 Der henvises til de almindelige bemærkninger til punkt 2. 4.
Til nr. 23 Der er tale om konsekvensændringer som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Personer, der alene har ledighed som problem, og som modtager introduktionsydelse efter integrationsloven, har i lighed med personer, der modtager kontanthjælp, pligt til at lægge deres cv på Jobnet hurtigst muligt, dog senest 3 uger efter, at de er tilmeldt som arbejdssøgende hos jobcenteret.
De skal endvidere løbende sørge for at vedligeholde deres beskrivelse (cv) efter integrationslovens § 26 a, stk. 2, og § 13 a, stk. 2, i lov om aktiv socialpolitik, efter de regler, der gælder herom i lov om en aktiv beskæftigelsesindsats og regler fastsat i medfør heraf.
 Det foreslås derfor, at der henvises til integrationslovens § 26 a, stk. 2, i § 13 a, stk. 2, 1 og 2. pkt., således at det fremgår af bestemmelsen, at også personer, der er omfattet af et integrationsprogram efter integrationsloven, skal lægge deres cv på Jobnet, i lighed med, hvad der allerede gælder.
 Der er således ikke indført nye pligter for denne personkreds.
 Der henvises til de almindelige bemærkninger til punkt 2.5. , og 2.6.1.
Til nr. 24 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Beskæftigelsesministeren og ministeren for flygtninge, indvandrere og integration kan efter de gældende regler i henholdsvis lov om aktiv socialpolitik § 13 c og integrationslovens § 26, stk. 6, fastsætte regler om, at kravet til, at en person skal udnytte sine arbejdsmuligheder, kan fraviges i perioder, hvor en person deltager i tilbud efter lov om en aktiv beskæftigelsesindsats eller tilbud i medfør af integrationsprogrammet efter integrationsloven.
 Med den foreslåede ændring af § 13 c fremgår det, at personer, der deltager i tilbud i medfør af integrationsprogrammet efter integrationsloven, er omfattet af bestemmelsen.
 Der er således ikke indført nye rettigheder for denne personkreds.
 Der henvises til de almindelige bemærkninger til punkt 2.5. , og 2.6.1.
Til nr. 25 Der er tale om en konsekvensændring, som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 26 Af gældende regler i § 25, stk. 5-10, fremgår, at ægtepar, hvor en eller begge ægtefæller modtager kontanthjælp på voksensats, får den månedlige hjælp nedsat med 500 kr. for hver person, når én af ægtefællerne har modtaget kontanthjælp i 6 sammenhængende kalendermåneder.
 Derudover fremgår de gældende satser for starthjælp m.v. af § 25, stk. 12-14, i loven.
 § 25, stk. 5-10, vedrørende reglerne om 500-kroners-nedsættelsen og stk. 12-14, om starthjælp, foreslås ophævet, jf. lovforslagets § 1, nr. 25.
 Personer, der modtager kontanthjælp, vil således ikke længere blive omfattet af en 500-kroners nedsættelse, når vedkommende har modtaget hjælp i 6 sammenhængende måneder.
 Der henvises til de almindelige bemærkninger til punkt 2.1. , og 2.3. samt bemærkningerne til § 1, nr. 12.
Til nr. 27 Det følger af § 25 b i lov om aktiv socialpolitik, at personer, der i 6 sammenhængende måneder har modtaget kontanthjælp, bliver omfattet af et loft over ydelserne.
Loftet betyder, at der sættes en øvre grænse for, hvor meget den samlede hjælp til forsørgelse efter lov om aktiv socialpolitik m.v. maksimalt kan udgøre.
 Det foreslås, at § 25 b-25 e ophæves, da »loftet over kontanthjælpen« afskaffes.
 Personer, der modtager kontanthjælp, vil således ikke længere blive omfattet af et loft, når vedkommende har modtaget hjælp i 6 sammenhængende måneder.
 Bekendtgørelse nr. 908 af 14. november 2003 om nedsættelse og efterregulering af den samlede hjælp efter § 25 b i lov om aktiv socialpolitik og vejledning nr. 46 af 25. maj 2004 til bekendtgørelse nr. 908 af 14. november 2003 om nedsættelse og efterregulering af den samlede hjælp efter § 25 b i lov om aktiv socialpolitik, ophæves som følge af afskaffelsen af »loftet over kontanthjælpen«.
 Der henvises til de almindelige bemærkninger til punkt 2. 2.
Til nr. 28 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Efter de gældende regler i § 25 f bliver kontanthjælpen til unge under 25 år nedsat, når den pågældende har modtaget hjælp i 6 måneder, efter at personen er påbegyndt i tilbud efter lov om en aktiv beskæftigelsesindsats.
 Som en konsekvens af, at personer under 25 år, som er omfattet af et integrationsprogram efter integrationsloven, nu modtager kontanthjælp efter samme regler som andre unge kontanthjælpsmodtagere, foreslås, at der i § 25 f, stk. 1, 1. pkt., indsættes, at bestemmelsen også omfatter personer, der er omfattet af tilbud efter integrationsprogrammet efter integrationsloven.
 Der er dermed ens regler for alle unge kontanthjælpsmodtagere.
 Der henvises til de almindelige bemærkninger til punkt 2.5. , og 2.6.1.
Til nr. 29 Som følge af, at reglerne i § 25, stk. 5-10, herunder reglerne om beregning af perioder med kontanthjælp i § 25, stk. 8-10, foreslås ophævet, konsekvensrettes § 25 f i loven.
 Det foreslås derfor, at § 25 f, stk. 1, 2. pkt., ændres, således at der henvises til de beregningsregler, der foreslås indsat i lovens § 25 f, stk. 5-7. Disse beregningsregler svarer til de gældende beregningsregler i lovens § 25, stk. 8-10.
 Der henvises til de almindelige bemærkninger i punkt 2.4. , og bemærkningerne til § 1, nr. 32.
Til nr. 30 Med den foreslåede ændring ophæves § 25 f, stk. 2, 2. pkt., som følge af afskaffelsen af den såkaldte 500-kroners-nedsættelse.
 Der henvises til de almindelige bemærkninger i punkt 2.3.
Til nr. 31 Som følge af, at det foreslås at indsætte beregningsregler i lovens § 25 f, jf. forslaget til § 25 f, stk. 5-7, foreslås § 25 f, stk. 4, 2. pkt., og § 25 f, stk. 4, 3. pkt., henholdsvis ophævet og ændret.
 Der henvises til de almindelige bemærkninger i punkt 2.4. , og bemærkningerne til § 1, nr. 32.
Til nr. 32 Som følge af, at reglerne i § 25, stk. 5-10, herunder reglerne om beregning af perioder med kontanthjælp i § 25, stk. 8-10, foreslås ophævet, konsekvensrettes § 25 f i loven.
 Det foreslås, at der indsættes beregningsregler i § 25 f, stk. 5-7. Forslaget er alene en teknisk ændring, da reglerne svarer til de gældende beregningsregler i § 25, stk. 8-10, i loven, dog er henvisningen i bestemmelsen til lov om børnepasningsorlov udgået som følge af, at denne ordning er endeligt ophævet pr. 1. juni 2011.
Af de hidtil gældende regler i § 25, stk. 8-10, fremgår det, at 6 måneders perioden beregnes fra første hele kalendermåned, hvorfra personen er berettiget til at modtage hjælp.
Perioden afbrydes dog, hvis ansøgeren i en hel kalendermåned ikke har modtaget kontanthjælp.
 Personer, der bliver omfattet af nedsættelsen, modtager først fuld hjælp igen, når vedkommende ikke har modtaget kontanthjælp i 6 sammenhængende måneder.
En række perioder tæller ikke med i 6-måneders-perioden.
Det gælder fx hvis en person er på barsel.
 Ændringen medfører ingen ændringer for den persongruppe, der er omfattet af § 25 f, men unge under 25 år, der er omfattet af et integrationsprogram, bliver nu omfattet af reglen som følge af, at de fremover vil modtage kontanthjælp.
 Der henvises til de almindelige bemærkninger i punkt 2.4.
Til nr. 33 Der er tale om en konsekvensændring som følge af, at starthjælpen, introduktionsydelsen og 225 timers reglen afskaffes.
 Der henvises til de almindelige bemærkninger i punkt 2.1, 2.4. , og 2.5.
Til nr. 34 Der er tale om en konsekvensændring, som følge af den foreslåede ændring af § 11, stk. 3-6, i lov om aktiv socialpolitik, hvorefter starthjælpen ophæves.
 Bestemmelsen er således ført tilbage til den udformning, den havde før starthjælpens indførelse.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til 35 og 36 Der er tale om en konsekvensændring, som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 37 Efter de gældende regler i § 31 om arbejdsindtægter fremgår det, at hvis ansøgeren eller ægtefællen har arbejdsindtægter eller indtægter som led i tilbud efter lov om en aktiv beskæftigelsesindsats eller andre beskæftigelsesfremmende foranstaltninger, ses der ved beregningen af kontanthjælpen bort fra et nærmere angivet beløb.
 Det foreslås, at § 31 nyaffattes som følge af, at starthjælpen, introduktionsydelse, og 225 timers reglen ophæves.
 Forslaget svarer til de gældende regler for kontanthjælpsmodtagere og medfører, at hvis ansøgeren eller ægtefællen har arbejdsindtægter eller indtægter som led i tilbud efter lov om en aktiv beskæftigelsesindsats, tilbud i medfør af integrationsprogrammet efter integrationsloven eller andre beskæftigelsesfremmende foranstaltninger, skal der ved beregningen af kontanthjælpen ses bort fra 14,58 kr. (2011 sats) pr. udført arbejdstime.
 Der henvises til de almindelige bemærkninger til punkt 2.1., 2.4. , og 2.5.
Til nr. 38 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Det foreslås derfor, at der henvises til integrationslovens § 23 f i § 33, stk. 1, nr. 2, således at der ikke sker fradrag i kontanthjælpen som følge af udbetaling af hjælp til nærmere bestemte udgifter i forbindelse med deltagelse i integrationsprogrammet.
Det samme gælder for øvrige personer på kontanthjælp, der modtager godtgørelse efter § 83 i lov om en aktiv beskæftigelsesindsats.
 Der er alene tale om en konsekvensændring som følge af, at introduktionsydelsen afskaffes og erstattes af kontanthjælp.
 Der henvises til de almindelige bemærkninger til punkt 2.5.
Til nr. 39 Det foreslås, at § 34, stk. 3 og 4, nyaffattes, således at det fremgår, at følgende ikke kan få særlig støtte: ægtepar, der er omfattet af § 13, stk. 7, personer under 25 år, som får hjælp som hidtil efter § 25, stk. 1, nr. 3 og 4, samt personer der får hjælp efter §§ 25 a og 27. Disse personer vil efter den hidtidige bestemmelse få særlig støtte udbetalt med det beløb, som de ville have fået, hvis de ikke havde fået hjælpen nedsat efter §§ 36-42.
 Der er tale om en konsekvensændring, som følge af, at 225 timers reglen, starthjælpen og introduktionsydelsen ophæves.
 Endvidere ophæves den eksisterende § 34, stk. 3, nr. 4. Der er tale om en teknisk ændring, som følge af, at lov om børnepasningsorlov blev ophævet pr. 1. juni 2011.
 Der henvises til de almindelige bemærkninger til punkt 2.1., 2.2. og 2.5.
Til nr. 40 Der er tale om en konsekvensændring som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 41-43 Der er tale om konsekvensændringer som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik, samt at starthjælpen afskaffes.
Efter de gældende regler skal kommunen træffe afgørelse om, at der sker fradrag i hjælpen for de dage, hvor en person helt eller delvist er udeblevet fra tilbud efter lov om en aktiv beskæftigelsesindsats eller en eller flere dele af integrationsprogrammet efter integrationsloven m.v.
Dette følger af § 36, stk. 1 og 2, i lov om aktiv socialpolitik og integrationslovens § 30 a, stk. 1.
Efter den foreslåede ændring af § 36, stk. 1, fremgår det, at sanktioner ved udeblivelse fra tilbud nu også omfatter personer, der udebliver fra en eller flere dele af integrationsprogrammet efter integrationsloven.
For denne målgruppe fremgik det tidligere af integrationslovens § 30 a, stk. 1.
 Som følge af at starthjælpen afskaffes, foreslås § 36, stk. 3, ophævet, da der ikke længere skal udbetales et beskæftigelsestillæg i forbindelse med deltagelse i tilbud, jf. lovforslagets § 3, nr. 5, hvorefter § 45, stk. 3, i lov om en aktiv beskæftigelsesindsats, ophæves.
Endvidere foreslås det, at § 36, stk. 4, som med forslaget ændres til stk. 3, i loven, nyaffattes, så det fremgår af bestemmelsen, at integrationslovens § 23 f om, at der kan foretages et forholdsmæssigt fradrag i hjælpen, når en person uden rimelig grund udebliver fra et tilbud i medfør af integrationsprogrammet efter integrationsloven, finder anvendelse.
Der kan på samme måde foretages fradrag i godtgørelsen efter § 83 i lov om en aktiv beskæftigelsesindsats, når en person uden rimelig grund udebliver fra tilbud efter lov om en aktiv beskæftigelsesindsats.
 Der er således ikke tale om en ændring af, at der kan foretages fradrag i den hjælp, der udbetales efter integrationslovens § 23 f ved udeblivelse fra tilbud.
 Der henvises til de almindelige bemærkninger til punkt 2.5. , og 2.6.1.
Til nr. 44 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Efter de gældende regler, skal personer, der alene har ledighed som problem, bekræfte deres tilmelding som arbejdssøgende hver 7. dag.
Hvis en person ikke rettidigt bekræfter sin tilmelding, kan personen ikke modtage hjælp fra det tidspunkt, hvor personen skulle have bekræftet sin tilmelding, og frem til personen igen er tilmeldt Jobnet.
Dette følger af § 11, i lov om en aktiv beskæftigelsesindsats, §§ 8 a og 38, stk. 2, i lov om aktiv socialpolitik, samt integrationslovens § 26 a, stk. 1, 2. pkt., og § 30 a, stk. 4.
Det foreslås, at der i § 38, stk. 2, indsættes en henvisning til integrationslovens § 26 a, stk. 1, hvor det fremgår, at den ledige skal bekræfte sin tilmelding hver 7. dag.
Personer, der er omfattet af et integrationsprogram, kan herefter sanktioneres efter § 38, stk. 2, i lighed med øvrige kontanthjælpsmodtagere.
 Samtidig fremgår det af lovforslagets § 2, nr. 18, til nyt 3. pkt. i integrationslovens § 26 a, stk. 1, at de regler, som er fastsat om tilmelding og afmelding efter lov om en aktiv beskæftigelsesindsats § 11, stk. 4, finder tilsvarende anvendelse for personer, som er omfattet af integrationsprogrammet.
Der er alene tale om en konsekvensændring som følge af, at introduktionsydelsen afskaffes.
Der er dermed ikke indført nye sanktioner for personer, der er omfattet af et integrationsprogram.
 Der henvises til de almindelige bemærkninger til punkt 2.5.
Til nr. 45 Der er tale om en konsekvensændring som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 46 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik, herunder sanktionsreglerne.
 Efter reglerne i § 39, stk. 1, nr. 6 og integrationslovens § 30, stk. 1, nr. 6, skal kommunen træffe afgørelse om nedsættelse af hjælpen, hvis en person er ophørt i en uddannelse pålagt efter § 23 b i lov om en aktiv beskæftigelsesindsats eller efter integrationslovens § 16 a.
Med den foreslåede ændring af § 39, nr. 6, henvises nu til reglen i integrationslovens § 16 a om uddannelsespålæg.
Sanktionerne følger hidtidig praksis for personer, der er omfattet af integrationsprogrammet.
 Der henvises til de almindelige bemærkninger til punkt 2.5. , og 2.6.1.
Til nr. 47 Den gældende § 40, stk. 1, angiver det beløb, som kontant- og starthjælpen skal nedsættes med, når en person har fået en punktsanktion.
Nedsættelsen sker på baggrund af den hjælp, som personen på hændelsestidspunktet var eller ville være berettiget til.
Nedsættelsen sker i hjælpen efter § 25.
Det foreslås, at § 40, stk. 1, nr. 4 og 5, ophæves som en konsekvens af, at starthjælpen afskaffes.
De pågældende vil i stedet modtage kontanthjælp og er derfor omfattet af reglerne i § 40, stk. 1, nr. 1-3.
 Der henvises til de almindelige bemærkninger til punkt 2.1.
Til nr. 48 Der er tale om en konsekvensændring, som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 49 og 50 Der er tale om konsekvensændringer som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Efter forslaget til ændring af § 41, stk. 1, nr. 1 og 2, er indsat henvisninger til integrationsprogrammet, således at personer, der afslår eller har gentagne udeblivelser fra en eller flere dele af integrationsprogrammet sanktioneres med ophør af ydelsen efter denne bestemmelse.
Sanktionen fremgik tidligere af integrationslovens § 31, og der er ikke tale om en ændring af selve sanktionen.
 Der henvises til de almindelige bemærkninger til punkt 2.5. , og 2.6.1.
Til nr. 51-54 Der er tale om konsekvensændringer som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik samt som følge af afskaffelsen af starthjælpen.
 Det foreslås, at der i § 42, stk. 1, indsættes en henvisning til oplysningsbestemmelsen i integrationslovens § 49, stk. 2, således at manglende oplysning om arbejde for personer, der er omfattet af et integrationsprogram, i lighed med hvad der gælder i dag efter integrationslovens § 31 a, medfører, at der kan gives en sanktion.
Personer, der er omfattet af et integrationsprogram bliver dermed omfattet af samme regler om sanktion som øvrige kontanthjælpsmodtagere.
Det betyder, at kontanthjælpen nedsættes med 1/3 i 3 uger, første gang en person har tilsidesat sin pligt til at oplyse om arbejde eller uberettiget har modtaget hjælp under ophold i udlandet.
Hvis en person igen inden for de seneste fem år tilsidesætter sin pligt til at oplyse om arbejde eller uberettiget har modtaget hjælp under ophold i udlandet nedsættes hjælpen med 1/3 i 20 uger.
Hvis en person inden for de seneste 5 år for tredje eller flere gange igen tilsidesætter sin pligt til at oplyse om arbejde eller uberettiget modtager hjælp under ophold i udlandet, nedsættes hjælpen med 1/3 i 20 uger.
Herudover skal den hjælp, svarende til 2/3 af hjælpen, tilbagebetales for de 20 uger, som sanktionen løber.
 Det foreslås endvidere, at starthjælp og introduktionsydelse udgår af § 42, stk. 2 og 3, og at stk. 5, ophæves, da disse ydelser foreslås afskaffet.
 Endelig foreslås der foretaget en konsekvensændring af § 42, stk. 8, som nu bliver nr. 7, på baggrund af den foreslåede ophævelse af stk. 5, således at der i bestemmelsen nu henvises til stk. 1-5.
 Der henvises til de almindelige bemærkninger til punkt 2.1. , og 2.5.
Til nr. 55 og 56 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik samt afskaffelsen af starthjælpen.
 Den foreslåede ændring til § 43, stk. 1, er en følge af, at starthjælp og introduktionsydelse foreslås ophævet, således at målgruppen, der er omfattet af bestemmelsen alene er unge under 25 år, herunder personer, der er omfattet af et integrationsprogram, og personer der modtager engangshjælp efter § 25 a.
 Efter den foreslåede ændring til § 43, stk. 2, 1. og 2. pkt. udgår henvisningen til starthjælp eller introduktionsydelse 2 steder.
Personer under 25 år, der er omfattet af et integrationsprogram, bliver dermed omfattet af samme regler om sanktion som øvrige kontanthjælpsmodtagere under 25 år.
Det betyder, at kontanthjælpen skal tilbagebetales med 1/3 i 3 uger, første gang en person har tilsidesat sin pligt til at oplyse om arbejde eller uberettiget har modtaget hjælp under ophold i udlandet.
Hvis en person igen inden for de seneste fem år tilsidesætter sin pligt til at oplyse om arbejde eller uberettiget har modtaget hjælp under ophold i udlandet skal personen tilbagebetale hjælpen med 1/3 i 20 uger.
Hvis en person inden for de seneste 5 år for tredje eller flere gange igen tilsidesætter sin pligt til at oplyse om arbejde eller uberettiget modtager hjælp under ophold i udlandet, tilbagebetales hele hjælpen i 20 uger.
 Der henvises til de almindelige bemærkninger til punkt 2.1. og 2.5.
Til nr. 57-59 Der er tale om en konsekvensændring som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 60-62 Der er tale om en konsekvensændring som følge af, at starthjælpen ophæves.
 Beskæftigelsestillægget efter § 45, stk. 3, i lov om en aktiv beskæftigelsesindsats ophæves, og som følge heraf foreslås det i § 79, stk. 1-3, at henvisningen til denne bestemmelse udgår.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 63 Der er tale om en konsekvensændring som følge af, at den såkaldte 500 kroners nedsættelse foreslås ophævet.
 Der henvises til de almindelige bemærkninger til punkt 2.3.
Til nr. 64 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik samt afskaffelsen af starthjælpen.
 Det foreslås, at der i § 91, stk. 1, nr. 1, indsættes en henvisning til integrationslovens § 49, stk. 2, Personer, der er omfattet af et integrationsprogram, og som fremover skal modtage kontanthjælp, er dermed omfattet af de gældende tilbagebetalingsregler i lov om aktiv socialpolitik.
 Det betyder, at kommunerne skal træffe afgørelse om tilbagebetaling, hvis en person, der er omfattet af integrationsprogrammet, ikke har overholdt sin oplysningspligt i lighed med, hvad der gælder for øvrige kontanthjælpsmodtagere.
Efter den gældende § 41 i integrationsloven om tilbagebetaling henvises til, at reglerne i kapitel 12 i lov om aktiv socialpolitik også finder anvendelse på ydelser udbetalt efter integrationsloven.
Der er således ikke sket en ændring af, hvornår kommunen kan træffes afgørelse om tilbagebetaling.
 Der henvises til de almindelige bemærkninger til punkt 2.1., 2.5. , og 2.6.1.
Til nr. 65 og 66 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Efter den foreslåede ændring til § 93, stk. 1, nr. 2, og § 93, stk. 3, fremgår tilbud i medfør af integrationsprogrammet efter integrationsloven nu direkte af bestemmelsen.
Personer, der er omfattet af et integrationsprogram, og som fremover skal modtage kontanthjælp, er dermed omfattet af de gældende tilbagebetalingsregler i lov om aktiv socialpolitik.
 Det betyder, at kommunerne kan træffe afgørelse om tilbagebetaling, hvis en person, der er omfattet af integrationsprogrammet, fx har udvist uforsvarlig økonomi eller ikke har givet nødvendige oplysninger til andre offentlige myndigheder, der har betydning for modtagelsen af anden offentlig forsørgelsesydelse, tilbud efter lov om en aktiv beskæftigelsesindsats eller tilbud i medfør af integrationsprogrammet i integrationsloven i lighed med, hvad der gælder for øvrige kontanthjælpsmodtagere.
 Kommunerne kan endvidere ikke træffe afgørelse om tilbagebetaling, hvis en person deltager i tilbud i medfør af integrationsprogrammet i lighed med, hvad der gælder for personer, der deltager i tilbud i lov om en aktiv beskæftigelsesindsats.
Efter den gældende § 41 i integrationsloven om tilbagebetaling henvises til, at reglerne i kapitel 12 i lov om aktiv socialpolitik også finder anvendelse på ydelser udbetalt efter integrationsloven.
Der er således ikke sket en ændring af, hvornår kommunen kan træffe afgørelse om tilbagebetaling.
 Der henvises til de almindelige bemærkninger til punkt 2.5. , og 2.6.1.
Til nr. 67 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Efter den foreslåede ændring af § 93 a, stk. 1, nr. 3, nyaffattes bestemmelsen, så det fremgår direkte af bestemmelsen, at tilbud i medfør af integrationsprogrammet og uddannelsespålæg efter § 16 a i integrationsloven er omfattet af bestemmelsen.
Personer, der er omfattet af et integrationsprogram, og som fremover skal modtage kontanthjælp er dermed omfattet af de gældende tilbagebetalingsregler i lov om aktiv socialpolitik.
 Det betyder, at kommunerne kan træffe afgørelse om tilbagebetaling, hvis en person, der er omfattet af integrationsprogrammet, fx to gange inden for de sidste 12 måneder har afvist et tilbud efter lov om en aktiv beskæftigelsesindsats eller tilbud i medfør af integrationsprogrammet efter integrationsloven i lighed med, hvad der gælder for øvrige kontanthjælpsmodtagere.
Efter den gældende § 41 i integrationsloven om tilbagebetaling henvises til, at reglerne i kapitel 12 i lov om aktiv socialpolitik også finder anvendelse på ydelser udbetalt efter integrationsloven.
Der er således ikke sket en ændring af, hvornår kommunen kan træffe afgørelse om tilbagebetaling.
 Der henvises til de almindelige bemærkninger til punkt 2.5. , og 2.6.1.
Til nr. 68 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Med den foreslåede ændring af § 94, stk. 2, fremgår det, at tilbud i medfør af integrationsprogrammet efter integrationsloven er omfattet af bestemmelsen, således at kommunen ikke kan træffe afgørelse om tilbagebetaling, hvis en person deltager i tilbud i medfør af integrationsprogrammet i lighed med, hvad der gælder for personer, der deltager i tilbud i lov om en aktiv beskæftigelsesindsats. .
Efter den gældende § 41 i integrationsloven om tilbagebetaling henvises til, at reglerne i kapitel 12 i lov om aktiv socialpolitik også finder anvendelse på ydelser udbetalt efter integrationsloven.
Der er således ikke sket en ændring af, hvornår kommunen kan træffe afgørelse om tilbagebetaling.
 Der henvises til de almindelige bemærkninger til punkt 2.5. , og 2.6.1.
Til nr. 69 Med ændringen foreslås, at § 96 a, stk. 1, nyaffattes som følge af, at starthjælpen ophæves.
Personer, der tidligere modtog introduktionsydelse og efter lovens ikrafttræden overgår til kontanthjælp og opfylder betingelserne i bestemmelsen, omfattes også af reglerne.
De var tidligere omfattet af § 41 a i integrationsloven, som havde samme indhold for denne gruppe, som den gældende § 96 a, stk. 1, har for personer på starthjælp.
 Personer, der tidligere modtog starthjælp eller introduktionsydelse, er med lovforslaget herefter omfattet af de almindelige regler for modtagere af kontanthjælp.
 Der henvises til de almindelige bemærkninger til punkt 2.1., 2.5. , og 2.6.1.
Til nr. 70 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 Der foreslås indsat en henvisning til § 100, stk. 2, jf. lovforslagets § 1, nr. 73, således at det fremgår, at § 100, stk. 2, er en undtagelse fra hovedreglen om, at der ydes 30 pct. refusion for kommunernes udgifter til hjælp efter kapitel 4.
 Der henvises til de almindelige bemærkninger til punkt 2.5. , og 2.6.1.
Til nr. 71 Der er tale om en konsekvensændring, som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 72 Der er tale om en konsekvensændring som følge af, at starthjælpen ophæves.
 Det foreslås således, at starthjælp udgår af § 100, stk. 1, 3. pkt., da denne ydelse afskaffes, og dermed ikke længere skal indgå i beregningen af, hvornår kommunerne mister retten til refusion for personer, der er visiteret til fleksjob og har modtaget ydelser i 18 måneder indenfor 24 måneder efter fleksjobvisiteringen.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 73 Der er tale om konsekvensændringer som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
Efter lovforslagets § 1, nr. 70, foreslås der indsat et nyt § 100, stk. 2, som regulerer kommunernes ret til refusion for udgifter til hjælp efter kapitel 4 for personer, der er omfattet med et integrationsprogram.
Bestemmelsen er overført uændret fra integrationsloven til lov om aktiv socialpolitik, og kommunerne får fortsat 50 pct. i refusion for udgifter til ydelser til personer, der er omfattet af et integrationsprogram.
 Der henvises til de almindelige bemærkninger til punkt 2.5. , og 2.6.1.
Til nr. 74 og 75 Der er tale om en konsekvensændring som følge af, at personer, der tidligere modtog introduktionsydelse, nu er omfattet af reglerne om kontanthjælp i lov om aktiv socialpolitik.
 § 45 a i integrationsloven foreslås ophævet, jf. forslag til § 2, nr. 26.
 Efter forslaget til ændringer af § 100 a, stk. 1, skal der indsættes henvisninger til reglen om sygeopfølgning efter § 20 a i integrationsloven, således at kommunerne fortsat ikke kan få refusion, hvis de ikke følger reglerne om sygeopfølgning i integrationsloven.
 Der henvises til de almindelige bemærkninger til punkt 2.5. , og 2.6.1.
Til nr. 76 og 77 Der er tale om en konsekvensændring som følge af, at starthjælpen ophæves.
 Der henvises til de almindelige bemærkninger til punkt 2.1. , og til bemærkningerne til § 1, nr. 12.
Til nr. 78 og 79 Der er tale om konsekvensændringer som følge af, at reglerne om loftet over kontanthjælpen i §§ 25 b og 25 c ophæves, og § 26, stk. 4, ændres til § 26, stk. 2. Der henvises til § 1, nr. 27 og 36.
 Der henvises til de almindelige bemærkninger til punkt 2.1. , og 2.2.
Til § 2 Til nr. 1-5, 12, 21, 22 og 29 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
Udlændinge, som hidtil har været berettiget til at modtage introduktionsydelse, vil herefter være omfattet af de almindelige regler om kontanthjælp i lov om aktiv socialpolitik.
 Der henvises til de almindelige bemærkninger til punkt 2.6.2.
Til nr. 6 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
Udlændinge, som hidtil har været berettiget til at modtage introduktionsydelse, vil herefter være omfattet af de almindelige regler om kontanthjælp i lov om aktiv socialpolitik, herunder af sanktionsbestemmelserne i §§ 39, 40 og 41 i lov om aktiv socialpolitik, som samtidig foreslås justeret, jf. lovforslagets § 1.
 Der henvises i øvrigt til de almindelige bemærkninger til punkt 2.6.2.
Til nr. 7 Den foreslåede bestemmelse i § 20 c er indsat med henblik på, at der også for kontanthjælpsmodtagere, som er omfattet af et integrationsprogram, fastsættes regler om såkaldt matchkategorisering, idet kontanthjælpsmodtagere, som ikke er omfattet af et integrationsprogram, i forvejen matchkategoriseres, jf. bekendtgørelse nr. 387 af 15. april 2010, der er udstedt med hjemmel i § 4 a i lov om en aktiv beskæftigelsesindsats.
Ved matchkategorisering forstås en inddeling af ydelsesmodtagere i såkaldte matchgrupper afspejlende hver enkelts beskæftigelsespotentiale.
Matchkategoriseringen er et praktisk arbejdsredskab for jobcentrenes medarbejdere og bidrager til en ensartet behandling af ligeartede tilfælde.
Herudover giver matchkategoriseringen mulighed for en mere præcis statistisk bearbejdning af, hvorledes ydelsesmodtagere fordeler sig i henseende til beskæftigelsespotentiale.
Til nr. 8 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
Da udlændinge, som hidtil har været berettiget til at modtage introduktionsydelse, herefter bliver omfattet af de almindelige regler om kontanthjælp i lov om aktiv socialpolitik, er det  med henblik på at kunne skelne dem fra andre kontanthjælpsmodtagere  præciseret, at bestemmelsen kun finder anvendelse for kontanthjælpsmodtagere, som er omfattet af et integrationsprogram.
Til nr. 9 Der er tale om en konsekvensændring som følge af lovforslagets §§ 1 og 2, hvorefter starthjælpen henholdsvis introduktionsydelsen ophæves med det resultat, at udlændinge, som hidtil har været berettiget til at modtage introduktionsydelse, herefter bliver omfattet af de almindelige regler om kontanthjælp i lov om aktiv socialpolitik.
Til nr. 10 Som konsekvens af, at personer, som hidtil har modtaget introduktionsydelse, for fremtiden vil være berettiget til en højere ydelse i form af kontanthjælp  jf. lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 om introduktionsydelse foreslås ophævet  foreslås det gældende beskæftigelsestillæg på 14,58 kr. pr. time (2011-niveau) for introduktionsydelsesmodtagere, som er i virksomhedspraktik, ligeledes afskaffet.
Til nr. 11 Der er tale om en konsekvensændring som følge af lovforslagets § 1, hvorefter reglerne om starthjælp i lov om aktiv integrationspolitik ophæves.
Til nr. 13 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
Udlændinge, som hidtil har været berettiget til at modtage introduktionsydelse, vil herefter være omfattet af de almindelige regler om kontanthjælp i lov om aktiv socialpolitik, herunder af § 13, stk. 4, nr. 7, som modsvarer den gældende bestemmelse i integrationslovens § 24, stk. 2.
Til nr. 14 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
Da udlændinge, som hidtil har været berettiget til at modtage introduktionsydelse, herefter vil være omfattet af de almindelige regler om kontanthjælp i lov om aktiv socialpolitik, er det  med henblik på at kunne skelne dem fra andre kontanthjælpsmodtagere  præciseret, at bestemmelsen kun finder anvendelse for kontanthjælpsmodtagere, som er omfattet af et integrationsprogram.
Til nr. 15 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 om introduktionsydelse ophæves, og hvorefter udlændinge, som hidtil har været berettiget til at modtage introduktionsydelse, herefter vil være omfattet af de almindelige regler om kontanthjælp i lov om aktiv socialpolitik.
Da bestemmelsen i integrationslovens § 24 b, stk. 1, nr. 1, knytter retsvirkninger til modtagelse af ydelser mere end 12 måneder tilbage i tiden, er henvisningen til introduktionsydelse opretholdt i den foreslåede affattelse, men suppleret med en henvisning til kontanthjælp.
For personer, som før 1. januar 2012 har modtaget introduktionsydelse, og som herefter uden afbrydelse overgår til at modtage kontanthjælp, betragtes det tidsrum, hvori vedkommende har modtaget de to typer ydelser, som en samlet periode.
Til nr. 16, 17 og 19 Med den foreslåede ophævelse af integrationslovens §§ 25, 25 a, 26, 27 c, 28-31 og 32 a med tilhørende overskrifter afskaffes introduktionsydelsen med den konsekvens, at udlændinge, som hidtil har været berettiget til at modtage introduktionsydelse, bliver omfattet af de almindelige regler om kontanthjælp i lov om aktiv socialpolitik. § 26 a, § 27, stk. 3 og 4, og § 27 a, § 27 b og § 32 vedrører ikke ydelsens niveau eller karakter, men regulerer spørgsmål om pligter og rådighed for udlændinge omfattet af et integrationsprogram, herunder pligt til tilmelding som arbejdssøgende, tvivl om rådighed efter offentlige kontrolaktioner, systematiske henvisningsforløb m.v.
Disse bestemmelser foreslås bibeholdt, og overskriften til kapitel 5 foreslås i overensstemmelse med kapitlets fremtidige, mere begrænsede indhold ændret til: »Pligt til tilmelding, rådighedsvurdering m.v.« Til nr. 18 Den foreslåede bestemmelse i § 26 a, stk. 1, 3. pkt., fastslår, at de regler, som fastsættes i medfør af § 11, stk. 4, i lov om en aktiv beskæftigelsesindsats, skal finde tilsvarende anvendelse for udlændingens tilmelding og afmelding som arbejdssøgende.
Kontanthjælpsmodtagere, som er omfattet af et integrationsprogram og ikke har problemer ud over ledighed, bliver dermed i henseende til til- og afmelding hos jobcentret stillet på samme måde som andre kontanthjælpsmodtagere.
Til nr. 20 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
Udlændinge, som hidtil har været berettiget til at modtage introduktionsydelse, vil herefter være omfattet af de almindelige regler om kontanthjælp i lov om aktiv socialpolitik.
Der henvises herom til de almindelige bemærkninger, afsnit 2.6.2.
Til nr. 23 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
Udlændinge, som hidtil har været berettiget til at modtage introduktionsydelse, vil herefter være omfattet af de almindelige regler om kontanthjælp i lov om aktiv socialpolitik, som i § 96 a indeholder en bestemmelse svarende til den gældende bestemmelse i integrationslovens § 41 a.
Til nr. 24 og 28 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves, og lovforslagets § 2, nr. 15, hvorefter reglen i integrationslovens § 23 b, stk. 6, om beskæftigelsestillæg, ophæves.
Til nr. 25 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
 Beløbet er i lighed med de øvrige beløb i integrationslovens § 45 angivet i 2010-niveau, jf. integrationslovens § 48, stk. 1. I 2012-niveau udgør beløbet 4.281 kr.
Den foreslåede bestemmelse medfører, at grundtilskuddet nedjusteres med den del, som hidtil har skullet finansiere 25 pct. af introduktionsydelsen.
Dette indebærer, at grundtilskuddet efter integrationsloven fremover ikke skal modregnes i budgetgarantien.
 Bekendtgørelse nr. 807 af 28. juni 2011 om opgørelse af den kommunale budgetgaranti vil blive ændret i overensstemmelse hermed.
 Der henvises i øvrigt til de almindelige bemærkninger i punkt 2.5.
Til nr. 26 Der er tale om konsekvensændring som følge af, lovforslagets § 2, nr. 23.
Til nr. 27 Den foreslåede ophævelse af integrationslovens § 45 a indebærer ingen realitetsændring.
Der er tale om en konsekvens af lovforslagets § 1, nr. 70 og 71, som indebærer, at den gældende refusionsregel i integrationslovens § 45 a overføres til § 100 a i lov om aktiv socialpolitik.
Til nr. 30 Der er tale om en konsekvensændring som følge af lovforslagets § 2, nr. 16, 17 og 19, hvorved reglerne om introduktionsydelse i integrationslovens kapitel 5 ophæves.
Udlændinge, som hidtil har været berettiget til at modtage introduktionsydelse, vil herefter være omfattet af de almindelige regler om kontanthjælp i lov om aktiv socialpolitik, herunder reglerne i § 44 a i lov om aktiv socialpolitik om indhentning og videregivelse af oplysninger.
Til § 3 Til nr. 1, 3-4 og 6-9 Der er tale om konsekvensændringer som følge af, at starthjælpen og introduktionsydelsen foreslås afskaffet, jf. lovforslagets § 1 og § 2. De grupper, der i dag i lov om en aktiv beskæftigelsesindsats omfatter kontant- og starthjælpsmodtagere, foreslås således fremover alene at omfatte kontanthjælpsmodtagere, bortset fra de kontanthjælpsmodtagere, som efter lovforslaget, bliver omfattet af integrationsprogrammet efter integrationsloven.
Til nr. 2 Efter den gældende § 2, nr. 2 og 3, er der i loven én målgruppe, der omfatter ledige, der modtager kontanthjælp eller starthjælp efter lov om aktiv socialpolitik alene på grund af ledighed og én målgruppe, der omfatter ledige, der modtager kontanthjælp eller starthjælp efter lov om aktiv socialpolitik ikke alene på grund af ledighed.
Som konsekvens af, at starthjælp og introduktionsydelse foreslås afskaffet og erstattet af kontanthjælp, jf. lovforslagets § 1 og § 2, foreslås det, at starthjælp udgår af disse målgrupper i loven.
Det foreslås endvidere, at målgrupperne ikke omfatter kontanthjælpsmodtagere, som efter lovforslaget er omfattet af integrationsprogrammet for flygtninge og familiesammenførte udlændinge efter integrationsloven.
 De personer, som efter gældende regler modtager introduktionsydelse, og som efter lovforslagets § 1 i stedet vil få kontanthjælp, vil derfor som hidtil være omfattet af integrationslovens kap. 4 om integrationsprogram for flygtninge og familiesammenførte udlændinge.
Til nr. 5 Efter den gældende § 45, stk. 3, modtager starthjælpsmodtagere et beskæftigelsestillæg på 14,58 kr. pr. time (pr. januar 2011), når de er i virksomhedspraktik.
Tilsvarende gælder for en kontanthjælpsmodtager, som er gift eller samlevende med en person, der modtager starthjælp eller introduktionsydelse.
Tillægget udbetales uafhængigt af retten til starthjælp henholdsvis kontanthjælp.
 Som konsekvens af at starthjælp og introduktionsydelse foreslås afskaffet og erstattet af kontanthjælp, jf. lovforslagets § 1 og § 2, foreslås beskæftigelsestillægget ligeledes afskaffet.
Til § 4 Til nr. 1 Efter den gældende § 56 a, stk. 1, kan jobcenteret inden for kvoten anmode kommuner, regioner eller statslige myndigheder om at stille en konkret løntilskudsplads til rådighed for personer omfattet af § 2, nr. 1-4, i lov om en aktiv beskæftigelsesindsats eller udlændinge, der modtager introduktionsydelse efter integrationsloven.
 Som konsekvens af at starthjælp og introduktionsydelse foreslås afskaffet og erstattet af kontanthjælp, jf. lovforslagets § 1 og § 5 foreslås, at introduktionsydelse udgår og bestemmelsen i stedet konsekvensændres til at omfatte personer, der modtager kontanthjælp efter lov om aktiv socialpolitik og som er omfattet af integrationsprogrammet for flygtninge og familiesammenførte udlændinge efter integrationsloven.
Til § 5 Til nr. 1 Efter gældende regler indgår kontanthjælp med det beløb, som ville være blevet udbetalt, hvis et husstandsmedlem ikke havde været omfattet af § 25, stk. 5, 7, 8, 9 eller 10, i lov om aktiv socialpolitik vedrørende »500-kroners-nedsættelsen«.
 Det foreslås, at henvisningen til § 25, stk. 5, 7, 8, 9 og 10, i lov om aktiv socialpolitik udgår af bestemmelsen som følge af, at § 25, stk. 5, 7, 8, 9 og 10, ophæves i lov om en aktiv socialpolitik.
Der vil fortsat ikke ske forhøjelse af boligstøtten, når kontanthjælpen reduceres efter § 42, stk. 1, i lov om aktiv socialpolitik.
Der henvises til bemærkningerne til denne lovs § 1, nr. 23, vedrørende ophævelse af § 42, stk. 2 og 3, i lov om en aktiv socialpolitik.
Til nr. 2 Efter gældende regler reduceres boligstøtte som følge af kontanthjælpsloftet i §§ 25 b, 25 c og 25 e i lov om aktiv socialpolitik.
 Det foreslås, at bestemmelsen ophæves som følge af, at kontanthjælpsloftet i §§ 25 b, 25 c og 25 e i lov om aktiv socialpolitik ophæves.
Til § 6 Den kommunale budgetgaranti indebærer, at kommunerne under ét kompenseres for udviklingen i de kommunale udgifter på visse områder, herunder kontanthjælp, revalidering, ledighedsydelse, driftsudgifter til aktivering og udgifter til introduktionsydelse og aktivering efter integrationsloven.
Kompensationen sker via en regulering af bloktilskuddet.
 Den foreslåede ændring er en konsekvens af ændringen af integrationsloven, hvorefter udlændinge, der i dag modtager introduktionsydelse efter integrationslovens regler, for fremtiden i stedet kan modtage kontanthjælp efter lov om aktiv socialpolitik.
Til § 7 Det foreslås i stk. 1, at loven træder i kraft den 1. januar 2012.
 I stk. 2 foreslås det, at for personer, der indtil den 1. januar 2012 har modtaget forudbetalt starthjælp eller integrationsydelse i medfør af lov nr. 1034 af 17. december 2002 om ændring af lov om aktiv socialpolitik og integrationsloven - bl.a. om indfasning af bagudbetaling af kontanthjælp, og som nu bliver berettiget til kontanthjælp efter lovforslagets § 1, nr. 11 og 12, til § 11, stk. 1, og § 11, stk. 3-7, i lov om aktiv socialpolitik og lovforslagets § 2, nr. 2, til § 4, stk. 1, i integrationsloven, reguleres ydelsen for januar 2012 senest den 31. januar 2012.
 Det medfører, at den forudbetalte ydelse, som udbetales til dækning af forsørgelsen i januar måned 2012, kan blive udbetalt på starthjælps- eller introduktionsydelses-niveau, og at kommunen senest ved udløbet af januar måned 2012 skal efterregulere ydelsen op til kontanthjælpsniveau.
 I stk. 3 foreslås det, at hvis en starthjælps- eller introduktionsydelsesmodtager ikke har overholdt sin pligt til at oplyse om arbejde efter § 11, stk. 2, i lov om retssikkerhed og administration på det sociale område eller efter integrationslovens § 49, stk. 2, eller uberettiget har modtaget hjælp under ophold i udlandet før lovens ikrafttræden og kommunen har truffet en afgørelse om en sanktion efter § 43 i lov om aktiv socialpolitik eller efter integrationslovens § 31 a før eller efter lovens ikrafttræden, tæller disse sanktioner med i en afgørelse efter §§ 42 og 43 i lov om aktiv socialpolitik efter lovens ikrafttræden om gentagelsesvirkning, hvis personen inden for de seneste 5 år igen ikke opfylder sin oplysningspligt m.v. efter lovens ikrafttræden.
 Det medfører, at afgørelser om sanktioner, som er truffet efter de hidtidige regler i § 43 i lov om aktiv socialpolitik og integrationslovens § 31 a, mens en person modtog starthjælp eller introduktionsydelse, indgår i kommunens beregning af, om der skal træffes afgørelse om en gentagelsessanktion efter § 42, stk. 2 og 3, og § 43, stk. 2, i lov om aktiv socialpolitik den 1. januar eller senere.
I stk. 4 foreslås det, at starthjælp, der er udbetalt før lovens ikrafttræden medgår i opgørelsen af perioden på 18 måneder indenfor 24 måneder, hvor kommunen afholder udgifterne til hjælp fuldt ud.
Efter de gældende regler i § 100, stk. 1, 3. pkt., § 104, stk. 1, 3. pkt., og § 104, stk. 2, 3. pkt., afholder kommunen fuldt ud udgiften til hjælp, hvis en person, der er visiteret til fleksjob, har modtaget hjælp i en periode på 18 måneder indenfor 24 måneder efter visiteringen til fleksjob.
