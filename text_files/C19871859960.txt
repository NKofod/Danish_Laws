Parfumer Kosmetiske artikler Toiletmidler Indhold Forord Klagevejledning Afgiftspligtigt vareområde Afgiftspligtige varer Afgiftsfri varer Apotekervarer Badesalt og fodbadesalt Frisørartikler Hudbeskyttelsesmidler mv Massageprodukter Salve til veterinær brug Sportsplejemidler Sæbe og sæbeprodukter Andre afgiftsfri varer Afgiftens størrelse Registrering Registreringspligten Registreringsanmeldelse Krav til lokaler Ændringer i og ophør af virksomheden Lønarbejde Tilførsel Afgiftsværdi Almindelige bestemmelser Introduktionstilbud Sammenpakkede varer Vareprøver Opgørelse af den afgiftspligtige omsætning Afgiftspligtig udlevering Afgiftsfri udlevering Til anden registreret virksomhed Udførsel Til provianteringsvirksomheder Til diplomater Demonstrationsprøver til detailhandlere m.v.
Demonstration for frisører o lign Vareprøver til forbrugere Brækage Indbrud og brand Afgiftsgodtgørelse Udførsel Destruktion Returvarer Prismærker Anvendelse Form og påtryk Bestilling og levering Påsætning Prismærkning i udlandet Ommærkning Makulering Regnskab Prismærkeregnskabet Lagerregnskab Regnskabsbilag Regnskab over parfumesprit m.v.
 Anskaffelse og opbevaring af regnskabsbøger m.v.
Emballering Pakninger Mærkning Afregning af afgift Afgiftsangivelse Indbetaling af afgift Kredit mod sikkerhedsstillelse Minimumsafgift Kontrolregler Toldvæsenets kontrolrettigheder Virksomhedens pligter Efterbetalinger og skønsmæssige ansættelser Straffebestemmelser Momsnævnet Bilag 1. Lov om afgift af parfumer, toiletmidler mv 2. Fortegnelse over blanketter mv 3. Vejledende oversigt over afgiftspligtige varer Forord Vejledningen er til brug for virksomheder, der er registreret hos  

 toldvæsenet, fordi de fremstiller eller indfører varer, som er  

 afgiftspligtige efter lov om afgift af parfumer, toiletmidler mv.
Vejledningen indeholder de vigtigste regler for virksomheden.
Hvis De  

 behøver yderligere oplysninger, beder vi Dem henvende Dem til toldvæsenet -  

 dvs det toldkammer, som virksomheden hører under.
Deres toldkammers adresse  

 og telefonnummer står bag på vejledningen.
 Hvis De - skriftligt eller mundtligt - vil henvende Dem til toldvæsenet,  

 beder vi Dem om at gøre det til toldkamret.
Klagevejledning Toldkamrets afgørelser kan indbringes for Direktoratet for Toldvæsenet,  

 som træffer endelig administrativ afgørelse, medmindre det drejer sig om en  

 sag, der kan indbringes for Momsnævnet, se side 36.
 Afgørelser, der er truffet af direktoratet i 1. instans, kan indbringes  

 for Skatteministeriet, Told- og Afgiftsdepartementet.
 Afgørelser, der er truffet af direktoratet i 2. instans i sager om  

 afgiftsfritagelse efter lovens § 17, kan også indbringes for ministeriet.
 En eventuel klage bedes af praktiske grunde sendt gennem det lokale  

 toldkammer.
Afgiftspligtigt vareområde Afgiftspligtige varer Afgiftspligten omfatter:
 1. Parfumer, kosmetiske artikler og toiletmidler af  

 enhver art.
 2. Varer, der gennem markedsføringen tilkendegiver sig  

 som egnede til brug som parfume, kosmetik eller toiletmiddel.
 Ved markedsføringen forstås oplysninger såvel på selve varen (pakningen)  

 som i brochurer, annoncer og andet salgs- og informationsmateriale.
Der er i bilag 3 - i alfabetisk orden - nævnt en række eksempler på  

 afgiftspligtige varer.
Oversigten er ikke udtømmende og kan kun betragtes som  

 vejledende.
Afgiftsfri varer En række varer, der falder ind under definitionen på afgiftspligtige  

 varer, er fritaget for afgift på nærmere fastsatte betingelser.
Disse varer  

 er omtalt i det følgende.
Det er en generel betingelse for alle afgiftsfritagne varer, at varerne  

 ikke markedsføres under betegnelser, som almindeligvis bruges for  

 afgiftspligtige varer.
Det er også en betingelse, at de afgiftsfritagne varer  

 ikke markedsføres med oplysninger om egenskaber, som er forbeholdt de  

 afgiftspligtige varer, fx hudplejende egenskaber.
 Eventuelle særlige betingelser for de enkelte varer er nævnt under omtalen  

 af de pågældende varer.
Apotekervarer Afgiftsfritagelsen omfatter varer, hvis udlevering og forhandling i visse  

 mindre dele er forbeholdt apotekerne efter lov om lægemidler (lov nr 327 af  

 26 juni 1975), og som udleveres efter recept, dvs lægemidler, der er optaget  

 i Sundhedsstyrelsens specialitetsregister, og magistrelle lægemidler.
Det er ikke en tilstrækkelig betingelse for afgiftsfritagelse, at varerne  

 er optaget i specialitetsregistret.
Hudbeskyttelsesmidler til mere generel  

 anvendelse inden for bl a hospitals- og plejehjemssektoren er således  

 afgiftspligtige uanset markedsføringen, medmindre de udleveres efter recept.
Det drejer sig om produkter, der efter deres sammensætning har fugtigheds-  

 og fedtstofregulerende egenskaber, og som derfor er sammenlignelige med og  

 konkurrenceprodukter til afgiftspligtige fugtighedscremer mv.
Eksempelvis er  

 de carbamidcremer, coldcremer, dermoderm- og glykodermsalver, der forhandles  

 af apotekerne, afgiftspligtige, medmindre de udleveres efter recept.
 Sådanne produkter kan dog fritages for afgift til brug som salvegrundlag  

 ved fremstilling af magistrelle lægemidler på betingelse af, at de  

 markedsføres i beholdere med indhold af mindst 1 kg.
Badesalt og fodbadesalt Afgiftsfritagelsen omfatter:
1. Badesalt, der foreligger som naturligt salt Det er en betingelse for afgiftsfritagelsen, - at varen er uparfumeret og ufarvet, - at varen forhandles som naturligt badesalt, og - at der ikke på emballagen, i annoncer, brochurer eller andet  

 markedsføringsmateriale tillægges varen skønhedsplejende egenskaber.
2. Fodbadesalt Det er en betingelse for afgiftsfritagelsen, at fodbadesaltet er  

 uparfumeret, og at det alene forhandles som fodbadesalt eller fodsalt.
Frisørartikler Følgende frisørartikler er fritaget for afgift:
1. Vandondulationsvæske og -pulver Afgiftsfritagelsen omfatter vandondulationsvæske og -pulver uanset  

 viskositet samt gele- og skumsprayprodukter med tilsvarende virkning som  

 vandondulationsvæske.
 Der gælder følgende betingelser for afgiftsfritagelsen:
 - Varen skal være uparfumeret og må ikke have farvende eller blegende  

 egenskaber.
 - Vandindholdet i en vandondulationsvæske eller i et gele eller  

 skumsprayprodukt skal udgøre mindst 50 pct.
 - Varen skal på såvel emballagen som i markedsføringsmaterialet angives at  

 være vandondulationsvæske eller -pulver, og dette skal anføres i sin fulde  

 ordlyd.
- Varen må ikke forhandles under betegnelser, der almindeligvis bruges for  

 en afgiftspligtig vare, fx hårspray eller hårlak.
Betegnelser som »Hair  

 set« og »Setting lotion« eller andre betegnelser, hvori ordene  

 »set« eller »lotion« indgår, må heller ikke anvendes.
 Hårgele (»Hair Gel«) og lignende med indhold af glimmer  

 sidestilles med produkter med farvende egenskaber og kan altså ikke fritages  

 for afgift.
2. Permanentvæsker Det er en betingelse for afgiftsfritagelsen, at væskerne foreligger i  

 uparfumeret stand og ikke har farvende eller blegende egenskaber.
Det er dog  

 tilladt, at væskerne - uden at fremtræde som parfumerede - er tilsat en ringe  

 mængde dækparfume.
3. Neutraliserings- og stimuleringstabletter Det er en betingelse for afgiftsfritagelsen, at tabletterne foreligger i  

 uparfumeret stand og ikke har farvende eller blegende egenskaber.
 4. Hårbejdse (oxideringsmidler).
 Det er en betingelse for afgiftsfritagelsen, at varen er uparfumeret og  

 ikke har farvende egenskaber.
Hårbejdse bruges af frisører som hjælpestof ved hårfarvning, idet det ved  

 blanding med hårfarvningsmidler angives at forbedre disses indtrængen i  

 håret.
Produktets blegende egenskaber kan efter det oplyste kun fremkaldes  

 ved tilsætning af andre stoffer.
Hudbeskyttelsesmidler mv 1. Arbejdsbeskyttelsescremer Afgiftsfritagelsen omfatter barrierecremer, som har til formål at  

 forhindre skadelige stoffer som fx kemikalier, maling og rengøringsmidler at  

 komme i direkte kontakt med huden, samt andre beskyttelsesmidler, hvoraf  

 nogle har karakter af vådresistente midler, der beskytter mod både vådt og  

 udtørrende arbejde.
Afgiftsfritagelsen er betinget af, - at varen er til brug før påbegyndelse, - at varen forhandles under betegnelsen »Hudbeskyttelsesmiddel«,  

 »Beskyttelsesmiddel« eller til svarende, og - at varen ikke under nogen form markedsføres med oplysning om hudplejende  

 egenskaber.
2. Babysalve og babyolie Afgiftsfritagelsen omfatter:
 - Uparfumeret babysalve, der specielt er beregnet som beskyttelsesmiddel  

 ved spædbørnspleje.
Det er en betingelse for afgiftsfritagelsen, at babysalven alene  

 forhandles som et beskyttelsesmiddel ved spædbørnspleje.
Pakningen til  

 babysalve må ikke indeholde oplysning om, at salven er anvendelig til andre  

 formål end til spædbørnspleje.
 - Uparfumeret babyolie, der udelukkende forhandles som midler til  

 spædbørnspleje.
 Det er en betingelse for afgiftsfritagelsen, at babyolie forhandles under  

 denne betegnelse.
 Hvis der ved forhandlingen af babysalve og babyolie oplyses, at varerne er  

 beregnet til pleje af babyer og fx større børn, kan de ikke fritages for  

 afgift.
 Varer, der forhandles som »Baby Lotion«, kan heller ikke  

 fritages for afgift.
3. Desinficerende salve Afgiftsfritagelsen omfatter varer, der markedsføres som desinficerende  

 salve til brug ved behandling af milde former for hudirritation (fx revner og  

 sprækker).
Det er en betingelse for afgiftsfritagelsen, - at varen er uparfumeret, herunder uden tilsætning af dækparfume, - at der i markedsføringen ikke på nogen måde tillægges varen hudplejende  

 eller kosmetiske egenskaber (betegnelser som fx »hudvenlig« må  

 således ikke bruges), og - at varen ikke markedsføres med betegnelser som »pattesalve«,  

 »yvercreme« eller lignende.
4. Hudbeskyttelsesmidler til patientbehandling Afgiftsfritagelsen omfatter produkter, der er specielt udviklet til brug i  

 sygeplejesektoren for bl a inkontinente patienter på plejehjem til  

 forebyggelse mod liggesår, eksem og hudirritationer mv og til brug for  

 colostomipatienter.
 Det er en betingelse for afgiftsfritagelsen, at produkterne ikke kan anses  

 for at være egentlige konkurrenceprodukter til afgiftspligtige  

 fugtighedscremer mv, og at de ikke under nogen form markedsføres med  

 oplysning om hudplejende egenskaber.
Hudbeskyttelsesmidler til mere generel anvendelse inden for bl a  

 hospitals- og plejehjemssektoren er derimod afgiftspligtige uanset  

 markedsføringen.
Sådanne varer kan kun fritages for afgift, hvis de er  

 optaget i Sundhedsstyrelsens specialitetsregister og udleveres mod recept.
Se  

 afsnittet »Apotekervarer«, side 7.
5. Læbepomader Afgiftsfritagelsen omfatter uparfumerede og ufarvende fedtcremer, der er  

 bestemt til at beskytte mod eller afhjælpe gener ved sprukne læber.
Det er en betingelse for afgiftsfritagelsen, at varerne udelukkendt  

 markedsføres som bestemt til den nævnte anvendelse.
Varerne må fx ikke  

 markedsføres som egnede som underlag for læbestift.
 Det tillades, at varerne indeholder aromastoffer.
6. Medicinsk pudder Afgiftsfritagelsen omfatter:
 - Uparfumeret medicinsk pudder (fx zinkpudder og borsyrepudder).
Det er en betingelse for afgiftsfritagelsen, at pudderet alene forhandles  

 under den medicinske betegnelse.
Pakningen eller etiketten må ikke uden  

 tilladelse fra toldvæsenet indeholde andre oplysninger eller dekorationer.
 - Uparfumeret medicinsk pudder, der forhandles som børnepudder.
 Det er en betingelse for afgiftsfritagelsen, at pudderet alene og med  

 tydelig angivelse (på dansk) forhandles som »Børnepudder« -  

 eventuelt sammen med den medicinske betegnelse.
Massageprodukter Afgiftsfritagelsen omfatter massageprodukter (massagecreme) til brug ved  

 fysiurgisk behandling.
Det er en betingelse for afgiftsfritagelsen, - at produktet fremtræder som uegnet til hudpleje (stærkt fedtende), - at produktet er uparfumeret, - at produktet ikke på nogen måde markedsføres som anvendelig til  

 hudpleje, fx som badeolie eller til kosmetisk massage, og - at produktet foreligger i pakningsstørrelser på mindst 1 kg/l liter.
 Det tillades, at produktet har indhold af æteriske olier med vaporiserende  

 (fordampende/varmende) effekt.
Salve til veterinær brug Afgiftsfritagelsen omfatter midler til veterinær brug, ofte betegnet  

 »Kopattesalve« eller blot »Pattesalve«.
Afgiftsfritagelsen er betinget af, - at varen er uparfumeret, herunder uden tilsætning af dækparfume, - at varen forhandles i pakninger med et indhold på mindst 450 g, - at varen indeholder jod, klorhexidin eller lignende desinficerende  

 stoffer, - at varen benævnes pattesalve, yvercreme eller lignende, og - at varen udelukkende markedsføres som et desinficerende og sårhelende  

 middel til veterinær brug uden nogen form for oplysning om, at varen kan  

 anvendes til mennesker.
Det betyder bl a, at afgiftsfritaget pattesalve, som sælges i  

 detailhandelen, ikke må anbringes i salgslokalerne sammen med kosmetiske  

 artikler og toiletmidler mv, der er beregnet til mennesker.
Det påhviler den  

 registrerede virksomhed at underrette sine kunder (detailhandlere) herom.
Sportsplejemidler Afgiftsfritagelsen omfatter visse sportsplejemidler til brug ved  

 forebyggelse og behandling af idrætsskader.
 Det drejer sig om uparfumerede produkter med indhold af æteriske olier som  

 fx kamfer, eucalyptus, mentol og pebermynte, der tillægges en vaporiserende  

 (fordampende/varmende) effekt.
 Produkterne kan efter deres virkning opdeles i hudirriterende midler og  

 midler med delvis hudirriterende samt lettere lokalbedøvende virkning.  

 Indholdet af hudirriterende stoffer gør midlerne ubehagelige ved  

 ikke-idrætslig, almindelig hudplejende eller skønhedsplejende anvendelse.
 Det er en betingelse for afgiftsfritagelsen, at produkterne ikke under  

 nogen form markedsføres som anvendelige til kosmetisk massage eller til  

 hudpleje.
Hudcreme, kropslotion, badeolie og lignende er i alle tilfælde  

 afgiftspligtige.
Det gælder også, selv om varerne markedsføres specielt til  

 brug for sportsfolk eller brugere af motions- og solcentre.
Sæbe og sæbeprodukter Afgiftsfritagelsen omfatter sæbe i såvel fast form (håndsæbe mv) som  

 flydende form (shampoo, skumbade, indsæbningsmidler til brug ved barbering,  

 vaskeservietter og lignende).
Afgiftsfritagelsen er betinget af, at varernes hovedbestanddel (excl vand)  

 er sæbe, alkalifri vaskemidler eller andre syntetiske overfladeaktive  

 (vaskeaktive) stoffer med lignende virkning som sæbe, fx anionaktive,  

 nonionaktive, amfotere og kationaktive stoffer.
Tørshampoo er dog fritaget  

 for afgift, selv om dette produkt ikke indeholder sæbe eller ovefladeaktive  

 (vaskeaktive) stoffer.
 Det er endvidere en betingelse for afgiftsfritagelsen, at varerne på  

 etiketter og i annoncer, salgsbrochurer og andet salgsmateriale udbydes som  

 sæbe eller sæbeprodukter.
 Andre sæbeprodukter end håndsæbe, fx hårshampoo, kropsshampoo, skumbad,  

 barberskum og vaskeservietter, skal markedsføres på en sådan måde, at det  

 tydeligt fremgår, at der er tale om et sæbeprodukt til krops- eller hårvask,  

 et indsæbningsmiddel eller lignende.
 Der gælder følgende regler for markedsføringen mv af hårshampoo,  

 kropsshampoo og vaskeservietter mv:
Hårshampoo Det er ved markedsføringen af afgiftsfritagne hårshampoo-produkter tilladt  

 at bruge betegnelser som fx »Urteshampoo«,  

 »Naturshampoo«,»Olieshampoo« og »Hundeshampoo«.  

 Betegnelsen »balsam« kan også bruges, hvis ordet  

 »shampoo« er anført mindst lige så tydeligt og fremtrædende som  

 ordet »balsam«.
 Hårshampoo kan også markedsføres med oplysninger om, at produktet ud over  

 den vaskemæssige virkning på håret har hårplejende eller hårbehandlende  

 egenskaber, dog bortset fra farvende og blegende egenskaber.
 Det er eksempelvis tilladt at give følgende oplysninger, når produktet i  

 øvrigt markedsføres som et sæbeprodukt til hårvask:
- modvirker statisk elektricitet - gør udredningen lettere - til tørt, tyndt eller fedtet hår - til behandling af tørt og spaltet hår - til styrkelse af håret - mod skæl og skældannelse - tilfører håret næring - tilsat plejestoffer - til udbedring af beskadiget hår (som følge af farvning, blegning eller  

 permanentbehandling) - forbedrer hårstrukturen.
 Betegnelsen »Skælshampoo« kan også bruges.
Det er ikke tilladt at markedsføre et afgiftsfritaget produkt med  

 betegnelser, som tilkendegiver, at produktet kun er beregnet til brug efter  

 hårvask, eller at det på grund af ringe vaske- eller skummeevne ikke er  

 velegnet til den forudgående vask af håret.
Betegnelser som »Efter  

 Shampoo« (»After Shampoo«), og lignende kan således ikke  

 bruges.
Det er heller ikke tilladt at bruge betegnelser som fx  

 »Creme-rinse« eller »Conditioner« ved markedsføringen af  

 en afgiftsfritaget shampoo.
Det er derimod tilladt at oplyse, at produktet er  

 tilsat conditioneringsmiddel eller lignende.
 Hårshampoo, som har farvende eller blegende egenskaber, eller som  

 markedsføres med oplysninger om sådanne egenskaber, er ikke fritaget for  

 afgift.
Hårshampoo, som udbydes til salg på en sådan måde, at den fremtræder som  

 erstatning for eller supplement til afgiftspligtige hårfarvningsmidler, kan  

 derfor ikke fritages for afgift.
Dette vil fx være tilfældet, hvis produktets  

 navn og væskens farve kan give forbrugeren det indtryk, at shampooen er  

 specielt egnet til en bestemt hårfarve.
 Betegnelser som »Shampoo til sorthårede« og »Shampoo for  

 blondes« eller oplysning om, at produktets indhold af naturlige  

 plantestoffer gør det specielt egnet til en bestemt hårfarve, samt andre  

 lignende udtryk og vendinger kan således ikke bruges for en afgiftsfritaget  

 hårshampoo, medmindre det samtidig udtrykkelig anføres, at shampooen er uden  

 farvende eller blegende virkning.
 Det er i øvrigt ikke muligt at give en udtømmende og entydig beskrivelse  

 af tekst, der må bruges ved markedsføringen af afgiftsfritagne  

 hårshampoo-produkter.
 Toldvæsenets godkendelse af markedsføringen vil derfor i grænsetilfælde  

 bero på en konkret vurdering af det pågældende produkt og udformningen af  

 markedsføringsmaterialet.
Kropsshampoo (flydende badesæbe) Flydende sæbeprodukter til kropsvask skal markedsføres som sæbe eller  

 sæbeprodukter og med betegnelser, der klart angiver, at der er tale om et  

 sæbeprodukt til vask af huden, fx »flydende badesæbe« eller  

 »kropsshampoo«.
 Betegnelser som fx »alkalifri olievask« og »rensende  

 olie« må således ikke bruges.
 Varerne må ikke markedsføres med angivelse af egenskaber og betegnelser,  

 der er forbeholdt afgiftspligtige varer som fx badeolie og badelotions eller  

 andre produkter med hudfugtighedsregulerende og hud- eller skønhedsplejende  

 egenskaber.
 Det er således ikke tilladt at markedsføre en afgiftsfritaget vare med  

 oplysning om, at den »genfedter huden«, »blødgør huden«,  

 »genopretter hudens fedtstofbalance« eller lignende.
 Det er i øvrigt ikke muligt at give en udtømmende og entydig beskrivelse  

 af den tekst, der må bruges ved markedsføringen af afgiftsfritagne flydende  

 sæbeprodukter til kropsvask.
 Toldvæsenets godkendelse af markedsføringen vil derfor i grænsetilfælde  

 bero på en konkret vurdering af det pågældende produkt og udformningen af  

 markedsføringsmaterialet.
Vaskeservietter mv Afgiftsfritagelse for våd-, vaske- og fugteservietter er betinget af, - at hovedbestanddelen i servietternes fugtevæske er sæbe eller alkalifri  

 vaskemidler (vaskeaktive stoffer), - at fugtevæsken ikke indeholder ethanol (ethylalkohol), - at servietterne udbydes som sæbe eller sæbeprodukt, og - at servietterne ikke markedsføres med oplysning om hudplejende  

 egenskaber.
Andre afgiftsfri varer Der kan som eksempler på andre afgiftsfri varer nævnes:
1. Afkølingsspray Afgiftsfritagelsen omfatter afkølingsspray til behandling af fx mindre  

 sportsskader.
2. Desinfektionsmidler, herunder vådservietter 3. Dukkesminkesæt Afgiftsfritagelsen omfatter sminkesæt, som er specielt beregnet til at  

 sminke et dukkehoved med.
 Det er en betingelse for afgiftsfritagelsen, at sminkesættet er uegnet til  

 brug på personer.
4. Glycerin, vaselin mv (uparfumeret) Afgiftsfritagelsen omfatter glycerin, vaselin, borvaselin, lanolin,  

 acetone- og acetoneerstatning, tyrkiskrødtolie og alun (i pulver eller  

 formet).
 Det er en betingelse for afgiftsfritagelsen, at varerne foreligger i ren  

 og uparfumeret stand.
5. Insektskræmmemidler Afgiftsfritagelsen omfatter insektskræmmemidler og midler mod bistik, der  

 udelukkende markedsføres som insektskræmmemidler.
6. Koncentrerede parfumestoffer mv Afgiftsfritagelsen omfatter koncentrerede lugte- og aromastoffer, æteriske  

 olier, parfumeolier o lign samt essenser mv, der er fremstillet ved  

 tilsætning af sådanne stoffer og olier mv.
Koncentrerede parfumestoffer både  

 i ren stand og i blandet og opløst stand er således afgiftsfri.
Det er en betingelse for afgiftsfritagelsen, at stofferne ikke ved  

 fremstillingen er bragt i en skikkelse, der gør dem egnede til brug som  

 parfumer eller toiletmidler mv.
Eksempelvis er parfumeessenser, som ved  

 opløsning i alkohol eller et andet opløsningsmiddel er bragt i en stand, der  

 gør dem anvendelige til brug som parfume mv, afgiftspligtige, selv om de  

 forhandles under betegnelsen »Parfumeessens« eller lignende.
7. Luftrensemidler Afgiftsfritagelsen omfatter luftrensemidler (rumdesodoriseringsmidler),  

 der udelukkende forhandles som sådanne.
 Det er en betingelse for afgiftsfritagelsen, at produkterne ikke er  

 anvendelige eller beregnet til direkte brug på personer.
8. Mineralsk og vegetabilsk olie Afgiftsfritagelsen omfatter olie, der på dansk betegnes paraffinolie,  

 olivenolie o lign.
 Det er en betingelse for afgiftsfritagelsen, at olierne ikke er tilsat  

 parfume, og at de (på dansk) forhandles som paraffinolie, olivenolie o lign.
9. Mundvand og mundvandskugler 10. Neglerensere (negleblyanter) 11. Potpourri-produkter mv Afgiftsfritagelsen omfatter potpourri-produkter og duftblomster, dvs  

 tørrede blomster og plantedele (friskluftprodukter).
12. Røgelse 13. Sprayplaster (flydende plaster) 14. Talkum (uparfumeret) Afgiftsfritagelsen omfatter talkum (også af vegetabilsk art) i ren og  

 uparfumeret stand.
15. Tandpasta mv Afgiftsfritagelsen omfatter tandpasta, »tandcreme« og  

 tandpulver.
 16. Øjenbadevand.
Afgiftens størrelse Afgiften er 34 pct. af prismærkeværdien med fradrag af moms, men uden  

 rabatfradrag af nogen art.
 Fradraget for moms udgør 18,03 pct. med den gældende momssats på 22 pct.
Prismærkeværdien er varens højeste salgspris (sædvanligvis detailprisen)  

 indbefattet både parfumeafgift og moms.
Prismærkeværdien er nærmere beskrevet  

 under afsnittet »Afgiftsværdi«, side 19.
Afgiftssatsen på 34 pct. af værdien indbefattet parfumeafgift, men uden  

 moms, svarer til 51,52 pct. af værdien uden parfumeafgift og moms.
For varer,  

 der indføres fra udlandet af private m fl, er afgiftssatsen af praktiske  

 grunde fastsat til 52 pct.
Registrering Registreringspligten Virksomheder, der erhvervsmæssigt fremstiller eller indfører  

 afgiftspligtige varer, skal anmelde sig til registrering hos toldvæsenet.
 Som fremstilling anses såvel tilvirkningen i alle dens led som blot  

 færdiggørelsen af varerne, herunder pakning.
 Prismærkning af her i landet indkøbte varer anses ikke som fremstilling.  

 Virksomheder, som kun foretager prismærkning, kan således ikke opnå  

 registrering.
Registreringsanmeldelse Ved anmeldelse af en virksomhed til registrering bruges en blanket (U 1),  

 som udleveres af toldvæsenet.
 Virksomheder, der registreres, får et legitimationskort (U 3) fra  

 toldvæsenet.
Krav til lokaler Registrering kan kun finde sted, hvis virksomhedens lokaler kan godkendes  

 af toldvæsenet.
 Godkendelse af lokaler kan nægtes eller tilbagekaldes, hvis lokalerne er  

 eller senere bliver indrettet således, at toldvæsenets kontrol med  

 virksomheden ikke kan udføres på rimelig måde.
 Hvis virksomheden vil foretage ændringer i de godkendte lokaler, skal den  

 forinden anmelde det for toldvæsenet.
 Lokalerne skal være af en sådan størrelse og indretning, at virksomhedens  

 aktiviteter med rimelig orden kan foregå deri, og at beholdninger af  

 ubeskattede varer lagermæssigt kan holdes adskilt fra virksomhedens  

 beholdninger af beskattede varer.
Fremstilling af afgiftspligtige varer og opbevaring af ubeskattede varer  

 må kun foregå i de godkendte lokaler.
Det er ikke tilladt at lade  

 fremstillingen udføre som hjemmearbejde.
 Detailsalg af afgiftspligtige varer fra en registreret virksomhed, som har  

 lager af ubeskattede prismærkede varer, skal ske fra et særligt lokale.
Ændringer i og ophør af virksomheden Enhver ændring i virksomhedens forhold skal straks anmeldes skriftligt til  

 toldvæsenet.
 Det gælder fx følgende ændringer:
- virksomheden ophører med indførsel eller fremstilling af afgiftspligtige  

 varer - virksomheden sælges eller overdrages - ejerforholdene ændres - ledelsen ændres - navn eller adresse ændres.
Hvis en virksomhed hører op med at drive registreringspligtig virksomhed,  

 skal der betales afgift af beholdningen af ubeskattede varer.
Varerne kan  

 også overføres ubeskattet til en anden registreret virksomhed eller  

 overdrages til en ny ejer af virksomheden efter de almindelige regler om  

 overførsel af ubeskattede varer.
 Virksomheden skal ved ophør aflevere legitimationskortet og  

 restbeholdningen af prismærker til toldvæsenet.
Lønarbejde Toldvæsenet kan give en registreret virksomhed tilladelse til at lade  

 større partier af afgiftspligtige varer fremstille for sin regning  

 (lønarbejde) i en anden registreret virksomhed.
Toldvæsenet kan samtidig tillade, at den virksomhed, for hvis regning  

 varerne fremstilles, betragtes som fremstiller af varerne, således at disse  

 prismærkes med virksomhedens egne prismærker, og at der først svares afgift  

 ved udleveringen af varerne fra virksomhedens eget lager.
Tilladelsen  

 forudsætter, at den virksomhed, for hvis regning varerne fremstilles, er  

 eneforhandler af varerne her i landet.
Tilførsel En registreret virksomhed har ret til at importere eller fra andre  

 registrerede virksomheder at modtage ubeskattede varer.
Adgangen til at  

 modtage ubeskattede varer fra en anden registreret virksomhed omfatter dog  

 kun varer, der ikke er forsynet med prismærke.
Når en registreret virksomhed ønsker at købe ubeskattede varer her i  

 landet, må den oplyse det til leverandøren.
Virksomheden skal da dokumentere,  

 at den har ret til at modtage varerne ubeskattet ved at vise  

 legitimationskortet.
 Ved køb her i landet skal leverandøren udstede faktura med oplysning om bl  

 a varernes art og mængde og hvorpå tydeligt skal skrives »Excl  

 parfumeafgift«.
Når en registreret virksomhed importerer varer, skal det angives i  

 fortoldningsangivelsen, at varerne er afgiftspligtige og tilføres en  

 registreret punktafgiftsvirksomhed.
Dette gøres ved anførsel af en særlig  

 afgiftskode.
Afgiftsværdi Almindelige bestemmelser Afgiftsværdien - dvs den værdi, som parfumeafgiften skal beregnes af - er  

 varens højeste salgspris (prismærkeprisen) indbefattet parfumeafgift, men  

 uden moms.
Afgiftsværdien er således i almindelighed varens højeste detailpris med  

 fradrag af moms.
For varer, der ikke sælges i detailhandelen, er  

 afgiftsværdien varens højeste engrospris med fradrag af moms.
 Hvis der ikke er en egentlig salgspris for varen, fastsættes  

 afgiftsværdien på grundlag af en kalkuleret salgspris.
Hver pakning med afgiftspligtige varer skal forsynes med et særligt  

 prismærke, der angiver varens højeste salgspris indbefattet både  

 parfumeafgift og moms.
Parfumeprismærkerne leveres af toldvæsenet, jf  

 afsnittet »Prismærker«, side 26.
 For varer, der indføres fra udlandet af private, samt for visse gratis  

 vareprøver sker beskatningen dog uden brug af prismærker.
Afgiftsværdien skal omfatte varerne med alt tilhørende udstyr og  

 emballage.
Det gælder også, selv om emballagen skal returneres.
 Særlige trækurve o lign, der anvendes som ydre emballage ved varernes  

 forsendelse, kan dog holdes uden for afgiftsværdien, hvis de opføres særskilt  

 på fakturaen.
 Særligt udstyrede kartoner eller gaveæsker, der indeholder både  

 afgiftspligtige og afgiftsfri varer, kan også holdes uden for afgiftsværdien.  

 Det er en betingelse, at de afgiftspligtige varer også sælges uden  

 medfølgende gaveæsker, og at hver af de afgiftspligtige varer i gaveæskerne  

 er forsynet med prismærker med samme pålydende som ved salg af varen uden  

 medfølgende gaveæske.
 Derimod vil betalingen for gaveæsker, der udelukkende indeholder  

 afgiftspligtige varer, ikke kunne holdes uden for afgiftsværdien.
Varer, der sælges detail For varer, der sælges i detailhandelen, skal prismærkerne angive varernes  

 højeste detailpris indbefattet såvel parfumeafgift som moms.
 Varerne må ikke sælges til en højere pris end angivet på prismærket,  

 hvorimod der ikke er noget i vejen for, at varerne sælges til en lavere pris  

 end den angivne.
Varer, der sælges engros For varer, der ikke sælges i detailhandelen (fx varer, som alene sælges  

 til anvendelse i frisørsaloner), skal prismærkerne angive varernes højeste  

 engrospris indbefattet såvel parfumeafgift som moms.
Varerne skal forsynes med særlig mærkning, jf afsnittet  

 »Emballering«, side 33 Varer, der fremstilles til brug i virksomheden I virksomheder, der kun fremstiller afgiftspligtige varer til brug i egen  

 virksomhed (fx frisørsaloner og skønhedsklinikker), således at en egentlig  

 salgspris ikke findes, beregnes parfumeafgift på grundlag af en  

 prismærkeværdi, der svarer til værdien af de ved fremstillingen anvendte  

 varer med tillæg af 33 1/3 pct og parfumeafgiften 52 pct. samt et til momsen  

 svarende tillæg (22 pct). Varerne forsynes med prismærker.
Introduktionstilbud Hvis en virksomhed i en periode i forbindelse med et salgsfremstød  

 nedsætter prisen, kan varerne i denne periode prismærkes til den lavere pris  

 (introduktionsprisen/kampagneprisen).
 Såfremt nogle af virksomhedens kunder (detailhandlere) ikke ønsker at  

 deltage i det særlige salgsfremstød, kan virksomheden i samme periode  

 prismærke varer til disse kunder med den sædvanlige detailsalgspris.
Sammenpakkede varer Afgiftpligtige varer, der sammenpakkes med andre varer, skal prismærkes og  

 beskattes på grundlag af den pris, der gælder ved enkeltvis salg af varen.  

 Det er således ikke tilladt at beskatte sammenpakkede varer til en lavere  

 samlet pris end den samlede salgspris ved enkeltvis salg af varerne.
 Ved salg af varesæt, der omfatter både afgiftspligtige og afgiftsfri  

 varer, skal der - når varerne udelukkende eller helt overvejende sælges  

 samlet, således at der ikke foreligger en selvstændig pris for de  

 afgiftspligtige varer - ske en forholdsmæssig fordeling af avancen i forhold  

 til varernes værdi (indkøbs- eller importpris, eventuelt kostpris).
Vareprøver Vareprøver, hvoraf der skal svares afgift, beskattes efter følgende  

 regler:
 1. Prøver, som udleveres i virksomhedens sædvanlige  

 salgsemballager, skal beskattes efter varernes almindelige detailpris, og  

 varerne skal prismærkes i overensstemmelse hermed.
 2. Vareprøver, der udleveres i særlige pakninger, som  

 ikke er genstand for salg, skal beskattes på grundlag af varernes  

 fremstillingspris (incl emballage) med tillæg af 33 1/3 pct og  

 parfumeafgiften (52 pct). Af den herved beregnede værdi beregnes  

 parfumeafgift med 34 pct.
 Prøverne skal ikke forsynes med prismærker, men skal på klar og tydelig  

 måde forsynes med oplysning om, at der er tale om prøver, der ikke er til  

 salg.
 3. Vareprøver, der indføres fra udlandet i særlige  

 pakninger, som ikke er genstand for salg, skal beskattes på grundlag af  

 toldværdien med tillæg af tolden og 10 pct af summen af disse beløb samt  

 parfumeafgiften (52 pct). Af den herved beregnede værdi beregnes  

 parfumeafgift med 34 pct.
 Prøverne skal ikke forsynes med prismærker, men skal på klar og tydelig  

 måde forsynes med oplysning om, at der er tale om prøver, der ikke er til  

 salg.
 Reglerne om afgiftsfritagelse for vareprøver fremgår af afsnittet  

 »Afgiftsfri udlevering«, side 21.
Opgørelse af den afgiftspligtige omsætning Afgiftspligtig udlevering Virksomheden skal opgøre den afgiftspligtige omsætning for hver  

 afgiftsperiode (kalendermåneden).
Opgørelsen foretages på grundlag af udleveringen af afgiftspligtige varer  

 fra virksomheden.
Varer, der er udleveret ubeskattet efter reglerne i  

 afsnittet »Afgiftsfri udlevering«, skal ikke medregnes.
 Den afgiftspligtige omsætning er den samlede afgiftsværdi af de varer, som  

 virksomheden har udleveret beskattet i månedens løb.
 Opgørelsen omfatter således først og fremmest udleveringen af prismærkede  

 varer, men omfatter også sådanne prøver mv, som skal beskattes uden  

 anvendelse af prismærker.
Ved opgørelsen medregnes enhver udlevering i månedens løb af  

 afgiftspligtige varer.
Det gælder uanset om udleveringen sker for  

 virksomhedens egen regning eller for anden regning, og uanset om varerne er  

 leveret i konsignation eller på anden måde.
Ved opgørelsen skal også medregnes afgiftspligtige varer der udtages til  

 brug i virksomheden (fx frisørsalon eller skønhedsklinik) ved behandling af  

 virksomhedens kunder, samt varer, der udleveres som gaver eller til brug til  

 repræsentation.
Opgørelsen skal endvidere omfatte afgiftspligtige varer -  

 såvel prismærkede som ikke-prismærkede - som måtte mangle i virksomhedens  

 beholdning.
 Opgørelsen af den afgiftspligtige omsætning kan efter virksomhedens eget  

 valg ske enten på grundlag af udleveringen ifølge virksomhedens almindelige  

 forretningsregnskab eller på grundlag af mængden af varer, som virksomheden  

 har forsynet med prismærke, med regulering for forskydninger i beholdningen  

 af ubeskattede prismærkede varer.
 Virksomheder, der foretager opgørelse på grundlag af en  

 beholdningsopgørelse, skal supplere den opgjorte omsætning med en opgørelse  

 over sådanne prøver mv, som skal beskattes uden brug af prismærker.
Afgiftsfri udlevering De registrerede virksomheder kan udlevere afgiftspligtige varer ubeskattet  

 i følgende omfang:
Til anden registreret virksomhed Afgiftspligtige varer, som ikke er forsynet med prismærke, kan overføres  

 ubeskattet til en anden registreret virksomhed.
Leverandøren skal sikre sig, at modtageren er registreret efter  

 parfumeafgiftsloven.
Hvis leverandøren ikke kan få dokumenteret  

 registreringen ved, at legitimationskortet fremlægges, kan toldvæsenet give  

 oplysning herom.
 Leverandøren skal i forbindelse med udleveringen udstede faktura med  

 oplysning om varernes art og mængde, og hvorpå der tydeligt er anført  

 »Excl parfumeafgift«.
Udførsel Afgiftspligtige varer, som ikke er forsynet med prismærke, kan udføres  

 ubeskattet til udlandet, Færøerne og Grønland samt Københavns Frihavn, når  

 der kan fremlægges dokumentation for udførslen.
 Virksomheden skal som dokumentation for udførslen kunne fremlægge:
- fakturakopi over de udførte varer - skriftlig ordre, korrespondance med køberen, bankafregning eller  

 tilsvarende og - enhedsdokumentets eksemplar 3 attesteret af den udførselskontrollerende  

 myndighed.
 Der kan gives afgiftsgodtgørelse ved udførsel af beskattede prismærkede  

 varer, jf afsnittet »Afgiftsgodtgørelse«, side 25.
Til provianteringsvirksomheder Afgiftspligtige varer, som ikke er forsynet med prismærke, kan leveres  

 ubeskattet til kiosker i toldlufthavne og provianteringsvirksomheder, der har  

 bevilling til told- og afgiftsfritagelse efter toldlovens § 80.
 Som dokumentation skal virksomheden kunne fremlægge enhedsdokumentets  

 eksemplar 3, der skal være attesteret af toldvæsenet, samt fakturakopi,  

 skriftlig ordre mv.
Til diplomater Afgiftspligtige varer, der ikke er forsynet med prismærke, kan leveres  

 ubeskattet til diplomatiske repræsentationer, internationale institutioner mm  

 og til personer, der er knyttet til dem.
Disse grupper er nærmere præciseret  

 i toldlovens § 22.
Før varerne leveres, skal leverandøren have tilladelse fra toldvæsenet.  

 Den fås, når virksomheden giver toldvæsenet en Tolddeklaration for  

 Diplomater, som repræsentationen mv har udfærdiget.
Toldvæsenet påtegner  

 blanketten og sender et eksemplar tilbage til leverandøren.
Demonstrationsprøver til detailhandlere mv Prøver af afgiftspligtige varer, der udleveres gratis til detailhandlere  

 til brug ved demonstration for disses kunder af varernes egenskaber (farve,  

 konsistens, duft mv), kan leveres ubeskattet.
Prøverne kan enten foreligge i  

 samme emballage og udførelse som den normale salgsvare eller i særlige  

 prøveemballager.
Prøverne skal ikke forsynes med prismærke.
 Afgiftsfritagelsen omfatter også prøver, der anvendes ved demonstrationer  

 i private hjem - de såkaldte »home parties«.
 For afgiftsfritagelsen gælder følgende betingelser:
 1. Prøverne skal udleveres gratis til detailhandlere,  

 respektive den, der forestår det pågældende »home party«, og må  

 ikke udleveres til publikum.
 2. Hver enkelt prøves indre emballage (flaske, krukke,  

 tube mv) skal på et synligt sted - enten ved påtryk på selve emballagen eller  

 ved påklæbning af en særlig etiket - være påført følgende tekst:
»KUN TIL DEMONSTRATIONSBRUG« Teksten, der kan være på dansk eller engelsk, skal fremtræde tydeligt på  

 emballagen, således at der er et rimeligt forhold mellem tekstens størrelse  

 og emballagens størrelse.
3. Antallet af udleverede prøver skal anføres i en  

 faktura over prøverne.
På fakturaen skal oplyses, at prøverne kun må anvendes  

 til demonstrationsbrug for detailhandlerens kunder, respektive til  

 demonstration ved »home parties«.
4. For hver enkelt prøveserie skal virksomheden føre  

 en prøveliste (U 16) over samtlige udleverede prøver.
Prøvelisten sendes til  

 toldvæsenet i udfyldt og underskrevet stand, når udleveringen af den  

 pågældende prøveserie er afsluttet.
Efter anmodning fra toldvæsenet skal  

 virksomheden indsende eksemplarer af sådanne prøver.
 Udleveringen af prøverne kan ske enten fra den registrerede virksomhed  

 direkte til detailhandlere eller fra den registrerede virksomhed gennem  

 grossist (mellemhandler) til detailhandlere eller den person, der forestår  

 »home party«-arrangementet.
 Det er en betingelse for udlevering af prøver gennem grossist, at  

 grossisten over for den registrerede virksomhed erklærer sig indforstået med  

 at følge de nævnte regler, herunder at føre en prøveliste (U 16) over  

 udleveringen af prøverne.
 Grossistens erklæring skal af den registrerede virksomhed indsendes til  

 toldvæsenet.
Demonstration for frisører o lign Afgiftspligtige varer, der forbruges på den registrerede virksomheds egne  

 skoler (evt i lejede lokaler o lign) ved demonstration for frisører o lign,  

 er fritaget for afgift.
 For afgiftsfritagelsen gælder følgende betingelser:
 1. Varerne skal udtages af det prismærkede lager.
 2. Hver enkelt vares indre emballage (flaske, krukke,  

 tube mv) skal på et synligt sted - enten ved påtryk på selve emballagen eller  

 ved påklæbning af en særlig etiket - være påført følgende tekst:
»KUN TIL DEMONSTRATIONSBRUG« Teksten, der kan være på dansk eller engelsk, skal fremtræde tydeligt på  

 emballagen, således at der er et rimeligt forhold mellem tekstens størrelse  

 og emballagens størrelse.
3. Der skal føres et specificeret regnskab over  

 udtagelsen fra lageret og forbruget af varerne.
Regnskabet skal tillige  

 indeholde oplysning om tidspunkterne for de afholdte skoler  

 (demonstrationer).
 4. Efter afslutningen af de pågældende skoler  

 (demonstrationer) skal virksomheden opføre de forbrugte varer i en  

 fortegnelse med oplysning om varerne, prismærkeværdi pr stk og samlet  

 prismærkeværdi.
 De tomme emballager med påsiddende prismærker behandles efter reglerne om  

 makulering af prismærker jf afsnittet »Prismærker«, side 26.
Vareprøver til forbrugere Vareprøver, der udleveres gratis til forbrugere som led i et salgsfremstød  

 for en bestemt vare, er fritaget for afgift.
Vareprøverne kan udleveres direkte til forbrugerne som adresseløse  

 forsendelser, ved receptioner, modeopvisninger o lign eller via  

 detailhandlere.
Prøverne skal ikke forsynes med prismærke.
 For afgiftsfritagelsen gælder følgende betingelser:
 1. For prøver af nedennævnte varer må emballagerne  

 højst indeholde følgende maksimumsmængde af varen:
Creme (fast og flydende) og lotion 30 g Parfumer 5 g Cologner mv 10 g Varer i aerosolemballage 40 g Toldvæsenet kan i særlige tilfælde give dispensation vedrørende indholdets  

 mængde i den enkelte prøve, fx hvis den enkelte behandling med det pågældende  

 produkt kræver en større mængde.
 2. Prøver af andre varer (læbestifter, øjenkosmetik  

 mv) må kun udleveres i emballager, der i størrelse er væsentligt mindre end  

 den emballagestørrelse, varen sædvanligvis forhandles i.
 3. Prøveemballagerne skal klart og tydeligt mærkes med  

 dansk eller engelsk tekst:
»PRØVE - ikke til salg« 4. De registrerede virksomheder skal i regnskabshæfte  

 U 9 (afdeling II) gøre rede for tilgang og udlevering af de gratis  

 vareprøver.
Udleveringen skal kunne dokumenteres gennem bilag, hvoraf de  

 udleverede prøvers antal, art og emballagestørrelse fremgår.
 Ved udlevering til detailhandler skal der udstedes en faktura, som skal  

 indeholde oplysning om, at det drejer sig om gratis, afgiftsfritagne prøver,  

 der ikke må gøres til genstand for salg.
Brækage Afgiftspligtige ubeskattede varer (såvel prismærkede som  

 ikke-prismærkede), der går tabt ved brækage, samt varer, der omarbejdes,  

 tilintetgøres eller ommærkes, kan fritages for afgift.
Virksomheden skal udfærdige en fortegnelse over varerne med oplysning om  

 deres art og mængde.
For prismærkede varer skal fortegnelsen tillige oplyse  

 prismærkeværdi pr stk og den samlede prismærkeværdi med opdeling for varer  

 beskattet efter detailpris og varer beskattet efter engrospris.
 Brækagerne, der skal anmeldes for toldvæsenet, behandles efter reglerne om  

 makulering af prismærker jf afsnittet »Prismærker«, side 26.
Indbrud og brand Virksomheden kan søge om afgiftsfritagelse hos toldvæsenet, hvis  

 ubeskattede varer (såvel prismærkede som ikke-prismærkede) eller prismærker  

 er gået tabt eller er ødelagt ved indbrud eller brand i den registrerede  

 virksomhed eller under transport til eller fra virksomheden.
 Det er en betingelse, at virksomheden over for toldvæsenet kan  

 dokumentere, at varerne er gået tabt eller er ødelagt, fx ved at fremlægge  

 politirapport.
 Det er også en betingelse, at virksomheden kan dokumentere størrelsen af  

 den stjålne eller ødelagte mængde, fx i form af lageroptællinger.
Der gives kun afgiftsfritagelse for stjålne varer, hvis det drejer sig om  

 indbrud i lokaler, der er forsvarligt aflåst, eller om tyveri under transport  

 til eller fra virksomheden.
Som tyveri under transport regnes i denne  

 forbindelse indbrud i forsvarligt aflåste lokaler, køretøjer, containere o  

 lign hos fx fragtmænd, hvor varerne i kortere tid opbevares som led i  

 transporten.
Køretøjer mm, der alene er forsynet med plombe eller lignende  

 forsegling, regnes i denne forbindelse ikke for at være forsvarligt aflåst.
 Der kan derfor ikke gives afgiftsfritagelse for varer, som er bortkommet  

 ved hustyveri eller fjernet fra uaflåste lokaler, køretøjer, containere o  

 lign.
 Der kan heller ikke gives afgiftsfritagelse for varer, der går tabt i en  

 registreret virksomheds detailforretning.
I ansøgningen om afgiftsfritagelse skal virksomheden oplyse, hvor stort  

 tabet er, og specificere varernes art, mængde og prismærkeværdi.
I  

 forbindelse med indbrud eller brand skal virksomheden desuden oplyse, om  

 tabet er eller vil blive meldt til politiet.
Afgiftsgodtgørelse Udførsel Toldvæsenet kan efter ansøgning give såvel registrerede virksomheder som  

 ikke-registrerede virksomheder bevilling til godtgørelse af den betalte  

 afgift ved udførsel mm af prismærkede varer.
 Afgiftsgodtgørelsen er bl a betinget af, at virksomheden før udførslen  

 enten har makuleret de påsatte prismærker eller stemplet »Ugyldig«  

 på dem.
Destruktion Toldvæsenet kan efter ansøgning give godtgørelse af den betalte afgift af  

 prismærkede varer, som destrueres.
Det gælder både varer, som virksomheden selv har prismærket, og  

 prismærkede varer, som virksomheden har købt i beskattet stand.
Reglerne for  

 afgiftsgodtgørelse fremgår af afsnittet »Prismærker« under omtalen  

 af makulering.
Returvarer Registrerede virksomheder kan få godtgørelse af den betalte afgift af  

 prismærkede varer, der tages retur.
Det er en betingelse, at virksomheden  

 mindst godtgør køberen parfumeafgiften af de pågældende varer.
Som returvarer anses ikke varer, som tages retur eller byttes, efter at  

 prismærket er fjernet eller gjort utydeligt.
Sådanne varer må ikke bringes i  

 omsætning igen.
Prismærker Anvendelse Beskatningen af parfumevarer sker ved hjælp af prismærker, som skal  

 påsættes alle pakninger med afgiftspligtige varer.
 Pakningerne skal være forsynet med et prismærke ved udleveringen fra de  

 registrerede virksomheder, medmindre varerne overføres ubeskattet til en  

 anden registreret virksomhed eller udføres til udlandet mm.
 Mellemhandlere, detailhandlere og frisører m fl må ikke modtage  

 afgiftspligtige varer, som ikke er forsynet med forskriftsmæssigt prismærke.  

 De pågældende er forpligtet til at underrette toldvæsenet, hvis varerne  

 leveres uden forskriftsmæssigt prismærke.
Varer, der udføres til udlandet eller udleveres ubeskattet, må ikke være  

 forsynet med prismærke.
Der kan dog ydes afgiftsgodtgørelse ved udførsel af  

 prismærkede varer, når prismærket stemples ugyldig, jf afsnittet  

 »Afgiftsgodtgørelse«, side 25.
 Vareprøver, der udleveres gratis til forbrugere i særlige pakninger, som  

 ikke er genstand for salg, samt afgiftsfritagne demonstrationsprøver til  

 detailhandlere m fl skal dog ikke forsynes med prismærke.
Form og påtryk Prismærker, som toldvæsenet lader fremstille, udleveres gratis til de  

 registrerede virksomheder.
De leveres med angivelse af varens højeste  

 salgspris (incl parfumeafgift og moms).
 Prismærkerne kan leveres enten i ark a 100 stk til manuel påsætning eller  

 i ruller af 5 000 stk til maskinel påsætning.
Prismærkerne foreligger med lyst blåligt bundtryk og med toldvæsenets  

 mærke i blåt og pris påtrykt i sort.
Størrelsen er 12 x 18 mm.
Prismærker i ark Prismærker i ark indeholder 100 mærker med samme prispåtryk.
Mærkerne kan  

 leveres med alle værdipåtryk, hvis ørebeløb er delelige med 5.
Prismærker i ruller Prismærker i ruller indeholder 5 000 mærker med samme prispåtryk.
Mærkerne  

 kan leveres med alle værdipåtryk, hvis ørebeløb er delelige med 5.
 Prismærkerne leveres med en basispapirbredde på 15,5 mm og med en afstand  

 mellem de enkelte mærker på 2 mm.
Hver rulle indeholder i begyndelsen og slutningen en bane på 50 cm uden  

 prismærker.
Rullerne er forsynet med en indvendig papkerne på 40 mm og  

 leveres indsvejset i en plastpose.
Hver rulle er forsynet med en etiket med  

 oplysning om antal prismærker i rullen, prispåtryk samt produktionsdato.
 Af hensyn til prismærkeoptælling er bagsiden af basispapiret for hver 50  

 prismærker forsynet med et påtryk, der angiver det resterende antal mærker i  

 rullen.
Bestilling og levering Virksomhederne skal bestille prismærkerne hos toldvæsenet.
Ved bestilling  

 af prismærker i ark benyttes bestillingsseddel U 5 og ved bestilling af  

 prismærker i ruller bestillingsseddel U 2.
 Leveringstiden for prismærker i ark, som lagerføres, er 4-5 dage, og for  

 mærker med nye priser 3-4 uger.
Trykning af prismærker i ruller sker kun een gang månedlig.
Prismærker,  

 der er bestilt inden en måneds udløb, vil blive leveret inden udgangen af den  

 følgende måned.
 De prismærker, som en virksomhed har fået leveret, må kun bruges af den  

 pågældende virksomhed, og må altså ikke sælges eller udlånes.
Prismærker, som virksomheden ikke får brug for, herunder beskadigede  

 prismærker, kan fraskrives i virksomhedens prismærkeregnskab, hvis mærkerne  

 returneres til toldvæsenet sammen med en specificeret fortegnelse over  

 mærkerne.
Toldvæsenet returnerer fortegnelsen med attest om modtagelsen.  

 Fortegnelsen skal opbevares som bilag til virksomhedens prismærkeregnskab.
Påsætning Prismærkerne skal påsættes emballagen umiddelbart om varen (flaske,  

 krukke, tube mv) på en sådan måde, at de ikke kan løsnes uden at blive  

 ødelagt.
Prismærker til varer, der i detailhandelen altid sælges omgivet af  

 en bestemt ydre emballage (æske, karton mv), kan dog sættes på den ydre  

 emballage.
Prismærkerne skal anbringes synligt på pakningerne og må ikke skjules af  

 omsvøb eller lignende.
Hvis pakningerne er omgivet af cellofan eller  

 lignende, skal dette være så gennemsigtigt, at prismærket let kan ses, og  

 prisen læses uden vanskelighed.
 Hver pakning må kun forsynes med eet prismærke.
 For prismærker på varer, der sælges i gaveæsker til en særskilt pris,  

 gælder følgende regler:
Hvis gaveæsken indeholder flere varer, der alle er afgiftspligtige, sættes  

 prismærket på selve gaveæsken.
Hvis gaveæsken kun indeholder en enkelt  

 afgiftspligtig vare, kan prismærket sættes enten på gaveæsken eller på selve  

 varen.
Indeholder æsken derimod både afgiftspligtige og afgiftsfrie varer,  

 skal hver enkelt afgiftspligtig vare forsynes med prismærke.
 Virksomheder, der fremstiller afgiftspligtige parfumevarer alene til brug  

 i selve virksomheden (visse frisørsaloner, skønhedsklinikker o lign), skal  

 forsyne varerne med prismærke straks efter varernes færdiggørelse.
Virksomheder, der kun har eet detailudsalg, og som sælger alle de  

 afgiftspligtige parfumevarer gennem dette udsalg (fx apoteker og  

 materialister), skal også forsyne varerne med prismærke straks efter varernes  

 færdiggørelse eller modtagelse.
Andre virksomheder skal forsyne varerne med  

 prismærke, før varerne udleveres fra de godkendte lokaler.
Salonvarer Det er tilladt, at sammenpakkede eengangspakninger til salonbrug, dvs  

 varer, der sælges til brug i frisørsaloner o lign og beskattes efter  

 engrospris, kun forsynes med eet prismærke, som påsættes den ydre emballage.
 Ordningen gælder alle sammenpakkede parfumeafgiftspligtige varer til  

 salonbrug, fx fønlotion og hårfarver.
Ordningen er betinget af, - at varerne emballeres i flasker, tuber eller ampuller med et indhold,  

 som er bestemt til een behandling, - at flaskerne mv sammenpakkes i fuldstændig lukkede æsker, krympefolie  

 eller lignende, - at hver enkelt af de sammenpakkede flasker mv på tydelig måde - enten på  

 en særlig etiket eller ved påtryk - mærkes »Må ikke sælges til  

 publikum«, og - at virksomheden ikke godtgør afgiften af returnerede anbrudte varer.
 Yderemballagen skal på tydelig måde - enten på en særlig etiket eller ved  

 påtryk - mærkes »Må ikke sælges til publikum« eller tilsvarende.
Varer til brug for hotelgæster Det er tilladt, at sammenpakkede varer i eengangspakninger, der sælges til  

 hoteller til brug som en gratis service for hotelgæsterne, og som beskattes  

 efter engrospris, kun forsynes med eet prismærke, som påsættes den ydre  

 emballage.
Ordningen er betinget af, - at varerne sammenpakkes i fuldstændig lukkede æsker, krympefolie eller  

 lignende, - at den enkelte vares emballage (flaske, tube mv) på tydelig måde - enten  

 på en særlig etiket eller ved påtryk - mærkes »Må ikke sælges til  

 publikum«, - at yderemballagen forsynes med oplysning om virksomhedens navn og  

 hjemsted samt på tydelig måde - enten på en særlig etiket eller ved påtryk -  

 mærkes »Må ikke sælges til publikum«, og - at virksomheden ikke godtgør afgiften af returnerede anbrudte æsker mv,  

 som alene er mærket med et prismærke på den ydre emballage.
 For pakninger, der indeholder såvel afgiftspligtige som afgiftsfri varer,  

 er ordningen tillige betinget af, at yderemballagen i forbindelse med  

 prismærket på tydelig måde mærkes »Pakningens indhold af afgiftspligtige  

 varer er beskattet på grundlag af en afgiftsværdi, som svarer til prismærkets  

 pålydende«.
Prismærkning i udlandet Toldvæsenet kan efter ansøgning give registrerede virksomheder tilladelse  

 til at lade prismærkning af parfumevarer foretage på produktionsstedet i  

 udlandet på særlige betingelser.
Ommærkning Hvis en vare ønskes afsat til en højere pris end den, der er påtrykt det  

 oprindeligt påsatte prismærke, skal der foretages ommærkning af varen.  

 Ommærkning kan også ske i tilfælde, hvor en vare ønskes afsat til en lavere  

 pris end den, der er påtrykt det oprindeligt påsatte prismærke.
Virksomheden  

 kan dog kun ommærke varer, som den selv har forsynet med prismærke.
 Ommærkningen skal foregå i den registrerede virksomhed og sker ved, at det  

 oprindeligt påsatte prismærke fjernes og tilintetgøres (makuleres), hvorefter  

 der påsættes et nyt prismærke lydende på den nye pris.
 Toldvæsenet kan efter ansøgning tillade, at virksomheder, der foretager  

 ommærkning, fritages for at fjerne det oprindeligt påsatte prismærke, fx i  

 tilfælde, hvor mærket vanskeligt kan fjernes, uden at emballagen beskadiges.  

 Tilladelser af denne art er betinget af, at det oprindeligt påsatte mærke  

 annulleres (ved bortkradsning af prisangivelsen), og at det nye mærke sættes  

 på over det annullerede mærke.
 Der henvises i øvrigt til følgende afsnit om makulering.
Makulering For makulering af prismærker (herunder makulering i forbindelse med  

 ommærkning af varer) gælder følgende regler:
Virksomheden skal skriftligt anmelde makuleringen til toldvæsenet, inden  

 makulering finder sted.
Anmeldelsen skal indeholde oplysning om tidspunkt og  

 sted for makuleringen.
Sammen med anmeldelsen skal virksomheden sende en fortegnelse med  

 oplysning om vareart og mærke, mængde, prismærkepris pr pakning eller stk  

 samt den samlede prismærkepris.
Som fortegnelse kan bruges formular P 15, som  

 virksomhederne selv skal anskaffe.
Fortegnelsen vil blive returneret til virksomheden med attest om, at  

 virksomheden kan fraskrive prismærkerne i lagerregnskabet.
Fortegnelsen skal  

 opbevares som bilag til dette regnskab.
Regnskab Registrerede virksomheder skal foruden det almindelige forretningsregnskab  

 føre et særligt afgiftsregnskab.
 Afgiftsregnskabet omfatter et prismærkeregnskab og et lagerregnskab.  

 Registrerede virksomheder, der har bevilling til indkøb og brug af  

 afgiftsfritaget parfumesprit mv, skal endvidere føre et regnskab over  

 parfumespritten mv.
 Regnskaberne skal føres dagligt på ordentlig og overskuelig måde i  

 overensstemmelse med reglerne i dette afsnit og i øvrigt efter toldvæsenets  

 nærmere anvisning.
Prismærkeregnskabet Prismærkeregnskabet føres i prismærkebog U 8 og skal omfatte enhver  

 tilgang til virksomheden af prismærker.
Tilskrivningen skal ske på grundlag af virksomhedens eksemplar af  

 bestillingssedlen (U 2 eller U 5), og den skal ske straks ved modtagelsen af  

 mærkerne.
Prismærkerne tilskrives med angivelse af dato og den samlede  

 påtrykte pris.
 Fraskrivning i prismærkebogen må kun foretages af toldvæsenet.
Lagerregnskabet Lagerregnskabet føres daglig i lagerhæfte U 9. Lagerhæftet er opdelt i  

 følgende afdelinger:
Afdeling I (prismærkede varer) Afdeling II (ikke-prismærkede varer) Hver afdeling indeholder blade til postering af tilgang og til postering  

 af afgang.
 Der gælder følgende regler for de enkelte afdelinger:
Afdeling I (prismærkede varer) I afdeling I føres regnskab over de varer, som virksomheden selv  

 prismærker.
Posteringerne skal ske med angivelse af dato, bilagets nr og  

 varernes samlede prismærkeværdi.
Varer, der beskattes efter detailpris, og  

 varer, der beskattes efter engrospris (salonvarer o lign), føres hver for  

 sig.
Tilgang I tilgangsrubrikken føres:
- Varer af egen fremstilling - Varer af egen import.
 Til varer af egen fremstilling medregnes varer, der er færdiggjort i  

 virksomheden, men som er modtaget ubeskattet fra en anden registreret  

 virksomhed.
Varerne posteres på grundlag af en fabrikationsseddel (pakkeseddel), som  

 skal udfærdiges ved prismærkningen.
For varer af egen import anføres i  

 anmærkningsrubrikken »Indførsel«.
 Toldvæsenet kan efter ansøgning tillade, at virksomhederne fritages for at  

 foretage særskilt notering i lagerhæftet af de enkelte fabrikationssedler mv.
Afgang 1 afgangsrubrikken føres:
 1. Varer, der omarbejdes, tilintetgøres, ommærkes mv  

 (herunder brækage). Varerne skal posteres på grundlag af fortegnelse (P 15),  

 der skal være forsynet med toldvæsenets attest om prismærkernes makulering.
2. Varer, der beskattes.
Posteringen skal ske månedlig  

 på grundlag af virksomhedens afgiftsangivelse U 6.
Afdeling II (ikke-prismærkede varer) I afdeling II føres regnskab over ikke-prismærkede varer.
Varer af egen  

 fremstilling indføres dog kun i denne afdeling, hvis varerne ikke er bestemt  

 til prismærkning (fx varer til udførsel eller til overførsel til en anden  

 registreret virksomhed). Posteringen skal ske med angivelse af dato, bilagets  

 nr afsender/modtager samt varernes mængde og art.
Tilgang Posteringerne i tilgangsrubrikken føres på grundlag af følgende bilag:
 1. Varer af egen import: Faktura samt  

 enhedsdokumentets eksemplar 8.
 2. Varer fra en anden registreret virksomhed: Faktura.
 3. Varer af egen fremstilling, der ikke er bestemt til  

 prismærkning: Interne fremstillingssedler o lign.
Afgang Posteringerne i afgangsrubrikken føres på grundlag af følgende bilag:
 1. Varer af egen import, der udtages til prismærkning:  

 Fabrikationsseddel/pakkeseddel (P 10). Varerne posteres tillige i afdeling I,  

 tilgang.
 2. Varer, der overføres ubeskattet til en anden  

 registreret virksomhed: Faktura.
 3. Varer, der udføres til udlandet: Eksportfaktura og  

 enhedsdokumentets eksemplar 3.
 4. Varer, der leveres til diplomater mv:  

 Tolddeklaration for Diplomater.
 5. Vareprøver, der udleveres gratis til  

 demonstrationsbrug i detailhandelen eller til undervisningsbrug i  

 virksomheden: Prøveliste U 16.
 6. Gratis vareprøver i særlige pakninger til  

 forbrugere: Internt bilag med oplysning om varernes art og mængde samt  

 emballagestørrelse.
 7. Varer, der omarbejdes, tilintetgøres mv (herunder  

 brækage): Intern fortegnelse med oplysning om varernes mængde og art.
 8. Varer, der går tabt ved indbrud eller brand:  

 Skrivelse fra toldvæsenet.
Regnskabsbilag I forbindelse med førelsen af lagerregnskabet anvendes en række  

 forskellige regnskabsbilag.
En del af regnskabsbilagene udfærdiges på særligt  

 foreskrevne blanketter.
 Ved ubeskattet overførsel til en anden registreret virksomhed skal  

 leverandøren udstede en faktura med oplysning om varernes art og mængde, og  

 hvorpå der tydeligt er anført »Excl parfumeafgift«.
 Der gælder følgende regler for anvendelsen mv af de blanketter, der alene  

 benyttes ved førelsen af parfumeafgiftsregnskabet:
Fabrikationsseddel Ved enhver prismærkning af varer skal virksomheden udstede en  

 fabrikationsseddel (pakkeseddel).
 Fabrikationssedlen udfærdiges på blanketter med trykte, fortløbende numre  

 (P 10). Varer af egen fremstilling og varer af egen import må ikke opføres på  

 samme fabrikationsseddel.
 Toldvæsenet kan efter ansøgning tillade, at virksomheder, der skal  

 prismærke varerne straks efter færdiggørelsen eller modtagelsen (visse  

 frisørsaloner, skønhedsklinikker, apoteker, materialister o lign), fritages  

 for at udstede fabrikationsseddel (P 10) i forbindelse med prismærkningen.  

 Tilladelser af denne art er betinget af, at virksomheden i stedet opfører de  

 enkelte prismærkninger, der foretages i løbet af en måned, på  

 fabrikationsseddel (P 11).
Fortegnelse I tilfælde, hvor prismærkede varer ønskes tilintetgjort eller omfabrikeret  

 mv, skal virksomheden udfærdige en fortegnelse (P 15) i et eksemplar.
Varer,  

 der beskattes efter detailpris, og varer, der beskattes efter engrospris,  

 skal af hensyn til posteringen i lagerhæftets afdeling I opføres hver for sig  

 på fortegnelsen.
Regnskab over parfumesprit mv Virksomheder, der har bevilling til fritagelse for spiritusafgift af  

 parfumesprit mv til brug i virksomheden, skal føre et særligt regnskab over  

 parfumespritten mv.
Regnskabet føres i lagerhæfte U 10.
Anskaffelse og opbevaring af regnskabsbøger mv Regnskabsbøgerne U 8, U 9 og U 10, prøveliste U 16 samt  

 bestillingssedlerne U 2 og U 5 udleveres af toldvæsenet efter virksomhedernes  

 behov.
 Det øvrige regnskabsmateriale må virksomhederne selv anskaffe.
En del af de blanketter, som de registrerede virksomheder skal anvende i  

 forbindelse med regnskabsførelsen, trykkes på toldvæsenets foranledning og  

 kan købes i boghandelen.
Toldvæsenet kan dog tillade, at virksomheden  

 anvender sine egne blanketter, når de mindst indeholder tilsvarende  

 rubricering og er opbygget på samme måde som de blanketter, der trykkes på  

 toldvæsenets foranledning.
 Regnskabet med tilhørende bilag skal opbevares i virksomheden i mindst 5  

 år efter regnskabsårets udløb.
Emballering Pakninger Afgiftspligtige parfumevarer skal ved udleveringen fra den virksomhed, der  

 har fremstillet eller indført dem, være pakket i fuldstændig lukkede  

 pakninger (flasker, krukker, æsker, hylstre, tuber o lign). Der kan dog ske  

 ubeskattet overførsel mellem registrerede virksomheder af upakkede varer.
 Pakningstvangen omfatter også afgiftspligtige parfumevarer, der  

 fremstilles alene til brug i selve virksomheden (visse frisørsaloner,  

 skønhedsklinikker o lign) ved behandling af virksomhedens kunder.
Mærkning Pakningerne skal ved udlevering fra den registrerede virksomhed være  

 forsynet med oplysning om navnet på den virksomhed, der har fremstillet eller  

 indført varen, samt oplysning om virksomhedens hjemsted på dansk.  

 Oplysningerne skal tydeligt være påtrykt selve pakningen eller etiketten.
Toldvæsenet kan tillade, at der i stedet for fremstillerens eller  

 importørens navn og hjemsted angives navn og hjemsted på den virksomhed, der  

 har eneforhandling af den pågældende vare her i landet.
Tilladelsen er bl a  

 betinget af, at eneforhandleren driver engrosvirksomhed, at det pågældende  

 varemærke er indregistreret, samt at varen kun fremstilles af een bestemt  

 virksomhed.
Salonvarer mv Pakninger indeholdende »salonvarer«, dvs varer, der sælges til  

 brug i frisørsaloner o lign og beskattes efter engrospris, skal mærkes:
 »Må ikke sælges til publikum«.
 Mærkningen skal anføres på forsiden eller låget af emballagen umiddelbart  

 om varen (flaske, krukke, tube). Mærkningen skal ske på en særlig etiket  

 eller ved påtryk direkte på emballagen eller hovedetiketten.
 For sammenpakkede engangsemballager til salonbrug, som kun forsynes med  

 eet prismærke, gælder, at hver enkelt af de sammenpakkede varer på tydelig  

 måde - enten på en særlig etiket eller ved påtryk - skal mærkes:
 »Må ikke sælges til publikum«.
 Sammenpakkede varer i engangspakninger, der sælges til hoteller, skal også  

 forsynes med særlig mærkning, jf. side 28.
Vareprøver Gratis demonstrationsprøver til detailhandlere og prøver til  

 undervisningsbrug, som fritages for afgift, skal mærkes med dansk eller  

 engelsk tekst:
»KUN TlL DEMONSTRATIONSBRUG« Gratis vareprøver, som kan udleveres afgiftsfrit til forbrugere, skal være  

 mærket med dansk eller engelsk tekst:
»PRØVE - ikke til salg« Der henvises i øvrigt til omtalen af afgiftsfritagne prøver i afsnittet  

 »Afgiftsfri udlevering«, side 21.
Afregning af afgift Afgiftsangivelse Den registrerede virksomhed skal opgøre den afgiftspligtige omsætning for  

 hver afgiftsperiode, dvs kalendermåneden.
 Efter udløbet af hver måned og senest den 15. i den efterfølgende måned  

 skal virksomheden angive den afgiftspligtige omsætning.
Angivelsen skal afgives på en særlig blanket (U 6), som toldvæsenet sender  

 til virksomheden.
Hvis virksomheden ikke modtager blanketten, skal den  

 henvende sig til toldvæsenet.
 Angivelsen skal underskrives af virksomhedens ansvarlige ledelse.
 Selv om der ikke er udleveret varer fra virksomheden, skal angivelsen  

 alligevel afgives.
Indbetaling af afgift Afgiften skal indbetales inden udgangen af den måned, der følger efter  

 afgiftsperioden.
Til brug ved indbetalingen sender toldvæsenet et girokort på  

 afgiftsbeløbet.
Hvis afgiften ikke betales over postgirokontoen, men direkte  

 til toldvæsenet, skal virksomheden vedlægge eller medbringe girokortet.  

 Modtager virksomheden ikke girokortet, skal den henvende sig til toldvæsenet.
 Hvis afgiften ikke betales i rette tid, skal virksomheden betale 1,3pct i  

 månedlig rente for hver påbegyndt måned fra forfaldstidspunktet, dog mindst  

 10 kr for en afgiftsperiode.
 Hvis afgiften ikke er betalt senest den 14. dag, efter at fristen er  

 udløbet, kan toldvæsenet inddrage virksomhedens registrering, indtil afgiften  

 er betalt.
 Så længe registreringen er inddraget, må virksomheden ikke udlevere  

 afgiftspligtige varer.
Kredit mod sikkerhedsstillelse Toldvæsenet kan give den registrerede virksomhed 2 måneders kredit mod  

 sikkerhedsstillelse for afgiftsbeløbet.
Hvis virksomheden får kredit,  

 forlænges betalingafristen for den enkelte måneds afgift med 2 måneder.
Det  

 vil eksempelvis sige, at den indbetaling, der normalt skulle ske inden  

 udgangen af april måned, kan udskydes indtil udgangen af juni måned.
Hvis den registrerede virksomhed ønsker kredit, skal den søge toldvæsenet  

 om det.
Ansøgningen skal oplyse størrelsen af det beløb, der ønskes henstand  

 med, og den sikkerhed, som virksomheden kan stille.
Minimumsafgift Enhver, der driver afgiftspligtig virksomhed, skal betale en  

 minimumsafgift på 100 kr for et kalenderår eller for den del deraf, hvori  

 virksomheden er registreringspligtig.
Minimumsafgiften opgøres af toldvæsenet efter modtagelsen af  

 afgiftsangivelsen for december måned.
Eventuel minimumsafgift skal betales  

 inden udgangen af januar måned.
Kontrolregler Toldvæsenets kontrolrettigheder Toldvæsenet har ret til at foretage eftersyn i lokaler, der bruges af  

 registrerede virksomheder (dvs fremstillings-, lager-, kontor- og  

 butikslokaler o lign). Toldvæsenet kan kræve at se virksomhedens  

 varebeholdning, forretningsbøger og andet regnskabsmateriale samt  

 korrespondance mv.
Toldvæsenet har også ret til at foretage eftersyn af varebeholdninger og  

 regnskaber mv hos ikke-registrerede erhvervsdrivende, som har  

 handelsforbindelse med registrerede virksomheder.
Toldvæsenet kan forlange at  

 få oplysninger fra disse erhvervsdrivende om deres køb fra registrerede  

 virksomheder.
 Eftersyn i virksomheden sker normalt i virksomhedens sædvanlige  

 forretningstid, men toldvæsenet kan også kræve at få adgang til virksomheden  

 uden for denne tid.
Virksomhedens pligter Virksomhedens indehaver og de personer, der er ansat i virksomheden, skal  

 hjælpe og vejlede toldvæsenet ved eftersynene, herunder ved at tælle  

 beholdningerne op samt ved gennemgang af forretningsbøger, andet  

 regnskabsmateriale og korrespondance mv.
Efterbetalinger og skønsmæssige ansættelser Hvis det konstateres, at en virksomhed har angivet den afgiftspligtige  

 mængde urigtigt og derved betalt for lidt i afgift, skal virksomheden betale  

 det skyldige beløb senest 14 dage efter, at toldvæsenet har fremsat kravet.
 Kan det skyldige afgiftsbeløb ikke gøres op på grundlag af virksomhedens  

 regnskaber, kan toldvæsenet skønsmæssigt ansætte afgiftstilsvaret.  

 Virksomheden kan anke ansættelsen til momsnævnet.
 Hvis afgiften ikke betales i rette tid, skal virksomheden betale 1,3 pct i  

 månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 10 kr.
Straffebestemmelser Forsætlig eller grov uagtsom overtrædelse af afgiftsloven eller de  

 forskrifter, som er udstedt i henhold til loven, kan straffes med bøde.
 Ved forsætlig afgiftsunddragelse kan straffen stige til hæfte eller  

 fængsel indtil 2 år.
 For overtrædelser, der begås af aktieselskaber, anpartsselskaber,  

 andelsselskaber eller lignende, kan der pålægges selskabet som sådant  

 bødeansvar.
Momsnævnet Det nævn, der er nedsat efter momsloven, har den endelige administrative  

 afgørelse af - spørgsmål om varers afgiftspligt.
 - klager over toldvæsenets skønsmæssige ansættelser.
Nævnet består af 6 medlemmer: 2 repræsenterer Skatteministeriet og 4  

 erhvervslivet.
Skatteministeren udpeger formanden for nævnet.
 Man kan henvende sig til nævnet enten direkte eller gennem toldvæsenet.
 Hvis en virksomhed ønsker at indbringe en skønsmæssig ansættelse for  

 nævnet, skal den anmode toldvæsenet om det senest 4 uger efter at  

 virksomheden har fået skriftlig meddelelse om ansættelsen.
 Virksomheden kan fremstille sin sag mundtligt for nævnet.
 Nævnets adresse er:
Nævnet vedrørende Merværdiafgift mv Frederiksholms Kanal 25 1220 København K.
Bilag 2 Fortegnelse over blanketter mv Blanket nr Blanketnavn U 1 Registreringsanmeldelse U 2 Bestillingsseddel - prismærker i ruller U 3 Legitimationskort U 4 Afgiftsvejledning U 5 Bestillingsseddel - prismærker i ark U 6 Afgiftsangivelse U 8 Prismærkebog U 9 Lagerhæfte (afgiftspligtige parfumevarer mv) U 10 Lagerhæfte (parfumesprit mv) U 16 Prøveliste (gratis demonstrationsprøver) P 10 (2970) Fabrikationsseddel (pakkeseddel-prismærkede varer) P 11 (2971) Fabrikationsseddel (prismærkede varer) P 15 (2975) Fortegnelse (prismærkede varer, som ønskes tilintetgjort,  

 omfabrikeret mv) De i parentes anførte numre henviser til Barfod & I Chr  

 Petersen-blanketter, der af virksomheden skal købes i boghandelen.
De øvrige  

 blanketter udleveres til virksomheden af toldvæsenet.
Bilag 3 Vejledende oversigt over afgiftspligtige varer Ansigtsbadevand (skin tonic).
 Ansigtscremer.
 Ansigtsfarver og -sminker (herunder karnevalssminke), men ikke  

 dukkesminke.
 Baby Lotion.
 Badebalsam.
 Badeolie.
 Badesalte, herunder havsalt, der er farvet og/eller tilsat duft.
 Barbersprit.
 Body lotion.
 Brillantine.
 Carbamidcreme.
 Coldcreme.
 Colorspray.
 Conditioner.
 Creme Rinse.
 Deodoriseringsmidler (midler mod transpiration).
 Eau de Cologne.
 Efter-vask produkter (After Shampoo o lign).
 Fodbalsam og -creme.
 Fregnecreme.
 Friseercreme.
 Fugtighedscreme.
 Fønlotion.
 Glitterspray.
 Hormonpræparater til udvortes brug.
 Hudcreme.
 Håndlotion.
 Hårbalsam.
 Hårfarvningsmidler (herunder henna og hennaforstærker).
 Hårfixativ (friseercreme).
 Hårfjerningsmidler.
 Hårlak.
 Hårolie.
 Hårspray.
 Hårvand (hårvand, burrerodsspiritus).
 Hårvaskeolier, sæbefri.
 Hårvoks.
 Kindrødt (rouge) i enhver form.
 Konditioneringsmidler.
 Læbestifter.
 Massagecreme/olie kosmetisk brug.
 Neglebåndsfjerner.
 Neglelak.
 Neglelakfjerner.
 Negleolie.
 Neglepoleermidler.
 Parykhårspray.
 Pedicuremidler.
 Pudder, også i fast form, bortset fra uparfumeret medicinsk pudder.
 Rensecreme.
 Skønhedsmasker.
 Sminker (bortset fra binde- og opløsningsmidler hertil samt voksmasse fx  

 såkaldt næsekit).
 Sololie.
 Settinglotion.
 Øjenkosmetik (øjenskygger, øjenbrynsstifter, øjenbrynsfarver).
