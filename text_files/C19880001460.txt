Indledning I.
Klager over indholdet af en afgørelse.................
 1. Hvilke myndigheder  

 .....................................
 2. Hvilke love  

 ............................................
 3. Hovedreglen om een klagemulighed  

 .......................
 4. Begrundelse  

 ............................................
 5. Klagevejledning  

 ........................................
 6. Hvem kan klage  

 .........................................
 7. Hvordan klager man  

 .....................................
 8. Klagefrister  

 ...........................................
 9. Hvordan udregnes klagefristen  

 ..........................
 10. Hvem tager stilling til, om klagefristen er  

 overholdt ..
 11. Hvornår skal klages sendes videre til  

 klagemyndigheden .
 12. Underretning til klageren  

 ..............................
 13. Remonstration (genvurdering)  

 ...........................
 14. Afvisning, hjemvisning og videresendelse af en  

 klage ...
 15. Afgørelser uden klagemulighed  

 ..........................
 16. Ekstra klagemulighed  

 ...................................
 16.1. Kun principielle sager..........................
 16.2 Hvornår har en sag principiel betydning..........
 16.3 Særligt om sager af principiel betydning-frister m.v.
 17. Særlige klageregler  

 ....................................
 18. Specielt om klagemyndighedens behandling af  

 klagesager..
II.
Om tilsyn på det sociale område......................
 19. Det sociale tilsyn  

 .....................................
 19.1. Hvilke myndigheder..............................
 19.2. Tilsynsmyndighedens opgaver.....................
 20. Det almindelige kommunale tilsyn  

 .......................
 20.1. Hvilke myndigheder..............................
 20.2. Tilsynsmyndighedens opgaver.....................
III.
Klager over den måde, en sag er blevet behandlet på  

 (formalitetsklager)....................................
 21. Tilfælde, hvor der samtidig klages over indholdet  

 af afgørelsen .
 21.1. Klare tilfælde...................................
 21.2. Andre tilfælde...................................
 21.3. Særligt om klager over rådgivning og vejledning..
 22. Tilfælde, hvor der udelukkende klages over den  

 måde, en sag er blevet behandlet på (rene formalitetsklager) .............
 22.1. Generelt om formalitetsklager inden for det sociale  

 område...................................
 22.2. Klage over behandling i kommuner.................
 22.3. Klage over behandling i amtskommuner.............
 22.4. Klage over behandling i amtsankenævn.............
 22.5. Klage over behandlingen i revaliderings- og pensionsnævn 22.6. Klage  

 over behandlingen i Socialstyrelsen, Sikringsstyrelsen og Den Sociale  

 Ankestyrelse....
 23. Klage over aktindsigtsspørgsmål  

 .........................
IV.
Klager over »bistandsudøvelsen« under f.eks.  

 institutionsophold 24. Begrebsmæssig afgrænsning  

 ...............................
 25. Klagemulighed  

 ...........................................
 V. ..........................................................
 26. Bortfald af tidligere vejledning  

 ........................
 Bilag.....................................................
 Oversigt over love, bekendtgørelser m.v., der er omtalt i vejledningen  

 .............................................
Indledning Denne vejledning behandler følgende 3 typer af klager:
 - Klager over indholdet, d.v.s. den afgørelse, der er truffet. (Afsnit I).
 - Klager over formaliteten, d.v.s. den måde, en sag er behandlet på.  

 (Afsnit III).
 - Klager over bistandsudøvelsen, d.v.s. den måde, hvorpå sociale opgaver  

 over for klienter varetages under f.eks. institutionsophold. (Afsnit IV).
 I afsnit II behandles reglerne om tilsyn på det sociale område, da de er  

 en forudsætning for reglerne i afsnit III og IV.
 Socialministeriet har tidligere udgivet en vejledning om reglerne for  

 klage over indholdet af en afgørelse på det sociale område (afsnit I). Denne  

 vejledning (VEJ af 30/06/1983 om reglerne for klage til amtsankenævn og Den  

 Sociale Ankestyrelse på det sociale område) bortfalder hermed.
 Tilsyn på det sociale område samt klager over formaliteten eller  

 bistandsudøvelsen har derimod ikke før været behandlet i en vejledning.
 Socialministeriet mener, at der - ikke mindst på grund af de nye regler i  

 forvaltningsloven - nu er behov for en samlet vejledning til især de  

 kommunale og amtskommunale forvaltninger.
 Det store stofområde kan naturligvis ikke inden for en nogenlunde  

 begrænset plads beskrives udtømmende.
 Det er da heller ikke tilsigtet med denne vejledning.
 Forvaltningslovens regler er derfor kun medtaget i det omfang, de har  

 særlig betydning for behandling af klagesager og som hovedregel ved en  

 henvisning til Justitsministeriets vejledning om forvaltningsloven.
 Når teksten er af vejledende karakter, er der anvendt udtryk som  

 »bør«, »efter Socialministeriets opfattelse« og lign.
Det følger af almindelige forvaltningsretlige regler, at der normalt kan  

 klages over afgørelser, der træffes efter delegation, til den myndighed, der  

 har delegeret kompetencen.
Hvis det sociale udvalg således f.eks. har  

 delegeret sin kompetence til at fastsætte en betalingsordning i henhold til  

 bistandslovens § 27, stk. 1, til den lokale pantefoged, kan der klages over  

 dennes afgørelser til den delegerende myndighed, d.v.s. til det sociale  

 udvalg.
I.
Klager over indholdet af en afgørelse 1. Hvilke myndigheder 1. De kommunale sociale udvalg (magistraten).
 2. Revaliderings- og pensionsnævnene.
 3. Amtsankenævnene.
 4. De amtskommunale social- og sundhedsudvalg.
 5. Sikringsstyrelsen.
 6. Socialstyrelsen.
 7. Den Sociale Ankestyrelse.
 8. Socialministeriet.
 1. - 3. er omfattet af Socialministeriets  

 remonstrationsbekendtgørelse (BEK nr. 122 af 28/03/1985).
2. Hvilke love Vejledningen omfatter klager over afgørelser truffet efter bistandsloven,  

 lov om social pension, lov om delpension, dagpengeloven,  

 arbejdsskadeforsikringsloven, lov om børnetilskud og forskudsvis udbetaling  

 af børnebidrag, lov om erstatning til besættelsestidens ofre og lov om  

 erstatning til skadelidte værnepligtige m.fl.
 Reglerne om klagebehandlingen findes - foruden i de nævnte love - i den  

 sociale styrelseslov, i lov om Den Sociale Ankestyrelse og i  

 forvaltningsloven.
Herudover træffer det sociale udvalg, henholdsvis social- og  

 sundhedsudvalget, afgørelser efter visse andre love.
Klagereglerne heri  

 ligner ofte de, der findes i de sociale love, men da lovene ikke hører under  

 Socialministeriets område, er klagereglerne ikke beskrevet i denne  

 vejledning.
Det drejer sig om lov om en børnefamilieydelse, lov om erstatning for  

 vaccinationsskader, lov om inddrivelse af underholdsbidrag, lov om offentlig  

 sygesikring og lov om sygehusvæsen.
Klagereglerne i lov om individuel  

 boligstøtte og i lov om boligbyggeri (vedrørende afgørelser om godkendelse af  

 lejemål i almennyttigt boligbyggeri), der også ligner de, der findes i de  

 sociale love, er heller ikke nærmere omtalt.
3. Hovedreglen om een klagemulighed Der er som regel een (og kun een) klagemulighed indenfor det sociale  

 område.
Det betyder, at afgørelser truffet af - det sociale udvalg kan indbringes for amtsankenævnet (i København og  

 Frederiksberg kommuner for Den Sociale Ankestyrelse), - revaliderings- og pensionsnævnene kan indbringes for Den Sociale  

 Ankestyrelse, - amtskommunens social- og sundhedsudvalg kan indbringes for Den Sociale  

 Ankestyrelse, - Sikringsstyrelsen kan indbringes for Den Sociale Ankestyrelse, - Sikringsstyrelsen vedrørende administrationen af de særlige  

 dagpengeordninger efter dagpengelovens §§ 11 og 13 samt kapitel 11 (f.eks.  

 beregning af bidrag, tilbagebetaling af indbetalte bidrag) dog for  

 Socialministeriet.
Afgørelser om adgang til og forbliven i ordningerne for  

 selvstændigt erhvervsdrivende og husførende efter kapitel 11 angår den  

 enkelte forsikredes ret til dagpenge og kan derfor indbringes for Den Sociale  

 Ankestyrelse, - Socialstyrelsen efter bistandslovens § 4 og § 84, stk. 1, 1. punktum for  

 Socialministeriet, - Direktoratet for Søfarende efter § 34 i Socialministeriets  

 bekendtgørelse om dagpenge til søfarende ved sygdom eller fødsel (BEK nr. 985  

 af 30/12/1986) for Den Sociale Ankestyrelse.
 Men der er undtagelser fra reglen om een og kun een klagemulighed:
- Der er enkelte områder, hvor der slet ikke er klageadgang.
Se pkt. 15.
 - Der er i enkelte tilfælde mulighed for at få en sag prøvet endnu engang  

 (principielle sager) Se pkt. 16.
- Der er i enkelte tilfælde særlige klageregler.
Se pkt. 17.
 Det fremgår af de enkelte sociale love, hvem der er klagemyndighed m.m.  

 indenfor lovens område.
Begrundelse Det er ofte vigtigt for parten at kende begrundelsen for afgørelsen, når  

 der skal tages stilling til eventuel klage.
 Når en afgørelse meddeles skriftligt, skal den derfor være ledsaget af en  

 skriftlig begrundelse, der omtaler de bestemmelser, der danner grundlag for  

 afgørelsen, og de forhold, der er afgørende for sagens udfald.
Begrundelsen kan undlades, når afgørelsen fuldt ud giver ansøgeren  

 medhold.
En sådan situation vil i almindelighed foreligge, når en ansøger til  

 en økonomisk ydelse ikke nærmere har specificeret sine forventninger og efter  

 afgørelsen vil få så meget, som normalt gives efter reglerne eller praksis.
 Den, der har fået en mundtlig afgørelse, der ikke fuldt ud giver medhold,  

 kan forlange at få en skriftlig begrundelse.
 Se nærmere Justitsministeriets vejledning om forvaltningsloven, afsnit VII  

 om begrundelse.
 For de sociale udvalg i kommunerne og for social- og sundhedsudvalgene i  

 amtskommunerne træder forpligtelsen til at give begrundelse først i kraft den  

 1. januar 1989.
 Socialministeriet henstiller dog, at der allerede nu gives begrundelse i  

 kommuner og amtskommuner.
5. Klagevejledning Det bør fremgå af alle afgørelser, om der er klagemulighed, eller om  

 afgørelsen er endelig.
Hvis der er klagemulighed, og afgørelsen meddeles  

 skriftlig, skal der gives klagevejledning.
Klagevejledningen skal oplyse om, hvilken myndighed der er klageinstans,  

 og til hvilken myndighed klagen skal indgives.
Den skal også oplyse, om der  

 er en klagefrist, der skal overholdes.
 Vejledningen bør i øvrigt indeholde de oplysninger, der er egnede til at  

 fremme behandlingen af klagen, herunder f.eks. en opfordring til at lade  

 bestemte dokumenter eller oplysninger ledsage klagen.
 Gælder der en særlig begrænsning i klageinstansens kompetence eller andre  

 indskrænkninger i klageadgangen, skal dette oplyses.
Hvis en klager f.eks. henvises til at rette henvendelse til en social  

 tilsynsmyndighed (Sikringsstyrelsen, Socialstyrelsen eller Socialministeriet)  

 må den pågældende samtidig gøres opmærksom på, at disse myndigheder normalt  

 ikke kan ændre en afgørelse, der er truffet af de kommunale myndigheder.  

 Socialstyrelsen kan f.eks. som social tilsynsmyndighed tage spørgsmål om  

 bistandsudøvelsen op til nærmere undersøgelse.
En sådan undersøgelse kan  

 resultere i en udtalelse, der kan indeholde kritik eller vejledning til  

 kommunalbestyrelse eller amtsråd om fortolkning af regler m.v., men den kan  

 ikke resultere i et pålæg om at ændre en afgørelse.
Klagevejledningen bør udformes så klart og letlæseligt som muligt.
Den bør  

 endvidere indeholde oplysninger om, hvor man kan henvende sig for at få  

 nærmere rådgivning, hvis man er i tvivl.
 Hvis afgørelsen fuldt ud giver ansøgeren medhold, kan klagevejledning  

 undlades.
 Se i øvrigt nærmere Justitsministeriets vejledning om forvaltningsloven,  

 afsnit VIII om klagevejledning, herunder pkt. 142-143.
6. Hvem kan klage Den, der er part i en sag, kan klage over afgørelsen.
 Det samme gælder den, der optræder som partsrepræsentant for vedkommende.  

 Se nærmere om repræsentation i Justitsministeriets vejledning om  

 forvaltningsloven, pkt. 38-44.
Partsbegrebet omfatter typisk afgørelsens adressat, men også andre fysiske  

 eller juridiske personer kan have stilling som part i sagen.
Se nærmere herom  

 i Justitsministeriets vejledning om forvaltningsloven, pkt. 49-55.
 Det sociale udvalg kan klage til Den Sociale Ankestyrelse over  

 revaliderings- og pensionsnævnets afgørelser og - efter reglerne om  

 principielle sager - over amtsankenævnets afgørelser, selv om udvalget ikke  

 er part i forvaltningslovens forstand.
7. Hvordan klager man Klager er normalt skriftlige.
Hvis en klage indgives mundtligt, skal den  

 skrives ned af den myndighed, der modtager klagen.
Klager over afgørelser, der er truffet af de sociale udvalg eller  

 revaliderings- og pensionsnævnene (og i særlige tilfælde amtsankenævnene)  

 skal sendes til den myndighed, der traf afgørelsen.
Den skal dog stiles til  

 klageinstansen (amtsankenævn eller Ankestyrelsen).
 Denne fremgangsmåde kaldes populært »vending af postgangen«.
 Klager over afgørelser, der er truffet af Sikringsstyrelsen, skal stiles  

 og sendes direkte til Ankestyrelsen (eller i særlige tilfælde til  

 Socialministeriets departement).
8. Klagefrister Der er normalt en klagefrist på 4 uger.
 Amtsankenævnet og Ankestyrelsen kan dog se bort fra fristen, når der er  

 særlig grund til det.
For en skadelidt eller en efterladt, der klager over Sikringsstyrelsens  

 afgørelse efter lov om arbejdsskadeforsikring eller efter lov om erstatning  

 til skadelidte værnepligtige m.fl. gælder i visse tilfælde en længere  

 klagefrist: Opholder den skadelidte eller efterladte sig på Færøerne eller i  

 det øvrige Europa uden for Danmark på afgørelsestidspunktet, er fristen 6  

 uger.
Opholder vedkommende sig uden for Europa, er fristen 3 måneder.
Ved afgørelser med krav om tilbagebetaling gælder en klagefrist på 4 uger  

 ved klager over selve afgørelsen om tilbagebetaling og en klagefrist på 4  

 uger ved klager over gennemførelsen af tilbagebetalingen og over størrelsen  

 af de enkelte afdrag.
Den sidstnævnte frist regnes fra modtagelsen af  

 meddelelsen om gennemførelsen af tilbagebetalingen.
 Der er enkelte tilfælde, hvor der ikke gælder nogen klagefrist:
 Bistandsloven:
 - Klage til ankestyrelsen over afgørelser, der er truffet af amtskommunens  

 social- og sundhedsudvalg.
 - Indbringelse af uenighed mellem kommuner for amtsankenævnet (lovens §  

 16).
 - Klage til Socialstyrelsen over det sociale udvalgs afgørelser efter §  

 67, stk. 2, jf. stk. 3.
 - Klage til Socialministeriet over Socialstyrelsens afgørelser efter § 4  

 og § 84, stk. 1, 1. punktum.
 Dagpengeloven:
 - Klage over Sikringsstyrelsens afgørelser til Socialministeriet (lovens  

 §§ 11 og 13 samt administrationen af de frivillige dagpengeordninger efter  

 kap. 11, f.eks. beregning af bidrag, tilbagebetaling af indbetalte bidrag.  

 Afgørelser om adgang til og forbliven i ordningerne for selvstændigt  

 erhvervsdrivende og husførende efter kapitel 11 angår den enkelte forsikredes  

 ret til dagpenge og kan derfor indbringes for Den Sociale Ankestyrelse inden  

 for den normale klagefrist på 4 uger.
9. Hvordan beregnes klagefristen a.
Klagefristen begynder at løbe fra det tidspunkt, meddelelsen om  

 afgørelsen er nået frem til adressaten.
Hvis meddelelsen er sendt med posten,  

 kan den i almindelighed anses for at være kommet frem dagen efter  

 afsendelsen.
Hvis der er almindeligt forekommende forsinkelser i postgangen,  

 eller hvis modtageren kan godtgøre, at meddelelsen først er modtaget på et  

 senere tidspunkt end det, myndigheden regner med, begynder fristen at løbe  

 fra den dag, afgørelsen må anses for at være kommet frem.
b.
Hvis klagefristen er fastsat i uger, udløber den på samme ugedag, som  

 meddelelsen er kommet frem, det fastsatte antal uger senere.
Er meddelelse  

 f.eks. nået frem onsdag den 23. marts 1988 udløber en 4 ugers frist onsdag  

 den 20. april 1988 ved kontortids ophør.
c.
Udløber klagefristen på en lørdag, en helligdag eller på en dag, hvor  

 der er tale om en usædvanlig tidlig lukketid, forlænges klagefristen til  

 førstkommende hverdag ved kontortids ophør.
d.
En skriftlig klage, der kommer senere frem, bør dog anses for rettidig,  

 hvis den er poststemplet (eller afleveret i administrationens postkasse) på  

 sidste rettidige dato.
e.
Der kan forekomme situationer, hvor poststemplet er ulæseligt, eller  

 hvor det medfører stort merarbejde at gemme samtlige kuverter.
Klagen er her  

 rettidig, hvis den må antages at være poststemplet på sidste rettidige dato.
f.
Disse beregningsregler gælder også for løbende ydelser.
Hvis en klage  

 over en sådan ydelse er kommet for sent, er det Socialministeriets  

 opfattelse, at klageren kan bede om en ny afgørelse, der må træffes på  

 grundlag af de aktuelle forhold.
Der vil derimod ikke i en sådan situation  

 være grundlag for at tage ydelsesberegningen op med tilbagevirkende kraft.  

 Den nye afgørelse om fremtidige ydelser kan indbringes for klagemyndigheden.
g.
Hvis en klage er sendt til en forkert myndighed (førsteinstansen eller  

 ved »vending af postgangen« klageinstansen) indenfor klagefristen,  

 beregnet som angivet oven for, anses fristen for overholdt.
Klagen sendes  

 omgående videre til den rette myndighed.
10. Hvem tager stilling til, om klagefristen er  

 overholdt Det er altid klagemyndigheden, der afgør, om en klagefrist er overholdt.
Hvis en klage efter reglerne skal indgives til den myndighed, der har  

 truffet afgørelsen i første instans (»vending af postgangen«),  

 tager denne myndighed straks stilling til, om klagen er rettidig.
Mener  

 myndigheden, at klagefristen er overskredet, sendes klagen straks til  

 klageinstansen med angivelse af dette.
 Klagemyndigheden tager så stilling til, om klagefristen er overskredet og  

 i givet fald, om der er grundlag for at se bort fra overskridelsen.
Den myndighed, der har truffet afgørelsen i første instans, bør i denne  

 forbindelse være opmærksom på reglen i forvaltningslovens § 17, hvorefter en  

 klagefrist kan afbrydes, hvis der er begæret partsaktindsigt inden fristens  

 udløb.
Se videre i Justitsministeriets vejledning om forvaltningsloven, pkt.  

 102.
11. Hvornår skal klagen sendes videre til  

 klagemyndigheden Den myndighed, der modtager en klage, skal hurtigst muligt - normalt inden  

 14 dage - sende den til klagemyndigheden med begrundelse for afgørelsen samt  

 de sagsakter, der forelå ved afgørelsen af sagen.
 Hvis myndigheden har en genvurderingsordning (se pkt. 13) skal der først  

 ske en genvurdering af sagen.
 Men der er tilfælde, hvor klagen straks skal sendes til klagemyndigheden:
- når klagen ikke er rettidigt indgivet, - når sagen må anses for hastende.
 Om en sag haster, må afgøres efter et konkret skøn.
 Klager over afgørelser efter bistandslovens afsnit VIII  

 (hjælpeforanstaltninger uden samtykke) skal altid behandles som hastesager.
12. Underretning til klageren a.
En myndighed, der modtager en klage, der er stilet til klagemyndigheden  

 (»vending af postgangen«) bør hurtigst muligt give klageren besked  

 om, at klagen er modtaget.
Samtidig bør det oplyses, at sagen vil blive  

 videresendt til klageinstansen hurtigst muligt med begrundelse for  

 afgørelsen.
Ofte vil den pågældende myndighed have en genvurderingsordning (se pkt.  

 13), og i så fald bør der gives klageren besked om, at sagen bliver taget op  

 til ny vurdering.
Samtidig skal klageren have at vide, at myndigheden inden  

 for en nærmere angiven frist vil fortælle, om klagen er imødekommet.
Se  

 nærmere i remonstrationsbekendtgørelsen (BEK nr. 122 af 28/03/1985).
b.
Når en klagemyndighed modtager en klage - enten direkte fra klageren  

 eller gennem første instansen - bør den hurtigst muligt give klageren besked  

 om, at klagen er modtaget.
Brevet bør indeholde angivelse af sagens journalnummer, eventuelt navn på  

 sagsbehandleren, samt eventuelt opfordring til snarest at fremkomme med  

 yderligere oplysninger.
Endvidere bør brevet indeholde oplysning om, hvor  

 lang tid der ventes at gå med sagens behandling.
Hvis den oplyste sagsbehandlingstid senere overskrides, bør klageren  

 underrettes om grunden hertil og om et nyt tidspunkt, hvor sagen kan ventes  

 afgjort.
Se nærmere i Justitsministeriets vejledning om forvaltningsloven,  

 pkt. 205-208.
13. Remonstration (genvurdering) Størstedelen af de sociale udvalg og revaliderings- og pensionsnævn har  

 fulgt Socialministeriets henstilling i remonstrationsbekendtgørelsen og  

 indført en genvurderingsordning.
Der henvises til de nærmere regler herom i  

 remonstrationsbekendtgørelsen.
 Der gøres specielt opmærksom på, at der i § 3, stk. 3, er fastsat en frist  

 på 4 uger for videresendelse af en klage.
 Socialministeriet opfordrer de øvrige socialudvalg og revaliderings~ og  

 pensionsnævn til fortsat at overveje indførelse af en sådan ordning, der i  

 praksis har vist sig at frasortere en del klagesager.
 I forbindelse med genvurderingen af sagen skal de nye regler om  

 partshøring tages i betragtning.
 Reglerne om partshøring er trådt i kraft pr. 1. januar 1987 for  

 revaliderings- og pensionsnævnenes vedkommende, medens partshøringsreglerne i  

 forvaltningslovens §§ 19 og 20 først træder i kraft den 1. januar 1989 for de  

 sociale udvalgs og social- og sundhedsudvalgenes afgørelser.
 Reglerne i forvaltningslovens § 21 om retten til at afgive udtalelse er  

 trådt i kraft for alles vedkommende den 1. januar 1987.
 Der henvises nærmere til Justitsministeriets vejledning om  

 forvaltningsloven afsnit VI.
14. Afvisning, hjemvisning og videresendelse af en  

 klage Klagemyndigheden kan afvise at behandle en klage, hvis de formelle krav -  

 som f.eks. overholdelse af en klagefrist - ikke er opfyldt, jf. de tidligere  

 punkter.
 Behandles sagen, kan myndighedens afgørelse gå ud på en tiltrædelse, en  

 ophævelse eller en ændring af den tidligere afgørelse.
 Klagemyndigheden har endvidere mulighed for at hjemvise sagen til fornyet  

 behandling i første instansen eller at henvise sagen til behandling hos en  

 myndighed, der ikke tidligere har behandlet den.
15. Afgørelser uden klagemulighed Bistandsloven:
 - Tildeling af hjemmehjælp (§ 57).
 - Hjælp til dækning af udgifter til medhjælp eller særlige indretninger i  

 kollektive boliger (§ 59, stk. 2).
 - Omsorgsarbejde (§ 60).
 - Tilskud til kollektive eller individuelle transportmidler (§ 61).
 - Børns optagelse i (og opsigelse fra) dagpleje (§ 64, stk. 1).
 - Godkendelse af opholdssteder for børn og unge (§ 66, stk. 1 og 2, jf.  

 stk. 3).
 - Fastsættelse af plejevederlag i familiepleje (§ 66, stk. 5 og § 68, stk.  

 2).
 - Børns optagelse i (og opsigelse fra) daginstitution (§ 72).
 - Kommunalbestyrelsens afgørelse efter § 73, stk. 1, 2. punktum, af den  

 måde forældrebetalingen til daginstitutioner skal beregnes.
 - Optagelse i daghjem eller dagcentre (§ 77, stk. 3).
 Dagpengeloven:
 - Dagpengeudvalgets afgørelser om retten til dagpenge fra en arbejdsgiver  

 efter dagpengelovens afsnit I.
 Lov om social pension:
 - Sikringsstyrelsens afgørelser om at se bort fra kravet om fast bopæl her  

 i Danmark ved udbetaling af social pension (§ 3, stk. 4).
 Børnetilskudsloven:
 Afgørelser truffet af de sociale myndigheder i København og Frederiksberg  

 kommuner om en bidragsskyldigs evne til at tilbagebetale et forskudsvis  

 udbetalt bidrag (§ 21, jf. § 22, stk. 4).
 Den Sociale Ankestyrelse kan dog tage en sådan sag til behandling, hvis  

 Ankestyrelsen skønner, at sagen er af principiel betydning (§ 22, stk. 5).
16. Ekstra klagemulighed 16.1. Kun principielle sager Amtsankenævnets afgørelser er normalt endelige og kan ikke indbringes for  

 anden administrativ myndighed.
Kun i de særlige tilfælde, hvor sagen skønnes at være af principiel  

 betydning, kan den efterprøves af Den Sociale Ankestyrelse.
Det er  

 Ankestyrelsen, der afgør, om en sag er principiel, og beslutning om dette  

 træffes af 1 ankechef.
 Hvis Ankestyrelsen finder, at sagen ikke indeholder spørgsmål af  

 principiel betydning, kan sagen herefter ikke indbringes for anden  

 administrativ myndighed.
 Går beslutningen ud på, at sagen kan optages til behandling, vil sagen  

 blive behandlet efter reglerne i ankestyrelseslovens § 6, stk. 3 og 4.
16.2 Hvornår har en sag principiel betydning På baggrund af lovens forarbejder og Ankestyrelsens praksis kan det lægges  

 til grund , at en sag har principiel betydning, hvis den omfatter forhold,  

 Ankestyrelsen ikke tidligere har taget stilling til.
Det vil hyppigst være i  

 forbindelse med gennemførelse af ny lovgivning, hvor det kan have principiel  

 betydning at få klarlagt, hvordan de nye bestemmelser fortolkes af  

 Ankestyrelsen, men også en afklaring af spørgsmål i relation til bestående  

 lovgivning kan være principielle.
Det skal fremhæves, at det forhold at afgørelsen har dybtgående  

 indflydelse på klagerens sociale situation ikke efter Socialministeriets  

 opfattelse i sig selv er tilstrækkelig grund til, at sagen har principiel  

 betydning.
Selv om afgørelsen af klageren opfattes som velfærdstruende, skal  

 den for at blive optaget i Ankestyrelsen indeholde momenter af generel  

 karakter, særligt vedrørende retsanvendelsen, som det er af betydning af få  

 klarlagt Ankestyrelsens holdning til.
 16.3. Særligt om sager af principiel betydning - frister m.m.
 Det er i loven fastsat, at Ankestyrelsen inden 14 dage fra sagens  

 modtagelse skal træffe beslutning om, hvorvidt en sag kan optages til  

 behandling.
 Det er Socialministeriets opfattelse, at 14 dages fristen skal regnes fra  

 det tidspunkt, hvor Ankestyrelsen har modtaget klagen samt akterne i sagen,  

 og at Ankestyrelsens behandling skal ske på grundlag af de oplysninger, der  

 forelå ved amtsankenævnets behandling af sagen, d.v.s. sagens akter.
 Amtsankenævnets afgørelse er omfattet af »vending af  

 postgangen«.
 Klagen sendes derfor til amtsankenævnet, der hurtigst muligt sender klagen  

 til Ankestyrelsen med begrundelse for den trufne afgørelse sammen med de  

 sagsakter, der forelå ved sagens afgørelse.
 Om underretning til klageren gælder reglerne omtalt i pkt. 12.
 Hvis Ankestyrelsen kommer til det resultat, at sagen er af principiel  

 betydning og derfor vil behandle klagen, giver styrelsen besked til klageren  

 og amtsankenævnet.
17. Særlige klageregler Bistandsloven:
 Det sociale udvalgs afgørelser om anvisning og om betaling for  

 husvildebolig kan indbringes for amtsankenævnet, men ikke for anden  

 administrativ myndighed (§ 31).
En afgørelse om optagelse på visse typer af amtskommunale institutioner  

 (forsorgshjem m.v. § 105), der træffes af lederen af den pågældende  

 institution, kan indbringes for amtsankenævnet.
Træffes afgørelsen derimod af  

 amtets social- og sundhedsudvalg kan den - efter hovedreglen - indbringes for  

 Den Sociale Ankestyrelse.
 Klager over den beregning af betaling for ophold for visse personer på de  

 i bistandslovens § 112, stk. 1, nævnte institutioner, der foretages af amtets  

 social- og sundhedsudvalg, kan indbringes for Socialstyrelsen.  

 Socialstyrelsens afgørelse kan indbringes for Socialministeriet (BEK. nr. 301  

 af 26/06/1976).
Der findes særlige klageregler for afgørelser efter bistandslovens afsnit  

 VIII om hjælpeforanstaltninger over for børn og unge uden samtykke.
Der  

 henvises til vejledningen herom i Socialministeriets cirkulære om  

 hjælpeforanstaltninger uden samtykke m.v. (CIR af 21/5/1982).
 Træffer det sociale udvalg en afgørelse om afbrydelse af et barns  

 forbindelse med forældremyndighedens indehaver for en periode af mindre end 3  

 måneder, kan denne afgørelse indbringes for Socialstyrelsen (§ 67, stk. 2 og  

 3).
Ifølge Socialministeriets bekendtgørelser om magtanvendelse m.v. i  

 henholdsvis døgninstitutioner for børn og unge (BEK. nr. 885 af 11/12/1986)  

 og i institutioner for voksne med vidtgående fysiske og psykiske handicap  

 (BEK. nr. 568 af 21/12/1979 som ændret ved BEK. nr. 237 af 14/4/1987) kan  

 klager over amtsrådets beslutninger i medfør af bekendtgørelserne indbringes  

 for Socialstyrelsen.
Socialstyrelsens afgørelser kan indbringes for  

 Socialministeriet.
 Lov om erstatning til besættelsestidens ofre:
 Sikringsstyrelsens afgørelse af, om en person er omfattet af lovens § 1a,  

 § 1b eller § 65 kan indbringes for Erstatningsrådet, hvis afgørelse kan  

 indbringes for Den Sociale Ankestyrelse.
 Arbejdsskadeforsikringsloven:
 Afgørelser efter lovens § 40, stk. 1, om udbetaling af kapitalbeløb,  

 truffet af det sociale udvalg, kan indbringes for amtsankenævnet (for  

 Københavns og Frederiksbergs vedkommende for Den Sociale Ankestyrelse), der  

 har den endelige administrative afgørelse.
18. Specielt om klagemyndighedens behandling af  

 klagesager Opmærksomheden henledes på reglerne om partshøring, der omtales udførligt  

 i Justitsministeriets vejledning om forvaltningsloven, afsnit VI.
 Disse regler er for klagemyndighedernes vedkommende trådt i kraft den 1.  

 januar 1987.
II.
Om tilsyn på det sociale område 19. Det sociale tilsyn 19.1. Hvilke myndigheder Socialministeren er øverste sociale tilsynsmyndighed indenfor hele  

 sociallovgivningens område.
 Efter § 22 i den sociale styrelseslov fører socialministeren tilsyn med  

 kommunernes og amtskommunernes socialvæsen og med offentligt støttede eller  

 anerkendte institutioner, der virker inden for det sociale område.
Det sociale tilsyn udøves i praksis af Socialstyrelsen inden for  

 bistandslovens område og af Sikringsstyrelsen inden for de sociale  

 sikringsloves område.
Hjemmelen hertil findes i den sociale styrelseslov, §  

 24.
 Disse bestemmelser suppleres for bistandslovens område med bistandslovens  

 § 14, hvorefter socialministeren er øverste administrative myndighed  

 vedrørende social bistand.
19.2. Tilsynsmyndighedens opgaver Det sociale tilsyns opgaver er ikke nærmere reguleret ved lov.
 Det kan imidlertid slås fast, at de sociale tilsynsmyndigheder har pligt  

 til at reagere, såfremt der fremkommer oplysninger, der kan være udtryk for,  

 at der består forhold, der er ulovlige, eller at sociallovgivningens  

 generelle niveaukrav ikke opfyldes.
 Disse oplysninger kan komme frem ved en offentlig omtale, ved  

 henvendelser, som led i en undersøgelse, ved statistikker m.m.
 Det sociale tilsyns opgaver er således mere vidtrækkende end det rene  

 legalitetstilsyn.
 De sociale tilsynsmyndigheder kan afkræve kommunen de oplysninger, der er  

 nødvendige for at kunne udøve tilsynet, jf. den sociale styrelseslov § 23 og  

 den kommunale styrelseslov § 63.
 På grundlag heraf kan tilsynet alene komme med udtalelser og  

 henstillinger.
 Det sociale tilsyn kan ikke ændre den kommunale afgørelse og det sociale  

 tilsyn har ingen sanktionsmuligheder.
 Hvis det sociale tilsyn konstaterer ulovligheder og i den forbindelse  

 finder behov for sanktioner, kan tilsynsmyndigheden dog rette henvendelse til  

 de almindelige tilsynsmyndigheder med anmodning om iværksættelse af  

 sanktioner, se pkt. 20.2.
 Det sociale tilsyn omfatter både kommunalbestyrelsens respektive  

 amtsrådets dispositioner, og de dispositioner, som det sociale udvalg  

 respektive social- og sundhedsudvalget træffer.
 Beslutninger eller udtalelser fra de sociale tilsynsmyndigheder kan ikke  

 indbringes for anden administrativ myndighed.
 Tilsynet på f.eks. institutionsområdet supplerer den forpligtelse til  

 driftstilsyn, der påhviler kommunalbestyrelsen og amtsrådet, da disse  

 myndigheder har ansvar for, at institutionerne fungerer tilfredsstillende.
20. Det almindelige kommunale tilsyn 20.1. Hvilke myndigheder Reglerne om det almindelige tilsyn med kommunerne findes i lov om  

 kommunernes styrelse og lov om Københavns Kommunes styrelse.
 Tilsynsrådene har tilsynet med kommunerne.
 Indenrigsministeriet har tilsynet med amtskommunerne samt Københavns og  

 Frederiksberg kommuner.
20.2. Tilsynsmyndighedens opgaver Det almindelige tilsyn er alene et legalitetstilsyn, d.v.s. et tilsyn med,  

 om kommunerne overholder lovgivningen.
Lovgivningen omfatter både skreven og  

 uskrevet ret, herunder almindelige retsgrundsætninger som f.eks.  

 lighedsgrundsætningen.
 Derimod omfatter tilsynet ikke spørgsmål om, hvorvidt en kommunes  

 sagsbehandling er rimelig eller hensigtsmæssig i forhold til borgerne.
Hvis der foreligger ulovlige forhold i kommunestyret, vil  

 tilsynsmyndigheden kunne træffe afgørelse om anvendelse af sanktioner, jf. §  

 61 i den kommunale styrelseslov.
Sanktionerne kan bestå i annullation,  

 tvangsbøder eller (fuldt eller delvist) erstatningsansvar for  

 kommunalbestyrelsesmedlemmer.
Disse sanktioner kan ikke alene anvendes over for kommunalbestyrelsens  

 ulovlige beslutninger eller undladelser, men også over for ulovligheder i de  

 stående udvalg, herunder socialudvalget.
Det gælder også, når socialudvalget  

 handler inden for sin selvstændige kompetence.
Den grundlæggende betingelse for at anvende sanktioner er, at der  

 foreligger en klar ulovlighed, d.v.s. at der ikke er rimelig tvivl om, at  

 lovgivningen er tilsidesat.
De kommunale tilsynsmyndigheder er imidlertid -  

 så lidt som de sociale tilsynsmyndigheder - klagemyndigheder, og de kan  

 således ikke ændre en afgørelse.
De kan desuden kun annullere en afgørelse,  

 der endnu ikke er bragt til udførelse.
I praksis består tilsynsmyndighedens opgave især i at afgive vejledende  

 udtalelser om fortolkningen af den kommunale styrelseslovgivning og de  

 kommunalretlige grundsætninger.
Sådanne udtalelser kan være neutralt  

 lovfortolkende, men kan også have karakter af henstillinger, anmodninger m.v.  

 Da de kommunale myndigheder normalt vil følge tilsynsmyndighedens udtalelser,  

 er der sjældent behov for anvendelse af sanktioner.
III.
Klage over den måde, en sag er blevet behandlet på  

 (formalitetsklager) 21. Tilfælde, hvor der samtidig klages over indholdet  

 af afgørelsen 21.1. Klare tilfælde En klage over den måde, en sag er blevet behandlet på (formalitetsklage),  

 f.eks. en klage over, at forvaltningslovens regler ikke er fulgt, vil som  

 regel være forbundet med en samtidig klage over den afgørelse, der er truffet  

 (realitetsklage). Oftest må formalitetsklagen opfattes som et led i  

 argumentationen for realitetsklagen.
 Klagen behandles i så fald i sin helhed af de sociale klageinstanser -  

 amtsankenævn og Ankestyrelsen.
21.2. Andre tilfælde Hvis der f.eks. klages over socialforvaltningen i en kommune, kan det være  

 svært at vurdere, om klagen går på utilfredshed med socialforvaltningens  

 afgørelse eller den måde, sagen er blevet behandlet på.
Ofte vil en klager fremhæve visse formelle fejl og mangler i  

 sagsbehandlingen.
Det kan f.eks. dreje sig om, at sagsbehandleren har udvist  

 manglende forståelse eller ligefrem modvilje, eller har været speciel  

 inhabil.
Klageren kan også hævde, at der ikke er indhentet tilstrækkelige  

 oplysninger eller ikke er lagt vægt på en lægeerklæring.
I sådanne tilfælde må det bero på en konkret vurdering, om klagen skal  

 opfattes som en klage over afgørelsen eller over sagsbehandlingen.
Ordvalget  

 i klagen er selvfølgelig vigtigt, men må ikke tillægges afgørende vægt.
I overvejelserne af, hvilken myndighed, der skal behandle sagen, bør  

 indgå, at borgeren sikres den bedst mulige retsstilling.
Ofte vil en klager  

 være bedst tjent med, at klagen indgives til de sociale klageinstanser, fordi  

 disse (i modsætning til tilsynet) umiddelbart kan ændre førsteinstansens  

 afgørelse.
Er der tvivl, om klagen skal opfattes som en klage over  

 afgørelsens indhold eller over formen, bør den derfor normalt opfattes som en  

 klage over indholdet.
Den skal så i sin helhed behandles af de sociale  

 klageinstanser - amtsankenævn og Ankestyrelsen.
 Opfattes klagen som udelukkende at handle om den måde, sagen er blevet  

 behandlet på, anvendes den fremgangsmåde, der er beskrevet i pkt. 22  

 nedenfor.
21.3. Særligt om klager over rådgivning og vejledning Rådgivning og vejledning er ydelser i bistandslovens forstand, og klager  

 over afgørelser om rådgivning og vejledning i en konkret sag kan derfor efter  

 de almindelige regler indbringes for amtsankenævnet.
Det sociale tilsyn kan udtale sig om en kommunes generelle niveau på  

 rådgivningsområdet.
Tilsynsmyndigheden kan give henstillinger og vejledning.
 Er der tale om, at personalet i kommunen ikke lever op til kommunens  

 generelle niveau på området, må en klage over dette rettes til  

 borgmester/kommunalbestyrelse.
22. Tilfælde, hvor der udelukkende klages over den  

 måde, en sag er blevet behandlet på (rene formalitetsklager) 22.1. Generelt om formalitetsklager inden for det sociale område Som eksempler på formalitetsklager kan nævnes klager over personalets  

 optræden, sagsbehandlingstiden, generel eller speciel inhabilitet, spørgsmål  

 om aktindsigt og brud på tavshedspligt.
I pkt. 22.2. til 22.6. beskrives de formelle regler for klagegangen.
Det  

 vil dog som regel være mest hensigtsmæssigt først at henvende sig om  

 problemet til ressortchefen eller eventuelt til den øverste administrative  

 chef det pågældende sted.
 Klager over aktindsigtsspørgsmål behandles særskilt i pkt. 23.
 Det sociale område afgrænses som i punkt 2 i afsnit I.
22.2. Klage over behandlingen i kommuner Klager over personalets optræden, ekspeditionsfejl, sagsbehandlingstiden,  

 personalenormeringen eller lokaleforhold og lignende skal rettes til  

 borgmester/kommunalbestyrelse.
 Ved øvrige rene formalitetsklager vil der i en del tilfælde være tale om,  

 at både det almindelige tilsyn (tilsynsrådene/Indenrigsministeriet) og det  

 sociale tilsyn (Socialstyrelsen eller Sikringsstyrelsen) formelt er  

 kompetente til at behandle sagen.
For at skabe det enklest mulige system for borgerne mener  

 Socialministeriet, at borgerne i de fleste tilfælde bør henvises til at rette  

 henvendelse til i første omgang det sociale udvalg/kommunalbestyrelsen og  

 herefter de sociale tilsynsmyndigheder.
De sociale tilsynsmyndigheder kan  

 eventuelt høre de almindelige tilsynsmyndigheder på områder, hvor disse har  

 en særlig ekspertise, f.eks. i spørgsmål om inhabilitet, eller iøvrigt i alle  

 spørgsmål vedrørende den kommunale styrelseslovgivning.
Se nærmere under pkt.  

 19.2. i afsnit II.
Spørgsmål om fortolkning af forvaltningslovens regler kan  

 eventuelt forelægges for Justitsministeriet.
 Fremgangsmåden ved øvrige rene formalitetsklager bør altså være:
 Henvendelse rettes først til det sociale udvalg, hvis det drejer sig om  

 spørgsmål inden for dettes særlige kompetence, ellers kommunalbestyrelsen.  

 Dernæst Socialstyrelsen eller Sikringsstyrelsen (afhængig af hvilken  

 lovgivning, der indholdsmæssigt er tale om).
 Det sociale tilsyn vil kunne vejlede og komme med henstillinger, men kan  

 ikke ændre en kommunal afgørelse.
Klager over brud på tavshedspligten bør ikke rettes til  

 tilsynsmyndighederne, da disse ikke vil kunne udtale misbilligelse i forhold  

 til enkeltpersoner.
Der er nemlig i straffeloven fastsat en straframme for  

 overtrædelse af tavshedspligten for personer, der virker eller har virket i  

 offentlig tjeneste eller hverv, og spørgsmålet hører derfor under domstolene.  

 En borger eller en myndighed, som mener, at der er sket en krænkelse af  

 tavshedspligten, må rette henvendelse til politiet, som tager stilling til,  

 om der er anledning til at rejse tiltale.
22.3. Klage over behandlingen i amtskommuner Med samme begrundelse som ovenfor bør anvises følgende fremgangsmåde:
 Ved klager over personalets optræden m.v. rettes henvendelse til  

 amtsborgmester/amtsråd.
Ved øvrige rene formalitetsklager rettes henvendelse til i første omgang  

 social- og sundhedsudvalget eller amtsrådet.
Dernæst Socialstyrelsen eller  

 Sikringsstyrelsen.
22.4. Klage over behandlingen i amtsankenævn Klager over sagens forberedelse i nævnssekretariatet kan rettes til  

 nævnets formand.
 Da det overordnede ansvar for amtskommunens socialcenter påhviler  

 amtsrådet, skal visse klager over behandlingen i nævnssekretariatet, f.eks.  

 over personalets optræden m.v., i stedet rettes til amtsborgmester/amtsråd.
 Klage over nævnets formand (statsamtmanden) kan rettes til  

 Indenrigsministeriet, hvis det drejer sig om spørgsmål om amtmandens  

 embedsførelse.
22.5. Klage over behandlingen i revaliderings- og pensionsnævn Klager over sagens forberedelse i nævnssekretariatet kan rettes til  

 nævnets formand.
 Som det er anført ovenfor om amtsankenævn, vil visse klager over  

 sagsbehandlingen i nævnets sekretariat kunne rettes til  

 amtsborgmester/amtsråd.
 Klager over nævnets formand kan rettes til Socialministeriet, der udpeger  

 formanden.
22.6. Klage over behandlingen i Socialstyrelsen, Sikringsstyrelsen og Den  

 Sociale Ankestyrelse Klager over den måde, en sag er behandlet på eller personalets optræden  

 m.v. kan rettes til Socialministeriet, jf. dog Ankestyrelseslovens § 1, stk.  

 3.
23. Klage over aktindsigtsspørgsmål Reglerne om aktindsigt findes i lov om offentlighed i forvaltningen og for  

 partens vedkommende (for så vidt, der er tale om sager, hvor der er truffet  

 eller vil blive truffet en egentlig afgørelse) i forvaltningsloven.
 Der henvises til reglerne om aktindsigt i disse love samt til  

 Justitsministeriets vejledninger om lovene.
 Afgørelser i spørgsmål om aktindsigt træffes af den myndighed, der i  

 øvrigt har afgørelsen af den pågældende sag.
 Klage over at aktindsigt er nægtet - helt eller delvist - kan særskilt  

 rettes til klagemyndigheden (amtsankenævn eller Ankestyrelsen). Der gælder  

 ingen klagefrist.
Der er dog tilfælde, hvor en klage over, at aktindsigt er nægtet, i stedet  

 må rettes til det sociale tilsyn (Sikringsstyrelsen eller Socialstyrelsen),  

 nemlig hvis - der efter reglerne ikke kan klages over den afgørelse, der træffes i den  

 underliggende sag (se pkt. 15 i afsnit I), eller hvis - der ikke træffes en egentlig afgørelse i den underliggende sag.
 Det sociale tilsyn kan ikke ændre en afgørelse, der er truffet af de  

 kommunale myndigheder, men kan vejlede om reglerne og eventuelt henstille, at  

 der træffes en anden afgørelse.
 Det sociale tilsyn kan eventuelt rette henvendelse til det almindelig  

 tilsyn, se pkt. 20.2 om dette tilsyns mulighed for indgriben.
 Et amtsankenævns afgørelse i sager om aktindsigt kan indbringes  

 selvstændigt for Den Sociale Ankestyrelse, uanset om styrelsen efter reglerne  

 om principielle sager ville optage den underliggende sag til behandling.
 Den Sociale Ankestyrelses afgørelser i sager om aktindsigt kan ikke  

 indbringes for anden administrativ myndighed.
I sager, der skal afgøres af revaliderings- og pensionsnævnet ligger  

 kompetencen i spørgsmål om aktindsigt hos nævnet, selv om forberedelsen af  

 sagen ligger hos det sociale udvalg.
Der er dog ikke noget i vejen for, at en  

 kommune kan formidle aktindsigt, når den har en stiltiende forståelse herom  

 med nævnet.
Kommunen kan imidlertid ikke give afslag på en anmodning om  

 aktindsigt, men må i så fald forelægge den for nævnet.
 Opmærksomheden henledes i øvrigt på Socialministeriets bekendtgørelse om  

 afgørelse og påklage af sager om aktindsigt efter offentlighedsloven i den  

 sociale og sundhedsmæssige planlægning (BEK. nr. 70 af 12/02/1987) og det  

 uddybende cirkulære (CIR. af 12/02/1987).
IV.
Klager over »bistandsudøvelsen« under f.eks.  

 institutionsophold 24. Begrebsmæssig afgrænsning Begrebet »bistandsudøvelsen« eller »forsorgens  

 udøvelse« anvendes traditionelt som fællesbetegnelse for en række  

 konkrete dispositioner med hjemmel i bistandsloven vedrørende enkeltpersoner,  

 hvor dispositionerne indgår som led i en større samlet støttende indsats, der  

 hviler på en egentlig afgørelse fra det sociale udvalg.
 Under bistandens udøvelse falder f.eks. spørgsmålet om, hvornår den  

 enkelte plejehjemsbeboer hjælpes i seng, eller hvilke tekniske  

 installationer, der skal være i pågældendes værelse.
 Under begrebet falder også f.eks. betaling for rejser m.m. til børn og  

 unge optaget på døgninstitutioner, eller betaling til besøgsrejser for  

 forældrene, hvis barnet eller den unge ikke er i stand til at rejse hjem.
Når det sociale udvalg, jf. bistandslovens § 33, stk. 1, nr. 3, har  

 truffet beslutning om at anbringe et barn uden for hjemmet, skal udvalget  

 efter § 33, stk. 4, i samarbejde med amtskommunens socialcenter vælge et  

 egnet opholdssted.
Valget af opholdssted falder under begrebet  

 bistandsudøvelse.
 Begrebet omfatter også en beslutning om at begrænse (men ikke afbryde)  

 forbindelsen mellem et barn, der er anbragt uden for hjemmet, og  

 forældremyndighedens indehaver samt en beslutning om at afbryde eller  

 begrænse barnets forbindelse med andre nære pårørende.
 Begrebet afgrænses på den ene side i forhold til spørgsmålet om den  

 generelle tilrettelæggelse af støtteforanstaltninger, f.eks. vedrørende  

 hjemmehjælpsordning, omsorgsarbejde, dækning med institutionspladser eller  

 serviceniveauet på institutionerne.
 På den anden side afgrænses begrebet bistandsudøvelse i forhold til  

 egentlige afgørelser (der følger de almindelige klageveje til  

 ankeinstanserne, amtsankenævn og Ankestyrelsen).
 Selv om bistandsudøvelse forekommer i forbindelse med ophold i  

 familiepleje m.v., vil en meget betydelig del af denne virksomhed være  

 knyttet til institutionsophold.
25. Klagemulighed En myndighed bør, når der skønnes at være behov derfor, oplyse borgerne om  

 muligheden for at klage over bistandsudøvelsen.
Klager over bistandsudøvelsen indgives til kommunalbestyrelsen, og hvis  

 forholdet hører under det sociale udvalgs selvstændige kompetence, til  

 socialudvalget.
De sociale tilsynsmyndigheder (i første instans  

 Socialstyrelsen) kan herefter tage et spørgsmål om bistandsudøvelsen op til  

 nærmere undersøgelse.
 Drejer spørgsmålet sig om forhold under amtskommunen, indgives klager på  

 tilsvarende måde til amtsrådet, respektive social- og sundhedsudvalget, hvis  

 forholdet hører under dette udvalgs selvstændige kompetence.
 Også for disse sagers vedkommende vil Socialstyrelsen kunne tage  

 spørgsmålet op til nærmere undersøgelse.
Det sociale tilsyns undersøgelse kan resultere i en henstilling eller en  

 vejledning, men tilsynet kan ikke ændre afgørelser, truffet af de kommunale  

 eller amtskommunale myndigheder.
Se nærmere under pkt. 19.2. foran om det  

 sociale tilsyns opgaver.
V 26. Bortfald af tidligere vejledning Vejledning af 30/06/1983 om reglerne for klage til amtsankenævn og Den  

 Sociale Ankestyrelse på det sociale område bortfalder hermed.
Socialministeriet, den 11. januar 1988 MIMI STILLING JAKOBSEN /Kirsten Thorball Bilag 1 Love, bekendtgørelser m.v., der er omtalt i vejledningen.
 Bekendtgørelse nr. 450 af 25. juni 1987 af lov om arbejdsskadeforsikring.
 Bekendtgørelse nr. 171 af 25. marts 1987 af lov om social bistand.
 Lov nr. 350 af 4. juni 1986 om børnetilskud og forskudsvis udbetaling af  

 børnebidrag.
 Bekendtgørelse nr. 949 af 23. december 1986 af lov om dagpenge ved sygdom  

 eller fødsel.
 Lov nr. 346 af 4. juni 1986 om delpension.
 Bekendtgørelse nr. 890 af 12. december 1986 af lov om erstatning til  

 besættelsestidens ofre.
 Lov nr. 80 af 8. marts 1978 om erstatning til skadelidte værnepligtige  

 m.fl.
Forvaltningsloven.
Lov nr. 571 af 19. december 1985.
 Bekendtgørelse nr. 313 af 20. juni 1984 af lov om kommunernes styrelse.
 Lov nr. 572 af 19. december 1985 om offentlighed i forvaltningen.
 Bekendtgørelse nr. 624 af 28. september 1987 af lov om social pension.
 Bekendtgørelse nr. 530 af 13. august 1986 af lov om Den Sociale  

 Ankestyrelse.
 Bekendtgørelse nr. 526 af 13. august 1986 af lov om styrelse af sociale og  

 visse sundhedsmæssige anliggender.
 Bekendtgørelse nr. 70 af 12. februar 1987 om afgørelse og påklage af sager  

 om aktindsigt efter offentlighedsloven i den sociale og sundhedsmæssige  

 planlægning.
 Bekendtgørelse nr. 301 af 26. juni 1979 om betaling for personer under 60  

 år med højere lønindtægter for ophold på de bistandslovens § 112, stk. 1,  

 nævnte institutioner.
 Bekendtgørelse nr. 985 af 30. december 1986 om dagpenge til søfarende ved  

 sygdom eller fødsel.
 Bekendtgørelse nr. 885 af 11. december 1986 om magtanvendelse m.v. i  

 døgninstitutioner for børn og unge og i døgnopholdssteder for børn og unge  

 for flere end 4 personer.
 Bekendtgørelse nr. 568 af 21. december 1979 som ændret ved bekendtgørelse  

 nr. 237 af 14. april 1987 om magtanvendelse m.v. i institutioner for voksne  

 med vidtgående fysiske eller psykiske handicap.
 Bekendtgørelse nr. 122 af 28. marts 1985 om indsendelse af klager over  

 afgørelser truffet af sociale udvalg/magistrater og regionale nævn inden for  

 det sociale område og om genvurdering i forbindelse med klager  

 (Remonstration).
 Cirkulære af 12. februar 1987 om afgørelse og påklage af sager om  

 aktindsigt efter offentlighedsloven i den sociale og sundhedsmæssige  

 planlægning.
 Cirkulære af 21. maj 1982 om hjælpeforanstaltninger uden samtykke efter  

 bistandsloven samt om adoption uden samtykke.
 Vejledning om forvaltningsloven (Justitsministeriet, 1986).
