Nr BTL 217 Betænkning over Forslag til lov om ændring af lov om afgift af naturgas og  

 bygas (Afgiftsforhøjelser m.v.)   

 Nr L 217 1996-97, 1. samling Afgivet af Skatteudvalget Afgivet: 19970523 Udvalget har behandlet lovforslaget i nogle møder og har herunder stillet spørgsmål til skatteministeren, som denne har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra:
Assens Kommune, Danske Elværkers Forening, Danske Fjernvarmeværkers Forening, Farum Fjernvarme a.m.b.a., KOMGAS og Kommunernes Landsforening.
 Der er af skatteministeren og af et mindretal stillet ændringsforslag,  

 hvorom henvises til de ledsagende bemærkninger.
 Udvalget anmoder om, at lovforslaget henvises til fornyet  

 udvalgsbehandling efter 2. behandling.
 Miljø- og energiministeren har over for udvalget oplyst, at han er  

 indstillet på at justere lånrammerne for de regionale naturselskaber for  

 virkningen af lovforslaget, således at interessentkommunerne ikke stilles  

 ringere i forhold til den nuværende afgiftsstruktur på trods af lovforslagets  

 opbremsning af afgiftssubsidiet til de regionale naturgasselskaber.
 Ændringen af lånrammerne vil ske ved udstedelse af en ny  

 lånebekendtgørelse efter § 30 i lov nr. 382 af 13. juni 1990 om  

 varmeforsyning og efter forhandling med indenrigsministeren samt efter  

 forelæggelse for Folketingets Energipolitiske Udvalg.
 Herefter indstiller et mindretal (Socialdemokratiets, Det Radikale  

 Venstres og Enhedslistens medlemmer af udvalget) lovforslaget til  

vedtagelse med de af skatteministeren stillede ændringsforslag.  

 Mindretallet vil stemme imod ændringsforslag nr. 3 og 4.
 Et andet mindretal (Venstres og Det Konservative Folkepartis  

 medlemmer af udvalget) indstiller lovforslaget til forkastelse ved 3.  

 behandling, men har dog stillet ændringsforslag nr. 3 og 4. Mindretallet vil  

 stemme hverken for eller imod de af skatteministeren stillede  

 ændringsforslag.
 Et tredje mindretal (Fremskridtspartiets og Dansk Folkepartis  

 medlemmer af udvalget) indstiller lovforslaget til forkastelse ved 3.  

 behandling, men vil stemme for de stillede ændringsforslag.
 Et fjerde mindretal (Socialistisk Folkepartis medlem af udvalget)  

 vil redegøre for sin stilling til lovforslaget ved 2. behandling.  

 Mindretallet vil stemme for de af skatteministeren stillede ændringsforslag.  

 Mindretallet vil stemme imod ændringsforslag nr. 3 og 4.
 Et femte mindretal (Centrum-Demokraternes medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
 ÆndringsforslagAf skatteministeren, tiltrådt af et flertal  

 (S, SF, RV, FP, EL og DF):
 Til § 1 1) Efter nr. 1 indsættes som nyt nummer:
»01. I § 8, stk. 2, 3. pkt., indsættes efter  

 »godtgjort« ordene: »eller kan fritages for«.' Til § 2 2) I stk. 1 indsættes efter 2. pkt. som nyt punktum:
»§ 1, nr. 01, kan dog tidligst træde i kraft den 1. januar  

 1998.« Af et mindretal (V og KF), tiltrådt af et mindretal (FP og  

 DF):
 3) I stk. 5 ændres »eller Svanemølleværket« til:  

 », Svanemølleværket eller Skærbækværket«.
 4) Stk. 6 affattes således:
 »Stk. 6. Fra ikrafttrædelsen af § 2, stk. 4, til 31. december  

 2000 kan nedenstående selskaber for hver afgiftsperiode indtil videre  

 fradrage 1/12 af følgende:
Bemærkninger Til nr. 1 Ved ændringsforslaget gives de decentrale kraftvarmeværker  

 mulighed for at få leveret gas til elfremstilling afgiftsfrit.
Med de nuværende regler har decentrale kraftvarmeværker ikke mulighed for  

 at få leveret gas afgiftsfrit fra gasselskaberne, selv om gassen anvendes til  

 elfremstilling.
De decentrale kraftvarmeværker kan imidlertid få godtgjort  

 afgifterne af brændsel til elproduktion.
Når naturgasafgiften hæves fra 1 til  

 123 øre pr. (Nm3), opstår et likviditetstab for de decentrale  

 kraftvarmeværker, idet gasselskaberne åbenbart i visse tilfælde kræver  

 betaling for gassen inklusive gasafgift, før der afregnes afgift med staten.  

 Dette likviditetstab er af Danske Fjernvarmeværkers Forening blevet beregnet  

 til 134 mio. kr. en gang for alle.
Ved den foreslåede ændring imødegås dette  

 likviditetstab.
Staten har ikke nogen likviditetsfordel af, at der alene kan gives  

 godtgørelse, idet der normalt er sammenfald mellem det tidspunkt, hvor  

 gasselskaberne skal indbetale, og det tidspunkt, hvor varmeværket får  

 godtgørelse.
Der forventes således ingen provenumæssige konsekvenser af  

 ændringsforslaget.
 Til nr. 2 Den med ændringsforslag nr. 1 foreslåede ændring skal ikke træde  

 i kraft før 1. januar 1998.
Ved indførelsen af de grønne afgifter på erhvervene ønskede man, at  

 omlægningen samlet set skulle være nogenlunde neutral for gasselskaberne.
Da  

 de nye skyggeafgiftsmuligheder først opstod, efterhånden som afgifterne på  

 erhverv blev optrappet, fik gasselskaberne lov til at fakturere de fulde  

 endelige afgifter ud, og alligevel kun indbetale en del af CO2-afgiften i  

 1996 (60 pct.) og 1997 (80 pct.).
Gasselskabernes økonomiske fordel heraf afhang af, hvor meget gas der blev  

 solgt med og uden afgift.
For at sikre den ønskede effekt blev det bestemt,  

 at al gas til elfremstilling til decentrale kraftvarmeværker skulle sælges  

 med afgift.
 Fra 1. januar 1998 er dette hensyn ikke længere gældende.
Til nr. 3 Øget afgiftsbelastning på naturgas anvendt på centrale  

 kraftvarmeværker (H.C. Ørstedværket, Svanemølleværket og Skærbækværket) vil  

 tilsammen betyde prisstigninger for varmeforbrugerne på ca. 70 mio. kr.
Trods  

 lovforslagets undtagelse for H.C. Ørstedværket og Svanemølleværket vil disse  

 blive ramt af ekstraomkostninger på 40 mio. kr. pr. år.
Skærbækværket er ikke  

 omfattet af særreglen i lovforslaget på trods af, at værket får  

 ekstraudgifter på 30 mio. kr. pr. år. Ændringsforslaget sigter på at udligne  

 denne forskelsbehandling.
Til nr. 4 For at give de rigtige incitamenter til gassalget er  

 bundfradragets fastsættelse baseret på en fastfrysning af den tarifmæssige  

 kategorifordeling af mængderne inden for 4. juni-aftalen.
Fastfrysningen er  

 proratorisk i forhold til det salg, som de regionale selskaber har indgået  

 kontrakter om ved udgangen af 1996.
 Som eksempel gælder, at hvis et gasselskab ved udgangen af 1996 har  

 salgskontrakter på 500 mio. (m3) naturgas, hvoraf 300 mio. (m3) vil være  

 berørt af afgiften (husholdninger og erhverv rumvarme), og 200 mio. (m3) ikke  

 berøres af afgiften netto (erhverv proces, el og tab), og den aftalte 4.  

 juni-mængde udgør 400 mio. (m3), beregnes bundfradraget således:
Bundfradragsmængde (4. juni-mængde) 400 mio. (m3)/500 mio. (m3) x 300 mio. (m3) = 240 mio. (m3) Bundfradrag: 240 mio. kr. x 122 øre pr. (m3) = 292,8 mio. kr.
 Det er afrundet til 293 mio. kr.
 I følgende oversigt er vist de beregnede bundfradrag gældende for alle  

 helår 1997-2000:
Økonomiske konsekvenser Fastfryses fordelingen på tarifferne inden for 4. juni-aftalen proratorisk  

 i forhold til det salg, som de regionale selskaber har indgået kontrakt på  

 ved udgangen af 1996, vil det indebære, at statens provenu fra de regionale  

 selskabers salg beregningsmæssigt vil blive 50-80 mio. kr. lavere i det  

 enkelte år end anført i bemærkningerne til regeringens lovforslag.
Provenuet  

 vil imidlertid være mere sikkert, idet gasselskaberne opretholder  

 incitamenter til fortsat salg.
Jacob Buksti (S) nfmd.
Lis Greibe (S) Klaus Hækkerup (S) Anna-Marie  

 Hansen (S) Per Kaalund (S) Jes Lunde (SF) Elisabeth Arnold (RV) Frank Aaen  

 (EL) Sonja Albrink (CD) Peter Brixtofte (V) Svend Aage Jensby (V) Peter  

 Hansen-Nord (V) Jens Løgstrup Madsen (V) Flemming Hansen (KF) fmd.  

Gitte Seeberg (KF) Kristian Thulesen Dahl (DF) Kim Behnke (FP) Ændringsforslag Af skatteministeren:
 Til § 2 5) Efter stk. 9 indsættes som nyt stykke:
»Stk. 10. Indtil den 31. december 1998 kan andre  

 kraftvarmeværker end dem, der er omfattet af bilaget til lov om afgift af  

 naturgas og bygas, uanset bestemmelserne i § 8, stk. 2, i den nævnte lov og §  

 34, stk. 2, i lov om afgift af svovl beregne den andel af det samlede forbrug  

 af afgiftspligtig naturgas og bygas, som er medgået til fremstilling af  

 elektricitet, som den tilsvarende andel, der følger af kontrakter indgået  

 mellem gasleverandøren og kraftvarmeværket.
Til fremstilling af elektricitet  

 kan der dog højst henregnes en gasmængde, der svarer til energiindholdet i  

 den fremstillede elektricitetsmængde divideret med 0,835.« Bemærkninger Til nr. 5 Det foreslås, at reglerne for fordeling af naturgas mellem  

 afgiftsfri gas til elfremstilling og afgiftspligtig gas til varmefremstilling  

 justeres med henblik på at undgå, at afgiftsforhøjelsen kan føre til højere  

 varmepriser for kunder tilsluttet naturgasfyrede decentrale kraftvarmeværker.  

 Der lovgives i første omgang for 1998, idet området er særdeles kompliceret,  

 og der er mange hensyn og balancer, der skal varetages.
Inden udgangen af  

 1998 vil regeringen finde en mere permanent løsning, der respekterer ønsket  

 om, at afgiftsforhøjelsen ikke medfører højere varmepriser for kunder  

 tilknyttet decentrale kraftvarmeværker.
Regeringen vil derfor inden 31.  

 december 1998 fremsætte lovforslag om en revision af fordelingsreglerne for  

 kraftvarmeværker.
Fjernvarmeværkerne har givet udtryk for frygt for, at forhøjelsen af  

 gasafgiften vil kunne bevirke højere varmepriser for varme fremstillet på  

 decentrale kraftvarmeværker, der anvender naturgas.
Dette kunne blive  

 tilfældet, hvis der var forskel i den måde, gasmængden blev fordelt mellem  

 eltarif og varmetarif i kontrakterne mellem varmeværket og gassælgeren, og  

 den måde gassen blev fordelt i afgiftsmæssig henseende mellem afgiftsfri gas  

 til elfremstilling og afgiftsbelastet gas til varmefremstilling.
Hvis der  

 måtte være en forskel, ville varmeværket skulle bære konsekvenserne heraf,  

 hvis der ikke i kontrakterne i øvrigt er taget forbehold specielt eller  

 generelt heroverfor.
Hvis der måtte være taget sådanne forbehold, ville det  

 være gassælgerne, der måtte bære konsekvenserne.
Ved ændringsforslaget gives der valgfrihed til at anvende de nuværende  

 regler, der i visse tilfælde indebærer en mildere beskatning end den  

 fordelingsnøgle, parterne har aftalt sig til.
For at undgå, at parterne måtte  

 aftale sig til en anden fordeling end den nuværende gængse med henblik på at  

 reducere afgiften, foreslås det dog, at der i tilfælde, hvor man anvender den  

 mellem parterne aftalte fordeling, højst kan fritages en gasmængde svarende  

 til den producerede elmængde delt med 0,835. De 0,835 er efter det oplyste  

 den regel, der i de senere år har været anvendt i standardkontrakterne mellem  

 parterne. Ændringsforslaget vil med usikkerhed medføre, at indtægterne fra  

 afgifterne på naturgas reduceres med mellem 25-50 mio. kr. årligt.
Da de i de  

 oprindelige lovbemærkninger skønnede merindtægter var behæftet med betydelig  

 usikkerhed, fordi provenugevinsten, som var forskellen mellem et usikkert  

 bruttoprovenu og effekten af forskelle i kraftvarmefordelingsregler, ikke var  

 medregnet i de oprindelige provenuoverslag, vil ændringsforslaget ikke give  

 anledning til at ændre lovbemærkningernes provenuoverslag.
Det er ikke forsvarligt at lovgive permanent om  

 kraftvarmefordelingsreglerne i afgiftslovgivningen, der må ses i sammenhæng  

 med kontrakterne mellem gaskøbere og gassælgere og andre forhold, der  

 påvirker økonomien ved decentral kraftvarmeproduktion ved gas.
For de andre  

 brændsler, hvor der ikke er forskel i priserne på brændsel anvendt til  

 henholdsvis varme- og elfremstilling, kan man selvsagt ikke basere sig på  

 kontrakter mellem brændselssælgeren og brændselskøberen.
For de andre  

 brændsler må man derfor fortsat anvende de gældende regler.
Det er ikke  

 holdbart, at der gælder forskellige fordelingsregler for forskellige  

 brændsler på længere sigt.
 Det skal også understreges, at de nuværende fordelingsregler i  

 kontrakterne ikke er baseret på entydige, videnskabelige fysiske sammenhænge,  

 men snarere på en kommerciel forhandling mellem køber og sælger.
Reglerne for fordeling af brændslerne i afgiftsmæssig henseende er  

 anderledes for de centrale kraftvarmeværker.
Forskellen i reglerne er ikke  

 betinget af tekniske forskelle mellem de centrale og decentrale værker.
På  

 længere sigt bør regelsættene og virkningerne heraf konvergere mod hinanden.  

 En sådan justering af reglerne bør dog ske og ses i sammenhæng med andre  

 regelændringer og andre ændringer i de økonomiske forhold, således at der  

 ikke opstår urimelige tab eller gevinster.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde.
Udvalget har stillet spørgsmål til skatteministeren, som denne har besvaret skriftligt.
Som bilag til tillægsbetænkningen er optrykt nogle af udvalgets spørgsmål til skatteministeren og dennes svar herpå.
 Endvidere har udvalget modtaget en skriftlig henvendelse fra Danske  

 Fjernvarmeværkers Forening.
 Der er af skatteministeren stillet ændringsforslag, hvorom henvises til de  

 ledsagende bemærkninger.
 Herefter indstiller et flertal (Socialdemokratiets, Socialistisk  

 Folkepartis, Det Radikale Venstres, Enhedslistens og Centrum-Demokraternes  

 medlemmer af udvalget) lovforslaget til vedtagelse med det af  

 skatteministeren stillede ændringsforslag.
Et mindretal (Venstres, Det Konservative Folkepartis og  

 Fremskridtpartiets medlemmer af udvalget) indstiller lovforslaget til  

forkastelse ved 3. behandling.
Mindretallet vil stemme for det af  

 skatteministeren stillede ændringsforslag.
 Et flertal inden for mindretallet (Venstres og Det Konservative  

 Folkepartis medlemmer af udvalget) står helt uforstående over for  

 nødvendigheden af denne lov netop nu, hvor den skaber flere problemer, end  

 den løser.
Loven forringer på afgørende vis eksisterende aftaler på området, både  

 muligheden for at bevare et slags incitament i markedet og de regionale  

 selskabers mulighed for at afvikle deres gæld og i øvrigt holde sig inden for  

 de lånerammer, der er indeholdt i aftalerne.
Når disse problemer opstår ude i  

 virkeligheden, vil mindretallet allerede nu gøre opmærksom på, at dette  

 bliver regeringens, SF's og Enhedslistens eget ansvar.
Det moralske forfald, som lovforslaget er udtryk for, over for nogle  

 tidligere værdsatte samarbejdspartnere ved beslutningen om at indføre og  

 udbrede anvendelsen af naturgas som energikilde er, når regnskabet skal gøres  

 op, det mest nedslående ved lovforslaget.
Den behandling er ganske enkelt  

 ikke en dansk regering værdig.
 Venstre og Det Konservative Folkeparti ønsker at udtrykke stor respekt for  

 det engagerede arbejde, de regionale selskaber har udført med henblik på at  

 få en succesfuld gennemførelse af naturgasprojektet fra 1979. Partierne havde  

 på det tidspunkt ikke fantasi til at forestille sig, at et gensidigt  

 respektfuldt samarbejde skulle ende på denne måde.
Partierne er dybt forargede over, at regeringen end ikke har ulejliget sig  

 med at diskutere disse spørgsmål med deres forligspart og de øvrige  

 oppositionspartier, men på forhånd har kastet sig i armene på SF og  

 Enhedslisten.
Danske gasforbrugere må herefter sætte deres lid til  

 regeringen, SF og Enhedslisten (eller Enhedslistens centralkomite), når  

 centrale naturgasafgiftsspørgsmål er på dagsordenen.
Venstre og Det Konservative Folkeparti mener, at en anden indgangsvinkel  

 til lovforslaget er, som fremført ved 1. behandling, at lovforslaget tromles  

 igennem og bliver vedtaget, men ikke bliver sendt til notifikation i  

 Bruxelles.
Dermed udskydes ikrafttrædelsestidspunktet som en taktisk mulighed  

 for at lægge pres på »modparten«, det vil sige de tidligere  

 »samarbejdspartnere«.
Men her i moralens årti er det vel en  

 utænkelig fremgangsmåde - eller er det? Mindretallet stiller spørgsmålet: Kan man lade skatteministeren og Hendes  

 Kongelige Højhed Dronning Margrethe underskrive en lov og så fjerne den igen,  

 inden den er trådt i kraft, fordi den ikke er blevet notificeret? Venstre og Det Konservative Folkeparti har igennem flere ændringsforslag  

 forsøgt at hjælpe regeringen og i respekt for tidligere samarbejdspartnere at  

 afluse lovforslaget for de værste problemer:
 1. Ændring af bundfradragsmængderne for at fastholde og udbygge  

 selskabernes salgsincitamenter.
 2. Sikre de regionale selskabers mulighed for at forøge lånerammerne med  

 det beløb, de regionale gasselskabers forøgede afgiftsbetaling medfører.
 3. Sikre, at Skærbækværket blev ligestillet med H.C. Ørsted Værket og  

 Svanemølleværket.
4. Sikre økonomisk neutralitet over for decentrale kraftvarmeværker ved  

 opgørelsen af brændselsfordelingen, idet forslaget opererer med en 0,9 faktor  

 og virkeligheden opererer med en 0,835 faktor.
Efter regeringens forslag  

 kommer varmeforbrugerne helt utilsigtet til at medfinansiere omlægning af  

 naturgasafgifter med ca. 213 kr./bolig p.a.
Nej tak, siger regeringen, SF og Enhedslisten.
De giver decentrale  

 kraftvarmeværker lidt likviditetslettelse som en engangshjælp og så slut,  

 færdig.
 ÆndringsforslagAf skatteministeren, tiltrådt af udvalget:
 Til § 2 1) I stk. 1, 2. pkt., ændres »stk. 2-5 og  

 9« til: »stk. 2-5, 9 og 10«.
Bemærkninger Til nr. 1 Ved ændringsforslaget sikres, at stk. 10 kan træde i kraft  

 sammen med afgiftsforhøjelsen.
Jacob Buksti (S) nfmd.
Lis Greibe (S) Klaus Hækkerup (S) Anna-Marie  

 Hansen (S) Per Kaalund (S) Jes Lunde (SF) Elisabeth Arnold (RV) Frank Aaen  

 (EL) Sonja Albrink (CD) Peter Brixtofte (V) Svend Aage Jensby (V) Peter  

 Hansen-Nord (V) Jens Løgstrup Madsen (V) Flemming Hansen (KF) fmd.  

Gitte Seeberg (KF) Brian Mikkelsen (KF) Kim Behnke (FP) Dansk Folkeparti  

 havde ikke medlemmer i udvalget.
Bilag Nogle af udvalgets spørgsmål til skatteministeren og dennes svar herpå Spørgsmål 1:
 Udvalget udbeder sig en redegørelse for, hvilke initiativer der er taget  

 for at gennemføre en tilpasning af gasmarkedet til udviklingen i EU's indre  

 marked, både i EU og i Danmark.
 Svar:
 Jeg har modtaget følgende svar fra miljø- og energiministeren, som jeg  

 henholder mig til:
 For så vidt angår initiativer til tilpasningen af gasmarkedet i EU til  

 udviklingen i EU's indre marked, henvises til besvarelsen af spørgsmål 3 og  

 spørgsmål 8.
For så vidt angår initiativer i retning af tilpasningen af det danske  

 gasmarked til udviklingen i EU's indre marked, indledte Europa-Kommissionen i  

 1991 en traktatkrænkelsessag mod Danmark og en række andre medlemslande  

 vedrørende landenes lovgivninger på el- og naturgasområdet.
Kommissionen  

 fandt, at de eksisterende import- og eksportmonopoler var uforenelige med  

 EØF-traktaten.
Som konsekvens heraf besluttede den daværende regering i 1994  

 at ophæve Dangas' eneret på import af naturgas og samtidig hermed indlede en  

 tilpasning af det danske naturgasprojekt til udviklingen i EU.
I meddelelsen til Kommissionen om ophævelse af Dangas' importeneret lagde  

 regeringen vægt på, at en ophævelse af de øvrige enerettigheder ville ske i  

 sammenhæng med en tilsvarende markedsåbning i de øvrige medlemslande.
Det er  

 fortsat regeringens synspunkt, at en markedsåbning i Danmark skal ske i  

 sammenhæng med en tilsvarnde markedsåbning i de øvrige EU-lande, som  

 forventes at ske i forbindelse med implementering af et kommende gasdirektiv.
I forlængelse af ophævelsen af Dangas' importeneret traf regeringen en  

 principiel beslutning om blandt andet at fremsætte forslag til at indføre  

 afgift på naturgas og en tilskudsordning til afvikling af de regionale  

 selskabers historiske gæld.
Beslutningen om omlægningen af støtten til  

 naturgasprojektet var bl.a. rettet mod en tilpasning til udviklingen i EU.  

 Samtidig blev naturgasselskaberne bedt om at forhandle et nyt aftalemæssigt  

 grundlag for naturgasforsyningen til afløsning af den såkaldte 4. juni-aftale  

 af 1987 samt indlede drøftelser om en eventuel tilpasning af strukturen i  

 gassektoren med henblik på at styrke den danske gassektors konkurrenceevne.  

 Drøftelserne mellem selskaberne og mellem regeringen og de regionale  

 selskaber har som bekendt ikke medført noget resultat.
 Spørgsmål 2:
 Udvalget udbeder sig et notat, der belyser indholdet i det senest af  

 Kommisionen foreslåede direktiv(udkast) om fælles regler for et indre marked  

 for naturgas.
 Svar:
 Jeg har modtaget følgende svar fra miljø- og energiministeren, som jeg kan  

 henholde mig til:
 Der vedlægges notat om indholdet i det senest af Europa-Kommissionen  

 foreslåede direktivudkast: Ændret forslag til Europa-Parlamentets og Rådets  

 direktiv om fælles regler for det indre marked for naturgas (KOM (93) 643  

 endelig version, side 60 ff.).
 Spørgsmål 3:
 Ministeren bedes oplyse, hvor langt dette kommissionsforslag er i den  

 formelle beslutningsprocedure.
 Svar:
 Jeg har modtaget følgende svar fra miljø- og energiministeren, som jeg  

 henholder mig til:
Kommmissionen fremlagde sit forslag for Rådet den 24. februar 1992 sammen  

 med forslaget til et indre marked for elektricitet.
Da forslaget er baseret  

 på traktatens art. 100 A, skulle forslaget forelægges Europa-Parlamentet.  

 Parlamentets udtalelse til forslaget blev givet den 17. november 1993. Den  

 Økonomiske og Sociale Komites udtalelse forelå den 27. januar 1993.  

 Energirådet drøftede de politiske aspekter i sagen på møderne den 21. maj  

 1992, den 30. november 1992 og den 25. juni 1993.
Den 11. februar 1994 fremlagde Kommissionen sit seneste ændringsforslag  

 for Rådet og Europa-Parlamentet.
Den 29. november 1994 besluttede  

 energirådsmødet, at man i første omgang skulle fokusere på el-direktivet.  

 Efter at der var opnået en fælles politisk enighed om el-direktivet på det  

 ekstraordinære energirådsmøde den 20. juni 1996, besluttede formandskabet at  

 genoptage forhandlingerne om naturgasforslaget, idet man ønskede at bygge på  

 de resultater, der var opnået i forhandlingerne om el-direktivet.
Under det tidligere irske og det nuværende hollandske formandskab har  

 naturgasdirektivet været højt prioriteret.
Den 3. december 1996 holdt  

 Energirådet en orienterende debat om et kompromisforslag fremlagt af det  

 irske formandskab, hvor Rådet anerkendte kompromisforslaget som et væsentligt  

 skridt i den rigtige retning og en god basis for de videre forhandlinger.
Det  

 hollandske formandskab vil fremlægge sit kompromisforslag på det kommende  

 energirådsmøde den 27. maj.
 Spørgsmål 4:
 Ministeren bedes oplyse, hvorfor bundfradraget skal godkendes af EU, når  

 der allerede i dag sælges til en pris svarende til værdien af bundfradraget,  

 og når der ikke foreligger et indre marked for naturgas.
 Svar:
 Jeg har modtaget følgende svar fra miljø- og energiministeren, som jeg  

 henholder mig til:
Efter Kommissionens praksis vil afgiftslempelser, der begunstiger visse  

 selskaber, kunne falde ind under EU-traktatens statsstøttebegreb.  

 Lovforslaget vil derfor blive notificeret for Kommisisonen efter  

 statsstøttereglerne.
EU-traktatens statsstøtteregler er gældende, uanset om  

 området er reguleret af et direktiv eller ej.
 Spørgsmål 5:
Ministeren bedes oplyse, hvad retstilstanden er, hvis EU ikke godkender  

 bundfradragene.
Er 4. juni-aftalen så sat ud af kraft med en deraf følgende  

 erstatningspligt for staten? Svar:
 Jeg har modtaget følgende svar fra miljø- og energiministeren, som jeg  

 henholder mig til:
Kommissionen vil have behov for at kende 4.juni-aftalens indhold i  

 forbindelse med behandlingen af lovforslaget og herunder de foreslåede  

 bundfradrag efter Traktatens statsstøtteregler.
En godkendelse eller  

 manglende godkendelse af bundfradraget efter statsstøttereglerne indebærer  

 ikke nødvendigvis en stillingtagen til 4. juni-aftalen.
 Spørgsmål 6:
 Ministeren bedes oplyse, om det ikke ville være en ligestilling mellem  

 forbrugerne også at pålægge naturgas, der anvendes til bygasproduktion, samme  

 afgift som for naturgasforbrugerne.
 Svar:
Naturgas, der konverteres og anvendes til bygas, sælges i dag uden om 4.  

 juni-aftalen og er derfor ikke omfattet af aftalens bestemmelser om  

 afgiftsafskærmning.
Bygas er derfor heller ikke omfattet af lovgivningen om  

 maksimalpriser.
Dette betyder, at en eventuel afgift på bygas ville blive  

 overvæltet i højere forbrugerpriser.
For bygasforbrugere, der anvender bygas  

 i gaskomfurer, ville dette ikke betyde den helt store ekstra belastning, men  

 for forbrugere, der anvender bygas til opvarmning, ville en afgift medføre  

 betydelige stigninger i omkostningerne til opvarmning.
Bygas er i forvejen en  

 relativt dyr opvarmningsform.
Omvendt er naturgas, der sælges fra Dangas til Komgas, svarende til i alt  

 2,6 mia. (m3), omfattet af 4. juni-aftalens bestemmelser om  

 afgiftsafskærmning.
I lovforslaget er der foreslået bundfradrag svarende til  

 disse mængder.
For naturgas ud over de 2,6 mia (m3) vil de regionale  

 naturgasselskaber blive belastet med afgift, men over for forbrugerne vil  

 afgiftsstigningen blive modregnet i skyggeafgiften, jf. de indgåede aftaler  

 med naturgaskunderne.
Forbrugerprisen på naturgas vil derfor stige som følge  

 af lovforslaget.
Der er oplagt ikke afgiftsmæssig ligestiling mellem bygas og naturgas i  

 dette lovforslag.
Det afgørende for regeringen har dog været, at lovforslaget  

 skulle have samme virkning på forbrugerpriserne på kortere sigt.
Dette opnås  

 ved ikke umiddelbart at sætte prisen på bygas op.
 Den samme afgiftssats for bygas og naturgas vil således ikke ligestille  

 forbrugerne af by- og naturgas.
 Spørgsmål 7:
 Ministeren bedes oplyse, om en afgift på bygas ikke vil fremme  

 omstillingen fra anvendelse af bygas til fjernvarme som ønsket af regeringen.
 Svar:
 En afgift på bygas vil alt andet lige give et kraftigt incitament til  

 fremme af omstillingen fra bygas til opvarmning til fjernvarme.
Der findes imidlertid allerede kraftige incitamenter til, at boliger, der  

 opvarmes med bygas, skifter opvarmningsform til fjernvarme.
Dels er bygas en  

 væsentligt dyrere opvarmningsform end fjernvarme, dels gives der offentlige  

 tilskud til omstillingen.
Regeringen finder derfor ikke, at der på nuværende  

 tidspunkt er behov for yderligere incitamenter til omstillingen fra bygas til  

 fjernvarme.
Endvidere vil en afgiftsforhøjelse af samme størrelsesorden som  

 afgiftsforhøjelsen for naturgas som før nævnt medføre betydelige stigninger i  

 opvarmningsomkostninger for boliger opvarmet med bygas.
 Regeringen har derfor fundet det hensigtsmæssigt at udskyde spørgsmålet om  

 en eventuel stigning i afgiften af bygas til en senere lejlighed, hvor der  

 mere generelt måtte blive set på afgifterne for husholdningerne.
 Spørgsmål 8:
 Udvalget udbeder sig en (kortfattet) redegørelse for, hvilke strukturelle  

 og organisatoriske tilpasninger til det indre marked der foregår i de andre  

 EU-lande.
 Svar:
 Jeg har modtaget følgende svar fra miljø- og energiministeren, som jeg  

 henholder mig til:
Der er store strukturelle forskelle mellem de forskellige EU-landes  

 gassektor, bl.a. med hensyn til naturgassens betydning i forhold til den  

 samlede energiforsyning, graden af forsyningsvirksomhed, graden af offentligt  

 engagement, gassens betydning i erhvervsstrukturen, offensive og defensive  

 strategier m.v.
De strukturelle og organisatoriske tilpasninger - båret af  

 forventningerne til en kommende liberalisering - har derfor et meget  

 forskelligt udgangspunkt.
Flere af de store gasselskaber har gennem de senere  

 år rustet sig til konkurrence ved at indgå strategiske alliancer horisontalt  

 og vertikalt med henblik på en styrkelse af markedsgrundlaget og ved at indgå  

 langsigtede takeorpay-kontrakter, således at gasforsyningen i nogen grad vil  

 være fastlagt for årene fremover.
Særlig de store producentlande uden for EU  

 - Norge og Rusland - har været aktive med at afslutte store salgskontrakter  

 med forskellige lande i EU og i Centraleuropa.
Ligeledes har forskellige lande taget initiativ til ny lovgivning rettet  

 mod at tilvejebringe nye rammer for et konkurrenceudsat gasmarked.
England  

 har på et tidligt tidspunkt privatiseret og liberaliseret sektoren og gradvis  

 gennemført omfattende strukturelle og organisatoriske ændringer.
Gennem et  

 nyt licenssystem er det tidligere monopol British Gas blevet opdelt i  

 separate selskaber, der varetager henholdsvis drift af nettene, transport af  

 gas gennem nettene og salg til slutkunder.
Ligeledes har for eksempel  

 Tyskland og Holland taget initiativ i retning af ny regulering af  

 gassektoren.
 Spørgsmål 9:
Indebærer notificeringen, at EU i givet fald godkender, at 4. juni-aftalen  

 løber til år 2015? Svar:
 Jeg har modtaget følgende svar fra miljø- og energiministeren, som jeg  

 henholder mig til:
Som nævnt under spørgsmål 5 er der ikke nogen direkte sammenhæng mellem  

 notificeringen af afgiftsloven og 4. juni-aftalen.
Notificeringen vil derfor  

 ikke indebære nogen godkendelse af 4. juni-aftalen eller dens løbetid.
 Spørgsmål 10:
 Ministeren bedes oplyse, om regneeksemplet for gasselskab X (lovforslagets  

 bemærkninger side 8, venstre spalte) skal forstås således, at hvis  

 gasselskabet øger sit salg til industri (erhverv proces) med 100 mio (m3)  

 naturgas, bliver bundfradraget reduceret fra 293 mio. kr. til 244 mio. kr.  

 efter følgende beregning:
400 mio. (m3)/600 mio. (m3)x300 mio. (m3) = 200 mio. (m3) Bundfradrag: 200 mio. (m3)x122 øre pr. (m3) = 244 mio. kr.
 Svar:
 Bundfradragene ændres ikke, selv om salgsfordelingen eventuelt ændres.  

 Bundfradragene er fastsat år for år i lovforslagets § 2, stk. 6, for perioden  

 fra lovens ikrafttræden til 31. december år 2000. Bundfradragene kan kun  

 reduceres ved en lovændring vedtaget af Folketinget eller ved, at de  

 regionale selskaber ikke udfylder 4. juni-mængderne som nævnt i lovforslagets  

 § 2, stk. 8.
 Spørgsmål 11:
 Ministeren bedes oplyse, om Dangas, hvis det i spørgsmål 10 nævnte  

 regneeksempel er korrekt, i henhold til 4. juni-aftalen derefter vil godtgøre  

 gasselskab X forskellen mellem de 244 mio. kr. og værdien af  

 afgiftspålæggelsen på mængderne efter 4. juni-aftalen.
 Svar:
 Udvikler det fremtidige salg sig forskelligt fra det i lovforslaget  

 forudsatte salg, vil dette påvirke værdien af den afgiftsafskærmning, som  

 Dangas har forpligtet sig til at yde det regionale naturgasselskab.  

 Bundfradragene vil derimod ikke ændres, jf. besvarelsen af spørgsmål 10.
 Bundfradragene er tilstræbt fastsat således, at de neutraliserer  

 virkningerne af afgiftsforhøjelsen på 4. juni-aftalens mængder.
 I det omfang en pro rata-fordeling på afgiftsbelagte tarifkategorier vil  

 føre til en anden fordeling af de afgiftsbelagte mængder omfattet af 4.  

 juni-aftalen end de mængder, der gives bundfradrag for, vil konsekvenserne  

 heraf være et aftale-anliggende mellem de regionale selskaber og Dangas.
 Spørgsmål 12:
Bundfradragene er fastsat på grundlag af de i 4. juni-aftalen fastsatte  

 mængder og det forventede gassalg i de regionale selskaber fra 1997 og frem,  

 fordelt på de forskellige anvendelsesformål.
Hvis det viser sig, at en  

 relativt større andel end forventet af et selskabs afsætning sker til  

 afgiftsbelagte anvendelsesformål, vil bundfradraget ikke fuldstændig friholde  

 de regionale naturgasselskaber for virkningen af afgiften for mængder inden  

 for 4. juni-aftalen.
Kan det bekræftes, at det regionale selskab i så fald -  

 med henvisning til 4. juni-aftalen - kan kræve den manglende kompensation af  

 afgiftsbelæggelsen af 4. juni-aftale-mængderne ydet af Dangas? Svar:
Lovforslaget ændrer ikke på aftaleforholdet mellem Dangas og de regionale  

 selskaber og indebærer hverken indskrænkninger eller udvidelser af de  

 forpligtelser eller rettigheder, som parterne har aftalt.
Omfanget af Dangas  

 afgiftsafskærmning i forhold til de regionale selskaber skal efter 4.  

 juni-aftalen og voldgiftsrettens fortolkning heraf beregnes som anført i  

 bemærkningerne til lovforslaget.
Bundfradragene vil blive modregnet i Dangas'  

 forpligtelse til afgiftsafskærmning.
 Spørgsmål 13:
 Ministeren bedes bekræfte, at såfremt Folketinget ved ændring af den lov,  

 der følger af vedtagelsen af dette lovforslag, inden udgangen af år 2000  

 måtte undlade at videreføre bundfradragene, vil Dangas fortsat i henhold til  

 4. juni-aftalen skulle friholde de regionale naturgasselskaber for virkningen  

 af afgiften, for så vidt angår de i 4. juni-aftalen fastsatte mængder.
 Svar:
Jf. svaret på spørgsmål 12 ændrer lovforslaget ikke på aftaleforholdet  

 mellem Dangas og de regionale selskaber.
Hvis Folketinget måtte undlade at  

 vedtage en videreførelse af bundfradragene efter år 2000, gælder  

 bestemmelserne i 4. juni-aftalen om afgiftsafskærmning.
 Spørgsmål 14:
Årsagen til, at Naturgas Syd I/S forventes ikke at kunne overholde de for  

 selskabet fastsatte lånerammer, bedes oplyst.
Skyldes det regnefejl ved  

 fastlæggelsen af lånerammen, skyldet det udefra kommende ændringer (lånerente  

 og lign.), eller skyldes det dårlig ledelse? Svar:
 Jeg har modtaget følgende svar fra miljø- og energiministeren, som jeg  

 henholder mig til:
 Lånerammerne blev etableret med henblik på at sikre en fast og holdbar  

 styringsramme for de regionale selskabers økonomi, således at der blev sat  

 klare grænser for selskabernes fortsatte finansiering af løbende underskud  

 med nye lån.
MILJØ- og ENERGIMINISTERIET  Den 24. april 1997 NOTAT Ændret forslag til Europa-Parlamentets og Rådets direktiv om fælles  

 regler for det indre marked for naturgas (KOM(93)643 endelig version, side 60  

 ff.).
1. Indledning Kommissionen fremlagde i februar 1992 to parallelle direktivforslag om  

 fælles regler for det indre marked for elektricitet og naturgas.
Kommissionen  

 har revideret disse forslag på baggrund af Parlamentets udtalelse af 17.  

 november 1993 samt drøftelserne i Rådet, herunder særligt Rådets konklusioner  

 af 30. november 1992. Kommissionens ændrede forslag til Europa-Parlamentets  

 og Rådets direktiver om fælles regler for det indre marked for henholdsvis  

 elektricitet og naturgas, som blev fremlagt den 17. marts 1994, har hjemmel i  

 Traktatens artikler 57, stk. 2, 66 og 100 A.
Rådet besluttede i 1994 at behandle eldirektivet først og udsætte  

 behandlingen af gasdirektivet til efter vedtagelse af den fælles holdning til  

 eldirektivet.
Den fælles holdning til eldirektivet blev vedtaget den 25. juli  

 1996, og formandskabet har derfor indledt behandlingen af Kommissionens  

 ændrede forslag til gasdirektiv.
 Formålet med direktivforslaget er at øge konkurrencen i gassektoren med  

 henblik på at sikre en økonomisk optimal anvendelse af energiressourcerne og  

 at øge Fællesskabets industris konkurrenceevne.
2. Forslagets indhold Direktivforslaget for naturgassektoren omhandler transmission,  

 distribution og lageraktiviteter, men - i modsætning til eldirektivet - ikke  

 produktion.
Naturgasproduktion er omfattet af direktivforslaget om  

 betingelser for tildeling og udnyttelse af tilladelser til forundersøgelser,  

 efterforskning og indvinding af kulbrinter (koncessionsdirektivet), som blev  

 vedtaget den 30. maj 1994.
 Forslaget angiver rammerne for:
1. ophævelse af ene- og særrettigheder, som påhviler handelen mellem  

 medlemsstaterne, og indførelse af ikke-diskriminerende vilkår gennem et  

 bevillingssystem for etablering af naturgasnet, 2. gennemførelse af gennemsigtighed i gasselskabernes aktiviteter ved  

 hjælp af regnskabsmæssig adskillelse mellem produktions-, transmissions-,  

 distributions- og lageraktiviteter og 3. mulighed for, at konkurrerende leverandører af naturgas kan indgå  

 kommercielle leveringskontrakter med store forbrugere og  

 distributionsselskaber og forhandle med de berørte ejere af ledningsnettet om  

 adgang til transport gennem de pågældende selskabers net.
Bevillingsregler for gassektoren Generelt skal naturgasselskaberne drives efter kommercielle principper, og  

 de skal kunne engagere sig i aktiviteter knyttet til deres virksomhed inden  

 for hele EU's område.
 Medlemsstaterne skal give bevilling til at bygge eller drive  

 LNG-terminaler, lageranlæg og transmissions- og distributionsanlæg.
Medlemsstaterne skal fastsætte og offentliggøre kriterier for tildeling af  

 bevilling.
I henhold til forslaget kan kriterierne vedrøre sikkerhed,  

 miljøbeskyttelseskrav, arealanvendelse og placering, anvendelsen af  

 offentlige arealer samt selskabernes tekniske og finansielle kapacitet.
Herudover skal medlemslandene sikre, at transmissionsselskaberne indretter  

 og driver deres anlæg på en sådan måde, at det indre marked for naturgas kan  

 etableres.
Medlemsstaterne skal også sikre, at der udnævnes systemoperatører  

 for gasdistributionsnet for bestemte geografiske områder.
Adskillelse og gennemsigtighed i regnskaberne Kommissionen foreslår, at medlemsstaterne skal have adgang til  

 produktions-, transmissions- og distributionsselskabernes regnskabsbilag.  

 Vertikalt integrerede selskaber skal i deres interne regnskaber føre separate  

 regnskaber for deres produktions-, transmissions- og distributions- og  

 lageraktiviteter og i årsberetningen offentliggøre en særskilt balance og et  

 særskilt driftsregnskab for hver af disse aktiviteter.
Adgang til nettet Medlemsstaterne skal blandt andet sikre, at gasleverandører (f.eks.  

 producenter, transmisisonsselskaber og andre salgsselskaber) kan indgå  

 leveringskontrakter med endelige kunder, som er store industrikunder (årligt  

 forbrug over 25 mio. (m3)) og med distributionsselskaber på grundlag af  

 frivillige kommercielle kontrakter.
 For Danmarks vedkommende er der i dag fire industrikunder og seks kraft-  

 og kraftvarmeværker med et årligt naturgasforbrug over 25 mio. (m3).
 Kontrakterne mellem leverandører og store industriforbrugere eller  

 distributionsselskaber skal forhandles med de berørte distributions- og  

 transmissionsselskaber med henblik på en aftale om adgang til transport  

 gennem nettet.
Medlemsstaterne skal påse, at parterne forhandler ærligt og oprigtigt, og  

 at ingen af dem misbruger deres forhandlingsposition og dermed forhindrer, at  

 forhandlingerne afsluttes med et positivt resultat.
De ansvarlige for  

 transmissions- og distributionsnettet kan nægte at give adgang til nettet,  

 hvis den pågældende kontrakt vil forhindre selskabet i at varetage de  

 offentlige tjenesteydelser, det er pålagt.
Medlemsstaterne skal udpege en kompetent national myndighed til at bilægge  

 tvister vedrøende de omhandlede kontrakter og forhandlinger.
Forelæggelse af  

 tvister for denne myndighed påvirker ikke mulighederne for at påberåbe  

 EU-retten.
Forligsproceduren skal sikre, at en aftale om adgang til nettet  

 kun afvises, hvis der foreligger en legitim begrundelse, hvilket som anført  

 f.eks. er tilfældet, hvis indgåelse af en aftale om netadgang vil bevirke, at  

 netselskabet ikke kan opfylde de offentlige tjenesteydelser, det er pålagt.
Bestemmelserne om forhandlet tredjepartsadgang erstatter  

 bestemmelserne om reguleret tredjepartsadgang i direktivforslagene fra  

 februar 1992, som mødte stor modstand i medlemsstaterne.
Reglerne om  

 tredjepartsadgang i de oprindelige forslag statuerede en ret for store  

 industriforbrugere og distributionsselskaber til at vælge en konkurrerende  

 leverandør og blive forsynet gennem de sammenkoblede net efter aftale med de  

 berørte transmissions- og distributionsselskaber.
I modsætning til de oprindelige forslag indeholder de reviderede forslag  

 ikke detaljerede regler om, hvordan forhandlingerne med netselskabene skal  

 finde sted, og det er i højere grad op til aktørerne at finde løsninger  

 gennem kommercielle forhandlinger.
De reviderede forslag lægger dog op til,  

 at der som udgangspunkt skal være adgang til nettet for konkurrerende  

 leverandører med henblik på levering til distributionsselskaber og store  

 energiforbrugere.
Andre bestemmelser Medlemsstaterne kan pålægge aktører i naturgassektoren forpligtelser  

 vedrørende offentlige tjenesteydelser, som kan vedrøre den  

 forsyningssikkerhed, regelmæssighed og pris, der skal være knyttet til  

 leverancen af naturgas.
Naturgastransmissions- og distributionsselskaberne har ifølge  

 direktivforslaget pligt til at opretholde et sikkert, pålideligt og effektivt  

 system i deres område og skal sørge for, at den nødvendige kapacitet i nettet  

 er til stede.
Distributionsselskaberne kan pålægges forsyningspligt i deres  

 område.
Prisen for sådanne leverancer kan reguleres, f.eks. for at sikre  

 ligebehandling af de pågældende kunder.
 Spørgsmål 33:
Ministerens besvarelse af spørgsmål nr. 4 giver det indtryk, at  

 bundfradraget er en begunstigelse af de regionale naturgasselskaber.
Er det  

 korrekt, at bundfradraget ikke indebærer en begunstigelse af de regionale  

 selskaber i forhold til det eksisterende aftalegrundlag mellem de regionale  

 selskaber og Dangas? Svar:
 Jeg har modtaget følgende svar fra miljø- og energiministeren, som jeg  

 henholder mig til:
Bundfradraget kan betragtes som et fradrag i den forhøjede afgift på  

 naturgas.
Bundfradraget begunstiger de regionale selskaber og falder derfor  

 ind under EU-traktatens statsstøttebegreber.
Bundfradragene er beregnet til  

 at have samme værdi som nettoafgiftsbelastningen af de ca. 2,6 mia. (m3)  

 naturgas, der er omfattet af 4. juni-aftalen mellem Dangas og de regionale  

 naturgasselskaber.
Det er således korrekt, at bundfradraget ikke indebærer en  

 begunstigelse af de regionale gasselskaber i forhold til det eksisterende  

 aftalegrundlag.
 Spørgsmål 34:
Ministeren bedes endvidere oplyse, om det er korrekt, at bundfradraget  

 alene begunstiger statsselskabet Dangas, der fritages for at afskærme de  

 regionale selskaber for afgiftsforhøjelser? Svar:
 Jeg har modtaget følgende svar fra miljø- og energiministeren, som jeg  

 henholder mig til:
Som det fremgår af besvarelsen af spørgsmål 33, gives bundfradraget til de  

 regionale naturgasselskaber.
Bundfradraget svarer til værdien af den  

 nettoafgiftsbelastning, som Dangas i henhold til 4 juni-aftalen har  

 forpligtet sig til at bære virkningerne af, såfremt afgiften på naturgas  

 sættes op.
Det fastsatte bundfradrag vil kunne fratrækkes i den  

 afgiftsafskærmning, som Dangas bærer i henhold til 4. juni-aftalen.
 Spørgsmål 35:
 I forlængelse af besvarelsen af spørgsmål 5 og 9 bedes ministeren oplyse,  

 om staten pådrager sig en erstatnigspligt over for naturgasselskaberne,  

 såfremt Europa-Kommissionen i forbindelse med behandlingen af lovforslaget  

 skulle erklære 4. juni-aftalen ugyldig.
 Svar:
 Jeg har modtaget følgende svar fra miljø- og energiministeren, som jeg  

 henholder mig til:
Som nævnt i besvarelsen af spørgsmål 5 vil Kommissionen i forbindelse med  

 behandlingen af lovforslaget efter EU-traktatens statsstøtteregler have behov  

 for kendskab til 4. juni-aftalens indhold.
Dette indebærer ikke nødvendigvis,  

 at Kommissionen vil tage særskilt stilling til aftalen, herunder en eventuel  

 godkendelse af aftalen.
Staten er som sådan ikke part i aftalen og kan derfor  

 som udgangspunkt ikke være omfattet af reglerne om erstatning i  

 kontraktsforhold.
 Spørgsmål 36:
 Ministeren bedes endvidere oplyse, om 4. juni-aftalen løber til år 2015,  

 såfremt EU i forbindelse med notificering af lovforslaget samtidig godkender  

 4. juni-aftalen.
 Svar:
 Jeg har modtaget følgende svar fra miljø- og energiministeren, som jeg  

 henholder mig til:
 Jeg kan bekræfte, at 4. juni-aftalen løber frem til år 2015, medmindre  

 Europa-Kommissionen har indvendinger imod aftalen, som anfægter dette, eller  

 medmindre parterne aftaler noget andet.
 Spørgsmål 37:
Med henvisning til besvarelsen af spørgsmål nr. 14 kan ministeren så  

 bekræfte, at det er lykkedes Naturgas Syd at holde sig under de i 1990  

 fastsatte lånerammer, og at Naturgas Syd dermed har undgået kommunale indskud  

 ved at skabe sig større indtægter og reducere selskabets omkostninger? Svar:
 Jeg har modtaget følgende svar fra miljø- og energiministeren, som jeg  

 henholder mig til:
Selskabets økonomi har udviklet sig gunstigere end antaget ved  

 fastsættelsen af lånerammerne i 1990, hvorved Naturgas Syd har kunnet holde  

 sig inden for de fastsatte lånerammer.
Finansieringsomkostningerne har bl.a.  

 de seneste år i takt med faldet i det internationale renteniveau udviklet sig  

 betydelig gunstigere end forudsat.
 Spørgsmål 38:
Kan ministeren endvidere bekræfte, at der på baggrund af Naturgas Syds  

 nuværende økonomiske situation ikke forventes kommunale indskud i  

 projektperioden? Svar:
 Jeg har modtaget følgende svar fra miljø- og energiministeren, som jeg  

 henholder mig til:
Som det fremgår af besvarelsen af spørgsmål 14, har det ved fastsættelsen  

 af lånerammerne for Naturgas Syd været forudsat, at der var en stor risiko  

 for, at selskabet på et tidspunkt ville komme til at overskride lånerammerne.  

 I henhold til selskabets budget for 1997 med tilhørende langtidsbudget  

 forventes selskabet således at overskride låneloftet i 1997. Den nettogæld,  

 der var forudsat ved budgetlægningen, er imidlertid noget højere end den  

 faktiske gæld ultimo 1996. Dette skyldes hovedsagelig reducerede  

 finansieringsomkostninger.
Fastholdes renteniveauet på det nuværende niveau i  

 en længere periode, vil dette kunne bevirke en hurtigere afvikling af  

 nettogælden end budgetteret og tilsvarende reducere risikoen for kommunale  

 indskud.
 Spørgsmål 39:
Kan ministeren samtidig bekræfte, at når der med lovforslaget er udsigt  

 til kommunale indbetalinger til Naturgas Syd, skyldes det den forringelse af  

 Naturgas Syds økonomi, som lovforslaget indebærer? Svar:
 Jeg har modtaget følgende svar fra miljø- og energiministeren, som jeg  

 henholder mig til:
Som det fremgår af besvarelsen af spørgsmål 28, vil virkningerne af  

 lovforslaget indebære en forøget risiko for, at Naturgas Syds  

 interessentkommuner må foretage indskud i selskabet.
Såfremt virkningerne af  

 lovforslaget samt en samlet vurdering af effekten af en ugunstig udvikling  

 over en længere årrække i en række faktorer, som ligger uden for selskabernes  

 og interessentkommunernes indflydelse (olieprisen og renten) viser, at der er  

 opstået en særlig situation, som der ikke er taget hensyn til ved statens  

 fastsættelse af lånerammerne for de enkelte regionale selskaber, vil dette  

 kunne danne grundlag for, at lånerammerne tages op til revurdering.
 Ad L 217 - bilag 4:
 Danske Fjernvarmeværkers Forening (DFF) har i en henvendelse til  

 Skatteudvalget af 23. april 1997, L 217 - bilag 4, fremhævet tre forhold, som  

 foreningen finder kritisable i det fremlagte lovforslag om naturgasafgift:
1. For det første frygter DFF, at forhøjelsen af naturgasafgiften fra 1  

 øre/(m3) til 123 øre/(m3) vil medføre en merbelastning af de decentrale  

 kraftvarmeværkers omkostninger med i alt ca. 45 mill. kr.
Det svarer efter  

 foreningens beregninger til 171 kr. årligt for en gennemsnitsforbruger  

 tilknyttet et naturgasfyret kraftvarmeværk.
 Belastningen skulle efter DFF skyldes, at der ved fordeling af gassen  

 mellem varmeproduktion og elproduktion fortsat er forskellige principper i  

 afgiftslovenes regler og de kontrakter, der er indgået mellem gasselskaberne  

 og varmeværkerne.
 DFF foreslår, at fordelingen til afgiftsmæssig brug skal følge  

 fordelingen, der fremgår af kontrakterne mellem varmeværkerne og  

 gasselskaberne.
2. For det andet kritiserer DFF, at de decentrale kraftvarmeværker ikke  

 har mulighed for at få leveret gas til elfremstilling afgiftsfrit.
Ved at  

 være tvunget til at modtage godtgørelse opstår der et likviditetstab, der af  

 DFF er blevet beregnet til 134 mill. kr. en gang for alle.
 DFF foreslår, at gasforbrug til elproduktion kan fritages for afgift,  

 eller subsidiært, at godtgørelsen af bruttoafgift på gas til elfremstiling  

 finder sted samtidig med varmeværkernes betaling for gassen til gasselskabet.
3. For det tredje undrer DFF sig over, at lovforslaget skal betyde større  

 varmeregninger for dem, der modtager varme fra de centrale naturgasfyrede  

 kraftvarmeværker.
DFF finder, at de centrale kraftvarmeværker bør friholdes  

 for den ekstra afgift.
 Hertil bemærkes:
Ad 1: Decentral kraftvarme Gas anvendt til fremstiling af el er fritaget for afgift, eller afgiften  

 bliver godtgjort.
Til gengæld er den fremstillede el elafgiftspligtig.  

 Derimod er der afgift på den gas, der anvendes til fremstiling af varme.
 Der er også normalt forskel i den pris, som kraftvarmeværket skal betale  

 for gas, der henregnes til varmefremstilling, og for gas, der henregnes til  

 elfremstilling.
 På et kraftvarmeværk anvendes gassen både til elfremstilling og til  

 varmefremstilling i kombineret produktion.
 Såvel i kontrakterne mellem kraftvarmeværket og gassælgeren som i  

 afgiftslovgivningen er der derfor behov for regler om, hvordan man fordeler  

 et givet samlet gasforbrug til henholdsvis elfremstilling og  

 varmefremstilling.
De næuværende afgiftsregler for fordeling af gassen på el og varme sker  

 efter pro rata-princippet.
Det vil sige, at man ser på den samlede  

 elproduktion i forhold til den samlede energiproduktion (varme tillagt el).  

 Hvis der f.eks. samlet er fremstillet 81 enheder energi, heraf 27 i form af  

 elektricitet, vil 1/3 af den forbrugte brændselsmængde efter afgiftsreglerne  

 skulle henregnes til elfremstilling og 2/3 til varmefremstilling.
Hvis der  

 har været brugt 100 gasenheder til den nævnte kraftvarmeproduktion, vil der  

 derfor skulle betales afgift af en samlet gasmængde på 662/3 mens 331/3 ikke  

 vil blive belastet.
Varmeværkerne har dog mulighed for i stedet at bruge en såkaldt E-formel  

 med en elvirkningsgrad på 0,9. Efter denne metode tager man udgangspunkt i  

 den samlede elproduktion og deler denne med 0,9. Resultatet heraf er den  

 mængde gas, der efter afgiftsreglerne kan henregnes til elproduktion.
Resten  

 af gasforbruget må henregnes til varmefremstilling.
I ovenstående eksempel  

 vil der kunne henregnes 30 gasenheder til elproduktionen (27/0,9=30), og de  

 resterende 70 må henregnes til varmeproduktionen.
De 0,9 i E-formlen i afgiftsreglerne er bevidst fastsat således, at de i  

 de fleste tilfælde medfører større afgiftsbelastning end anvendelse af pro  

 rata-princippet.
Hvis den samlede udnyttelse af brændslet er mindre end 90  

 pct., hvilket typisk gælder, vil pro rata-reglen være mest gunstig.
 E-formlen er alene indført af hensyn til de varmeværker, der måtte have  

 særligt besvær med at måle varmemængden nøjagtigt, hvilket er en forudsætning  

 for anvendelse af pro rata-reglen.
Som nævnt fastsættes der også fordelingsregler i kontrakterne mellem  

 gasselskaberne og kraftvarmeværkerne.
Fordelingsreglerne må ses i sammenhæng  

 med de tariffer, der skal betales.
Fordelingsprincipperne er ikke ens i kontrakterne.
I de nye  

 standardkontrakter anvendes en E-formel med en faktor 0,835. Der findes også  

 kontrakter med andre E-faktorer.
I visse tilfælde anvendes en V-formel, hvor  

 man direkte ud fra den producerede varmemængde bestemmer brændsel anvendt  

 hertil, mens residualen kan henregnes til elfremstiling.
Fastsættelsen af de  

 0,835 i kontrakterne er sket ud fra en forhandling mellem parterne.  

 Gasselskabernes udgangspunkt var højere end de 0,835 og en højere pris, end  

 gaskøberne kunne acceptere.
Parterne kunne mødes ved fastsættelse af de  

 0,835, der således trådte i stedet for en direkte nedsættelse af  

 gastarifferne.
 Hvis den samlede udnyttelse af brændslet er nøjagtigt på 83,5, vil pro  

 rata-princippet og E-formel med 0,835 give nøjagtig samme fordeling.
 Hvis den samlede virkningsgrad er højere, vil anvendelsen af E-formlen  

 0,835 indebære en mindre afgiftsbelastning og omvendt.
 Forskellen i afgiftsbelastning ved at bruge E-formel med 0,835 eller pro  

 rata-princippet afhænger af forholdet mellem el- og varmeproduktionen og den  

 samlede udnyttelsesgrad.
I vedlagte bilag er vist et eksempel, hvor 40 pct. af den fremstillede  

 energi er i form af el og 60 pct. i form af varme.
Der er herefter beregnet,  

 hvor stor en gasmængde der vil blive belastet af afgift givet forskellige  

 samlede virkningsgrader ved den ene og den anden metode.
 Som det ses af eksemplet, er der både tilfælde, hvor der tabes og vindes.
Eksemplet illustrerer en mellemting mellem et turbineanlæg og et  

 motoranlæg.
I motoranlæggene er elandelen større end i eksemplet, men den  

 samlede virkningsgrad mindre, og omvendt for turbineanlæggene.
Der sælges omkring 800 mill. (m3) naturgas på fjernvarmetarif.
Den nye afgift heraf beløber sig til ca. 1 mia. kr. eksklusive bundfradrag.
I praksis ligger den samlede virkningsgrad typisk på 85-90 pct. hvilket indebærer en merafgift ved anvendelse af pro rata-princippet i forhold til E-formel med 0,835 på ca. 1-5 pct.
 eller i alt et sted mellem 25 og 50 mill. kr.
 I 1996 var den gennemsnitlige samlede virkningsgrad på ca. 88 pct.
Det skal understerges, at der er variation mellem værkerne med hensyn til  

 samlet virkningsgrad og fordelingen mellem el og varme og derfor også  

 variation i, hvor meget der kunne spares/betales i afgift ved anvendelse af  

 E-formel 0,835 i stedet for pro rata-princippet.
Der er også for det enkelte  

 værk forskel over tid.
De ovenfor nævnte 25-50 mill. kr. er derfor behæftet  

 med usikkerhed.
Om det vil være varmeværket eller gassælgeren, der vil skulle bære den  

 ekstra afgift, afhænger af udformningen og fortolkningen af de indgåede  

 kontrakter mellem gassælgerne og varmeværkerne.
Afgiftslovgivningen ændrer  

 ikke på indhold eller fortolkning af aftalerne.
I det omfang der måtte være  

 tvivl om fortolkningen, er det ikke rigtigt af staten at indlægge en bestemt  

 fortolkning, der vil kunne stille den ene part gunstigere på bekostning af  

 den anden.
 Selv ved en for varmeværkerne ugunstig fortolkning af aftalen vil der dog  

 kun være en begrænset virkning, sandsynligvis mindre, end foreningen har  

 frygtet.
 DFF foreslår endvidere, at afgiftsreglerne skal tilpasses reglerne i  

 kontrakterne.
En sådan løsning er ikke acceptabel.
I praksis vil det medføre, at sælger  

 og køber af gas indbyrdes kunne aftale, hvor meget der skal betales i afgift.
Hvis kraftvarmeværket og gasselskaberne bliver enige om, at en stor del af  

 gassen skal henregnes til elfremstilling og en lille del til  

 varmefremstilling, vil statens indtægter blive reduceret.
Ved de nuværende  

 prisforhold vil det umiddelbart også betyde en reduktion af gassælgerens  

 indtægter, men parterne kunne samtidig aftale, at prisen uden afgift skulle  

 sættes op.
Når der bliver fuld afgift på gassen, vil det endvidere ved de  

 nuværende tarifforhold kunne betale sig for gasselskabet at henregne en så  

 stor del af gassen til elfremstilling som muligt.
 Selv om nærværende lovforslag ikke bør give anledning til at ændre på  

 reglerne, er regeringen opmærksom på, at kraftvarmefordelingsreglerne ikke  

 kan ses uafhængigt af de øvrige afgiftsregler m.v.
Ad 2: Likviditetstab Det er rigtigt, som fremført af DFF, at decentrale kraftvarmeværker ikke  

 har mulighed for at få leveret gas afgiftsfrit fra gasselskaberne, selv om  

 gassen anvendes til elfremstilling.
De decentrale værker er tvunget til at få  

 afløftet afgifterne ved godtgørelsen, hvis de vil have fjernet  

 afgiftsbelastningen.
Staten har ikke nogen likviditetsfordel af, at der alene kan gives  

 godtgørelse.
Ved afgift og efterfølgende godtgørelse skal gasselskabet  

 indbetale afgiften, mens kraftvarmeværket får godtgjort afgiften.
Gasselskabet, der måtte fakturere en given gasmængde i januar, skal  

 indbetale afgiften senest den 15. februar.
Varmeværket, der skal have  

 afgiften godtgjort, kan få godtgørelse månedsvis.
Den tilfakturerede mængde i  

 januar kan godtgøres i februar.
Godtgørelsen skal udbetales senest 3 uger  

 efter, at myndighederne har modtaget anmodningen.
I praksis er  

 ekspeditionstiden dog typisk kortere for kendte virksomheder, hvor  

 myndighederne ikke har grund til at nære mistanke om misbrug.
 Der er derfor normalt sammenfald mellem det tidspunkt, hvor gasselskaberne  

 skal indbetale, og det tidspunkt, hvor varmeværket får godtgørelse.  

 Varmeværkernes tab beror derfor på, at gassælgerne åbenbart i visse tilfælde  

 kræver betaling for gassen inklusive gasafgift, før gassælgerne skal afregne  

 afgiften med staten.
Der har været to begrundelser for de nuværende regler.
For det første er  

 det mest praktisk med få virksomheder registreret som afgiftsbetalere.
Det  

 letter kontrollen og administrationen.
Fordelene er dog ikke helt så store i  

 dette tilfælde, da kraftvarmeværkerne alligevel skal kontrolleres m.v. med  

 hensyn til, om de beregner en korrekt godtgørelse.
Da kraftvarmeværker ikke  

 har en anderledes betalingsvilje eller -evne end gasselskaberne, er det  

 administrative argument ikke særlig tungtvejende.
Den anden begrundelse har været, at man ved indførelsen af de grønne  

 afgifter på erhvervene (herunder energiafgiften af gas på 1 øre i 1995/96)  

 ønskede, at omlægningen samlet set skulle være nogenlunde neutral for  

 gasselskaberne.
Da de nye skyggeafgiftsmuligheder først opstod efterhånden,  

 som afgifterne på erhverv blev optrappet, fik gasselskaberne lov til at  

 fakturere de fulde endelige afgifter ud og alligevel kun indbetale en del af  

 CO2-afgiften i 1996 (60 pct.) og 1997 (80 pct.) Gassælgernes økonomiske fordel heraf afhang af, hvor meget gas der blev  

 solgt med og uden afgift.
For at sikre den ønskede effekt blev det bestemt,  

 at al gas til elfremstilling til decentrale kraftvarmeværker skulle sælges  

 med afgift.
 Fra 1. januar 1998 er dette hensyn ikke længere gældende.
 Jeg er derfor indstillet på at fremsætte et ændringsforslag, der på dette  

 punkt imødekommer DFF's ønske.
Ad 3: Centrale kraftvarmeværker Endelig med hensyn til de centrale kraftværker bemærkes, at det er  

 korrekt, at afgiftsændringerne umiddelbart vil medføre en stigning i  

 varmepriserne.
Afgiftsstigningerne er dog indrettet således for H.C. Ørsted-  

 og Svanemølleværket, at de ikke er større end de for 1997 og 1998 allerede  

 besluttede afgiftsstigninger for kul.
Det har været vigtigt for regeringen at  

 undgå, at afgiftsfavoriseringen for naturgas steg yderligere.
Ligeledes for  

 Skærbækværket, der hidtil har fyret med afgiftspligtige kul, vil der netto  

 ske en afgiftsstigning.
Da naturgasafgiften er på 75 pct. af niveauet for  

 kulafgiften, vil det under alle omstændigheder medføre en lavere  

 afgiftsbelastning af varme ved overgang til naturgas.
