Fremsat den 27. februar 2002 af  

 justitsministeren (Lene Espersen) Forslag til Lov om ændring af straffeloven,  

 retsplejeloven, lov om  

 konkurrence- og forbrugerforhold på telemarkedet og lov om  

 international fuldbyrdelse af straf m.v.
(Gennemførelse af EU-retshjælpskonventionen,  

 den 2. tillægsprotokol til Europarådets  

 retshjælpskonvention og EU-rammeafgørelse om fælles  

 efterforskningshold) § 1 I straffeloven, jf. lovbekendtgørelse nr. 808 af 14. september  

 2001, foretages følgende ændring:
 1. I § 158, stk. 1, 1. pkt., indsættes efter  

 »falsk forklaring for retten,«: »herunder ved anvendelse af  

 telekommunikation,«.
§ 2 I retsplejeloven, jf. lovbekendtgørelse nr. 809 af 14. september  

 2001, foretages følgende ændringer:
 1. § 190 affattes således:
»§ 190. Reglerne i denne lov finder anvendelse på  

 vidneafhøring efter begæring af udenlandske myndigheder.
En  

 anmodning om iagttagelse af en særlig form eller fremgangsmåde,  

 herunder afhøring fra udlandet ved anvendelse af telekommunikation,  

 skal så vidt muligt imødekommes, medmindre dette vil være  

 åbenbart uforeneligt med landets retsorden.
 Stk. 2. Afhøring fra udlandet ved anvendelse af  

 telekommunikation uden billede kan kun foretages, hvis vidnet har meddelt  

 samtykke til, at afhøringen foregår på denne måde.  

 § 178 finder ikke anvendelse.
 Stk. 3. Ved afhøring fra udlandet ved anvendelse af  

 telekommunikation finder § 186 ikke anvendelse.«.
 2. § 191, stk. 1, 1. pkt., affattes  

 således:
 »En person, der er frihedsberøvet i udlandet, og  

 som har meddelt samtykke hertil, kan overføres til Danmark for at  

 afgive forklaring eller medvirke ved andet efterforskningsskridt i en  

 straffesag her i landet eller til brug for en straffesag i udlandet.«.
 3. I § 783 indsættes som nyt  

stk. 4:
»Stk. 4. Ved modtagelse af underretning i medfør af  

 artikel 20 i konventionen af 29. maj 2000 om gensidig retshjælp i  

 straffesager mellem Den Europæiske Unions medlemsstater skal politiet  

 forelægge sagen for retten senest 48 timer fra modtagelsen af  

 underretningen.
Retten afgør ved kendelse, om indgreb i  

 meddelelseshemmeligheden må finde sted, eller, hvis indgrebet allerede  

 er iværksat, om indgrebet kan godkendes, og om det kan opretholdes.  

 Bestemmelserne i dette kapitel finder tilsvarende anvendelse.«.
§ 3 Stk. 1. Bestemmelserne i straffelovens kapitel 14 om  

 forbrydelser mod den offentlige myndighed m.v. og kapitel 16 om forbrydelser  

 i offentlig tjeneste eller hverv m.v. finder også anvendelse, når  

 forholdet er begået mod eller af embedsmænd fra en anden stat  

 under udførelse af opgaver i Danmark efter artikel 12 og 13 i  

 konvention af 29. maj 2000 om gensidig retshjælp i straffesager mellem  

 Den Europæiske Unions medlemsstater samt tilsvarende bestemmelser i  

 andre EU-retsakter eller efter artikel 18 og 20 i 2. tillægsprotokol af  

 8. november 2001 til den europæiske konvention af 20. april 1959 om  

 gensidig retshjælp i straffesager.
 Stk. 2. Forvolder en embedsmand fra en anden medlemsstat skade  

 under udførelse af opgaver i Danmark efter artikel 12 og 13 i  

 konvention af 29. maj 2000 om gensidig retshjælp i straffesager mellem  

 Den Europæiske Unions medlemsstater samt tilsvarende bestemmelser i  

 andre EU-retsakter eller efter artikel 18 og 20 i 2. tillægsprotokol af  

 8. november 2001 til den europæiske konvention af 20. april 1959 om  

 gensidig retshjælp i straffesager, som efter dansk ret medfører  

 erstatningspligt, udbetales erstatning af justitsministeren.
§ 4 I lov nr. 418 af 31. maj 2000 om konkurrence- og forbrugerforhold på  

 telemarkedet, foretages følgende ændringer:
 1. Efter § 8 indsættes:
»§ 8 a.
Ved en gateway-station forstås i denne lov en  

 jordbaseret teknisk installation, der benyttes i forbindelse med  

 kommunikation mellem en i forvejen afgrænset gruppe af brugere, hvor en  

 eller flere er sluttet til et satellitbaseret net.«.
 2. § 15, stk. 1, affattes således:
»§ 15. Udbydere af telenet eller teletjenester skal uden  

 udgift for staten, herunder for politiet, sikre, 1)	at de centraler, udbyderen etablerer, er indrettet således, at  

 politiet kan få adgang til at foretage indgreb i  

 meddelelseshemmeligheden, jf. retsplejelovens kapitel 71, 2)	at de centraler, udbyderen etablerer, er indrettet således, at  

 det efter anmodning fra politiet er muligt at foretage aflytning og  

 øjeblikkelig overførelse af telekommunikation til en anden  

 medlemsstat efter artikel 18, stk. 5, litra a, sammenholdt med  

 stk. 2, litra a og c, i konvention af 29. maj 2000 om gensidig  

 retshjælp i straffesager mellem Den Europæiske Unions  

 medlemsstater, 3)	at de gateway-stationer, udbyderen etablerer, er indrettet  

 således, at udbydere af teletjenester i andre medlemsstater, der  

 benytter gateway-stationen, har direkte adgang til denne, så det gennem  

 sådanne udbydere er muligt at foretage direkte aflytning af  

 telekommunikation på gateway-stationen vedrørende personer, der  

 befinder sig i den pågældende medlemsstat, jf. artikel 19 i  

 konvention af 29. maj 2000 om gensidig retshjælp i straffesager mellem  

 Den Europæiske Unions medlemsstater, og 4)	at udbyderen har direkte adgang til gateway-stationer, der befinder  

 sig i andre medlemsstater, og som udbyderen benytter, således at  

 politiet gennem udbyderen har mulighed for at foretage direkte aflytning af  

 telekommunikation på gateway-stationen vedrørende personer, der  

 befinder sig her i landet, jf. retsplejelovens kapitel 71 og konvention af  

 29. maj 2000 om gensidig retshjælp i straffesager mellem Den  

 Europæiske Unions medlemsstater.«.
 3. I § 15, stk. 2, indsættes efter  

 »centraler«: »og gateway-stationer«.
 4. I § 15 indsættes efter stk. 2 som  

 nyt stykke:
 »Stk. 3. Det påhviler udbyderen at bistå politiet  

 ved gennemførelse af indgreb i meddelelseshemmeligheden i de i  

 stk. 1, nr. 2, nævnte tilfælde.«.
 Stk. 3 bliver herefter stk. 4.
 5. I § 15 indsættes efter stk. 3, der  

 bliver stk. 4, som stk. 5:
 »Stk. 5. Ministeren for videnskab, teknologi og udvikling kan efter  

 forhandling med justitsministeren fastsætte regler, hvorefter de i stk.  

 1, nr. 1 og 2, nævnte krav til indretning af centraler kan fraviges i  

 særlige tilfælde, hvor tekniske eller praktiske hensyn  

 nødvendiggør dette.«.
 6. I § 22, stk. 2, nr. 1, og i § 101,  

 stk. 1, nr. 1, litra b, ændres »§ 15, stk. 2 og 3,«  

 til: »§ 15, stk. 2 og 4,«.
 7. I § 112, stk. 1, nr. 1, indsættes efter  

 »§ 13, stk. 1,«: »§ 15, stk. 3,«.
§ 5 I lov nr. 323 af 4. juni 1986 om international fuldbyrdelse af straf m.v.,  

 som ændret ved § 2 i lov nr. 291 af 24. april 1996 og § 2 i  

 lov nr. 280 af 25. april 2001, foretages følgende ændring:
 1. Efter § 12 indsættes:
»§ 12 a.
En person, der er frihedsberøvet i udlandet  

 som led i fuldbyrdelse af en straf m.v. idømt her i landet, og som har  

 meddelt samtykke hertil, kan overføres til Danmark for at være  

 til stede ved en fornyet behandling af sagen.
Retsplejelovens § 191  

 finder tilsvarende anvendelse.«.
§ 6 Loven træder i kraft den 1. juli 2002.
§ 7 Stk. 1. Loven gælder ikke for Færøerne og  

 Grønland.
 Stk. 2. Lovens § 1, § 3 og § 5 kan ved kongelig  

 anordning helt eller delvis sættes i kraft for Færøerne  

 med de afvigelser, som de særlige færøske forhold  

 tilsiger.
 Stk. 3. Lovens § 3, stk. 2, og § 5 kan ved  

 kongelig anordning sættes i kraft for Grønland med de  

 afvigelser, som de særlige grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse 1.
Indledning 6 2.
Forslagets baggrund og indhold 6 3.
EU-retshjælpskonventionen 9 3.1.
Konventionens almindelige bestemmelser (Afsnit I, artikel 1  

 til 7) 9 3.1.1.
Forholdet til andre konventioner om gensidig  

 retshjælp (artikel 1) 9 3.1.2.
Bestemmelser, der vedrører Schengen-reglerne  

 (artikel 2) 10 3.1.3.
Sager, i forbindelse med hvilke der også skal ydes  

 gensidig retshjælp (artikel 3) 10 3.1.4.
Formkrav og fremgangsmåde ved udførelse af  

 anmodninger om gensidig retshjælp (artikel 4) 11 3.1.5.
Fremsendelse og forkyndelse af retsdokumenter (artikel  

 5) 12 3.1.6.
Fremsendelse af anmodninger om gensidig retshjælp  

 (artikel 6) 13 3.1.7.
Spontan udveksling af oplysninger (artikel  

 7) 15 3.2 Anmodninger om visse særlige former for gensidig  

 retshjælp (Afsnit II, artikel 8 til 16) 16 3.2.1.
Tilbagelevering (artikel 8) 16 3.2.1.1. Konventionens bestemmelse 16 3.2.1.2. Justitsministeriets  

 overvejelser 16 3.2.2.
Midlertidig overførsel af frihedsberøvede  

 personer med henblik på efterforskning (artikel 9) 16 3.2.2.1. Konventionens bestemmelse 16 3.2.2.2. Justitsministeriets  

 overvejelser 17 3.2.3.
Afhøring ved hjælp af videokonference og  

 afhøring af vidner og sagkyndige ved hjælp af telefonkonference  

 (artikel 10 og 11) 18 3.2.3.1. Konventionens bestemmelser 18 3.2.3.2. Justitsministeriets  

 overvejelser 20 3.2.4.
Kontrollerede leverancer (artikel 12) 25 3.2.4.1. Konventionens bestemmelse 25 3.2.4.2. Justitsministeriets  

 overvejelser 26 3.2.5.
Fælles efterforskningshold (artikel  

 13) 26 3.2.5.1. Konventionens bestemmelse 26 3.2.5.2. Justitsministeriets  

 overvejelser 28 3.2.6.
Diskrete undersøgelser (artikel  

 14) 29 3.2.6.1. Konventionens bestemmelse 29 3.2.6.2. Justitsministeriets  

 overvejelser 29 3.2.7.
Strafferetligt ansvar (artikel 15) 29 3.2.7.1. Konventionens bestemmelse 29 3.2.7.2. Justitsministeriets  

 overvejelser 29 3.2.8.
Civilretligt ansvar (artikel 16) 30 3.2.8.1. Konventionens bestemmelse 30 3.2.8.2. Justitsministeriets  

 overvejelser 30 3.3.
Aflytning af telekommunikation (Afsnit III, artikel 17 til  

 22) 31 3.3.1.
Generelt 31 3.3.2.
Myndigheder, der er kompetente til at beordre aflytning af  

 telekommunikation (artikel 17) 32 3.3.2.1. Konventionens bestemmelse 32 3.3.2.2. Justitsministeriets  

 overvejelser 32 3.3.3.
Anmodninger om aflytning af telekommunikation (artikel  

 18) 33 3.3.3.1. Konventionens bestemmelse 33 3.3.3.2. Justitsministeriets  

 overvejelser 35 3.3.4.
Aflytning af telekommunikation på en medlemsstats  

 eget område gennem tjenesteudbydere (artikel 19) 37 3.3.4.1. Konventionens bestemmelse 37 3.3.4.2. Justitsministeriets  

 overvejelser 38 3.3.5.
Aflytning af telekommunikation uden teknisk assistance fra  

 en anden medlemsstat (artikel 20) 40 3.3.5.1. Konventionens bestemmelse 40 3.3.5.2. Justitsministeriets  

 overvejelser 42 3.3.6.
Afholdelse af teleoperatørens udgifter (artikel  

 21) 43 3.3.6.1. Konventionens bestemmelse 43 3.3.6.2. Justitsministeriets  

 overvejelser 43 3.3.7.
Bilaterale aftaler (artikel 22) 43 3.4.
Beskyttelse af personoplysninger (Afsnit IV, artikel  

 23) 43 3.4.1.
Konventionens bestemmelse 43 3.4.2.
Justitsministeriets overvejelser 44 3.5.
Afsluttende bestemmelser (Afsnit V, artikel 24 til  

 30) 44 3.6.
EF-domstolens fortolkningskompetence 45 4.
Den 2. tillægsprotokol til Europarådets  

 retshjælpskonvention  

 (2001-tillægsprotokollen) 45 4.1.
Baggrund 45 4.2.
Indhold 45 4.3.
Justitsministeriets overvejelser 50 4.4.
Erklæringer m.m. i forbindelse med  

 ratifikation 51 5.
Forslaget til EU-rammeafgørelse om fælles  

 efterforskningshold 52 6.
Forholdet til grundloven 53 7.
Lovforslagets økonomiske og administrative  

 konsekvenser 54 8.
 Hørte myndigheder m.v.
55 1.  

 Indledning Formålet med lovforslaget er at gennemføre de  

 ændringer i straffeloven, retsplejeloven, lov om konkurrence- og  

 forbrugerforhold på telemarkedet og lov om international fuldbyrdelse  

 af straf m.v., der er nødvendige for, at man i Danmark kan anvende  

 konventionen af 29. maj 2000 udarbejdet af Rådet i henhold til artikel  

 34 i traktaten om Den Europæiske Union om gensidig retshjælp i  

 straffesager mellem Den Europæiske Unions medlemsstater  

 (EU-retshjælpskonventionen) og Europarådets 2.  

 tillægsprotokol af 8. november 2001 til den europæiske konvention  

 af 20. april 1959 om gensidig retshjælp i straffesager  

 (2001-tillægsprotokollen) samt et forslag til en  

 EU-rammeafgørelse om fælles efterforskningshold, som der blev  

 opnået politisk enighed om i Rådet den 6. december 2001.
Med vedtagelse af lovforslaget giver Folketinget samtidig  

 efter grundlovens § 19 samtykke til, at Danmark ratificerer  

 EU-retshjælpskonventionen og 2001-tillægsprotokollen.
Samtidig  

 gives der samtykke til, at Danmark kan tilslutte sig en kommende vedtagelse  

 af det forslag til EU-rammeafgørelse om fælles  

 efterforskningshold, som der blev opnået politisk enighed om i  

 Rådet den 6. december 2001.
I forbindelse med ratifikationen vil regeringen afgive de  

 erklæringer m.v. til EU-retshjælpskonventionen og  

 2001-tillægsprotokollen, der er nævnt i lovforslaget.
Der  

 henvises herom til pkt. 3.5 og 4.3 i lovforslagets almindelige  

 bemærkninger.
EU-retshjælpskonventionen (offentliggjort i  

 EF-tidende nr.
C nr. 197 af 12. juli 2000, side 1) er medtaget som bilag 1  

 til lovforslaget. 2001-tillægsprotokollen er medtaget som bilag 2 til  

 lovforslaget.
Forslaget til EU-rammeafgørelse om fælles  

 efterforskningshold er medtaget som bilag 3 til lovforslaget.
Der er udarbejdet forklarende rapporter til både  

 EU-retshjælpskonventionen og 2001-tillægsprotokollen.
De er ikke  

 medtaget som bilag til lovforslaget, men der er i et vist omfang henvist til  

 dem i lovforslagets bemærkninger.
2. Forslagets baggrund og  

 indhold Anmodninger mellem EU-landene om gensidig retshjælp  

 i straffesager fremsættes i dag hovedsageligt på grundlag af den  

 europæiske konvention af 20. april 1959 om gensidig retshjælp i  

 straffesager (1959-konventionen), jf. bekendtgørelse nr. 18 af 17.  

 juli 1963 (Lovtidende C), med tilhørende tillægsprotokol af 17.  

 marts 1978 (1978-tillægsprotokollen), jf. bekendtgørelse nr. 82  

 af 4. september 1986 (Lovtidende C). Hverken konventionen eller  

 tillægsprotokollen er selvstændigt inkorporeret i dansk  

 lovgivning, men det er fastslået i retspraksis, at retsanmodninger, der  

 har karakter af straffeprocessuelle tvangsindgreb, f.eks.  

 beslaglæggelse af bevismidler til brug for straffesager i udlandet, kan  

 iværksættes med hjemmel i retsplejeloven eller dennes analogi,  

 idet det afgørende er, om foranstaltningen ville kunne foretages i en  

 tilsvarende straffesag her i landet.
Endvidere indeholder Schengen-konventionen (artikel 48 til  

 53) en række bestemmelser, der supplerer og letter anvendelsen af  

 1959-konventionen, jf. herved lov nr. 418 af 10. juni 1997 om Danmarks  

 tiltrædelse af Schengen-konventionen.
Konventionens regler trådte  

 fuldt ud i kraft for Danmark den 25. marts 2001, jf. bekendtgørelse  

 nr. 1366 af 20. december 2000.
Mellem Benelux-landene gælder særlige  

 bestemmelser i den såkaldte Benelux-traktat.  

 EU-retshjælpskonventionen indeholder flere bestemmelser af betydning  

 for Benelux-traktaten.
Da Benelux-traktaten imidlertid er uden betydning for  

 danske retsforhold, er EU-retshjælpskonventionens bestemmelser herom  

 ikke omtalt i dette lovforslag.
Mellem de nordiske lande gælder desuden en  

 overenskomst af 26. april 1974 om gensidig retshjælp, jf.  

 bekendtgørelse nr. 100 af 15. september 1975 (Lovtidende C). I forhold  

 til 1959-konventionen er forskellen navnlig, at retshjælp efter den  

 nordiske overenskomst ydes direkte mellem de pågældende  

 statsmyndigheder.
Det er således ikke nødvendigt at sende  

 anmodningen om retshjælp ad diplomatiske kanaler eller via landenes  

 justitsministerier.
 EU-retshjælpskonventionen har først og  

 fremmest til formål at forbedre det retlige samarbejde ved at  

 videreudvikle og ajourføre de gældende bestemmelser om gensidig  

 retshjælp, hovedsagelig ved at udvide det sagsområde, hvor der  

 kan anmodes om gensidig retshjælp, og at få retshjælpen til  

 at fungere lettere, så den bliver hurtigere og mere effektiv (se  

 navnlig konventionens artikel 3 til 9).
EU-retshjælpskonventionen har endvidere til  

 formål at tage hensyn til de væsentlige ændringer, der i de  

 senere år er sket på det politiske og det samfundsmæssige  

 område.
Med afskaffelsen af grænsekontrollen mellem  

 medlemsstaterne og som følge af den fri bevægelighed for  

 personer i EU har det været nødvendigt at indføre  

 passende regler, som gør det muligt for politiet og andre judicielle  

 myndigheder at styrke bekæmpelsen af international kriminalitet.  

 Konventionen har derfor også til formål at lette og udvikle  

 efterforskning på tværs af grænserne (se navnlig  

 konventionens artikel 12 til 16).
EU-retshjælpskonventionen har også til  

 formål at tage hensyn til de væsentlige ændringer, der i de  

 senere år er sket på det teknologiske område.
I visse  

 henseender bidrager denne udvikling til at lette den gensidige  

 retshjælp, idet den bl.a. giver mulighed for video- og  

 telefonkonferencer (se navnlig konventionens artikel 10 og 11). I andre  

 henseender, herunder for så vidt angår aflytning af  

 telekommunikation, kan denne udvikling gøre den gensidige  

 retshjælp vanskelig at gennemføre, medmindre der træffes  

 passende foranstaltninger.
Bestemmelserne i konventionen skal bidrage til at  

 virkeliggøre dette formål (se navnlig konventionens artikel 17  

 til 22).
Anmodninger om gensidig retshjælp i straffesager  

 mellem Europarådets medlemslande fremsættes i dag hovedsageligt  

 på grundlag af 1959-konventionen.
Parallelt med arbejdet i EU har  

 Europarådet udarbejdet en 2. tillægsprotokol til  

 1959-konventionen (2001-tillægsprotokollen). Protokollen blev  

 åbnet for undertegnelse den 8. november 2001, hvor den bl.a. blev  

 undertegnet af Danmark. 2001-tillægsprotokollen svarer i det  

 væsentlige til EU-retshjælpskonventionen, og dens bestemmelser er  

 i vidt omfang identiske med bestemmelser i EU-retshjælpskonventionen.  

 Lovforslaget tager derfor udgangspunkt i EU-retshjælpskonventionen, der  

 gennemgås udførligt under pkt. 3. 2001-tillægsprotokollen  

 er beskrevet og vurderet mere kortfattet under pkt. 4.
EU-rammeafgørelsen om fælles  

 efterforskningshold har til formål at sikre, at de bestemmelser, der er  

 indeholdt i artikel 13 i EU-retshjælpskonventionen om fælles  

 efterforskningshold, kan bringes i anvendelse væsentligt hurtigere end  

 ved at afvente ratifikationen af EU-retshjælpskonventionen i alle  

 medlemslande.
Der henvises til beskrivelsen af rammeafgørelsen under  

 pkt. 5.
Lovforslaget indeholder et forslag til ændring af  

 straffelovens § 158, stk. 1. Forslaget har til formål at  

 sikre, at personer, der her i landet afgiver forklaring som vidne for en  

 udenlandsk ret i tilfælde, hvor afhøringen foregår ved  

 hjælp af telekommunikation med billede (dvs. videokonference som  

 omfattet af artikel 10 i EU-retshjælpskonventionen og artikel 9 i  

 2001-tillægsprotokollen) eller uden billede (dvs. telefonkonference som  

 omfattet af artikel 11 i EU-retshjælpskonventionen og artikel 10 i  

 2001-tillægsprotokollen), kan straffes for falsk forklaring.
Der  

 henvises til lovforslagets § 1.
Lovforslaget indeholder endvidere et forslag til en ny  

 affattelse af retsplejelovens § 190. Forslaget har til formål at  

 skabe klar hjemmel til, at danske domstole kan imødekomme anmodninger  

 fra udenlandske myndigheder om afhøring af et vidne her i landet ved  

 hjælp af telekommunikation.
Dette gælder, hvad enten der er tale  

 om telekommunikation med billede (dvs. videokonference som omfattet af  

 artikel 10 i EU-retshjælpskonventionen og artikel 9 i  

 2001-tillægsprotokollen) eller uden billede (dvs. telefonkonference som  

 omfattet af artikel 11 i EU-retshjælpskonventionen og artikel 10 i  

 2001-tillægsprotokollen). Lovforslaget regulerer derimod ikke  

 spørgsmålet om, hvorvidt og under hvilke betingelser det skal  

 være muligt i forbindelse med behandling af straffesager her i landet  

 at foretage afhøring af vidner ved hjælp af telekommunikation.  

 Dette spørgsmål behandles af Retsplejerådet i  

 betænkning 1401/2001 om reform af den civile retspleje I, som er sendt  

 til høring i en bred kreds af myndigheder og organisationer.
Der  

 henvises til lovforslagets § 2, nr. 1.
Lovforslaget indeholder endvidere et forslag til en  

 ændret formulering af retsplejelovens § 191, stk. 1.  

 Forslaget har til formål at sikre, at personer, der er  

 frihedsberøvet i udlandet, og som har meddelt samtykke hertil, kan  

 overføres til Danmark med henblik på at afgive forklaring eller  

 medvirke ved andet efterforskningsskridt til brug for en straffesag i  

 udlandet.
Efter den gældende formulering er der alene mulighed for  

 overførsel til Danmark med henblik på at afgive forklaring eller  

 medvirke ved konfrontation i en straffesag her i landet.
Forslaget har til  

 formål at gennemføre artikel 9 i EU-retshjælpskonventionen  

 og artikel 13 i 2001-tillægsprotokollen.
Der henvises til lovforslagets  

 § 2, nr. 2.
 Lovforslaget indeholder endvidere et forslag til et nyt  

 stk. 4 i retsplejelovens § 783. Forslaget har til formål at  

 sikre, at i tilfælde, hvor Danmark i medfør af  

 EU-retshjælpskonventionens artikel 20 modtager underretning om, at  

 andre medlemsstater   uden bistand fra danske myndigheder   ønsker at  

 foretage eller er i færd med at foretage aflytning af telekommunikation  

 foretaget af personer, der befinder sig her i landet, så  

 forelægges sagen af politiet for domstolene med henblik på  

 godkendelse efter bestemmelserne i retsplejelovens kapitel 71. Der henvises  

 til lovforslagets § 2, nr. 3.
Lovforslaget indeholder endvidere et forslag til en  

 bestemmelse, der skal sikre, at straffelovens kapitel 14 om forbrydelser mod  

 den offentlige myndighed m.v. og kapitel 16 om forbrydelser i offentlig  

 tjeneste eller hverv m.v. også finder anvendelse, når forholdet  

 er begået mod eller af embedsmænd fra en anden medlemsstat under  

 udførelse af opgaver i Danmark efter EU-retshjælpskonventionens  

 artikel 12 (om kontrollerede leverancer) og 13 (om fælles  

 efterforskningshold) samt tilsvarende bestemmelser i andre EU-retsakter eller  

 2001-tillægsprotokollens artikel 18 (om kontrollerede leverancer) og 20  

 (om fælles efterforskningshold). Bestemmelsen skal endvidere sikre, at  

 hvis en embedsmand fra en anden medlemsstat forvolder skade under  

 udførelse af opgaver i Danmark efter EU-retshjælpskonventionens  

 artikel 12 (om kontrollerede leverancer) og 13 (om fælles  

 efterforskningshold) samt tilsvarende bestemmelser i andre EU-retsakter eller  

 2001-tillægsprotokollens artikel 18 (om kontrollerede leverancer) og 20  

 (om fælles efterforskningshold), som efter dansk ret medfører  

 erstatningspligt, så udbetales erstatning af justitsministeren.
Der  

 henvises til lovforslagets § 3.
 Lovforslaget indeholder endvidere forslag til  

 ændringer af lov om konkurrence- og forbrugerforhold på  

 telemarkedet.
Forslaget har til formål at sikre, at udenlandske  

 myndigheder, der efterforsker en lovovertrædelse, kan få adgang  

 til den mistænktes telekommunikation på deres eget område,  

 selv om kommunikationen ekspederes via en dansk udbyder.
Bestemmelserne, der  

 forudsætter en henvendelse til dansk politi, finder alene anvendelse,  

 når aflytningen vedrører en person, der ikke befinder sig i  

 Danmark, og der er tale om aflytning og øjeblikkelig overførsel  

 af telekommunikation til den udenlandske efterforskende myndighed.
Forslaget sikrer endvidere, at såkaldte  

 gateway-stationer her i landet, dvs. jordbaserede stationer, der benyttes til  

 satellit-baseret telekommunikation, jf. lovforslagets § 4, nr. 1, er  

 indrettet således, at eventuelle tjenesteudbydere i udlandet har  

 direkte adgang til gateway-stationen, så det gennem tjenesteudbyderen  

 er muligt at foretage direkte aflytning af telekommunikation på  

 gateway-stationen vedrørende personer, der befinder sig i det  

 pågældende land.
Hvis udenlandske myndigheder efterforsker en  

 straffesag mod en person, der befinder sig i det pågældende land,  

 og gennem en tjenesteudbyder i det pågældende land foretager  

 satellit-baseret telekommunikation via en gateway-station her i landet, skal  

 de udenlandske myndigheder kunne foretage aflytning af telekommunikationen  

 hos den nationale tjenesteudbyder uden at involvere de danske myndigheder.  

 Det betyder, at den udenlandske tjenesteudbyder skal have direkte adgang til  

 gateway-stationen her i landet.
Forslaget skal endelig sikre, at hvis en tjenesteudbyder  

 her i landet udbyder satellit-baseret telekommunikation via en  

 gateway-station i en anden medlemsstat, skal dansk politi have mulighed for  

 gennem tjenesteudbyderen at foretage aflytning af telekommunikation  

 vedrørende personer, der befinder sig her i landet.
Aflytning skal ske  

 i overensstemmelse med retsplejelovens regler.
For at muliggøre dette  

 skal tjenesteudbyderen her i landet have direkte adgang til gateway-stationen  

 i den pågældende medlemsstat.
De foreslåede bestemmelser i lov om konkurrence- og  

 forbrugerforhold på telemarkedet har bl.a. til formål at  

 gennemføre EU-retshjælpskonventionens artikel 18 og 19. Der  

 henvises til pkt. 3.3 i de almindelige bemærkninger samt  

 bemærkningerne til lovforslagets § 4. De foreslåede  

 ændringer supplerer de allerede gældende regler i § 15 i lov  

 om konkurrence- og forbrugerforhold på telemarkedet om teleselskabernes  

 pligt til at indrette centralerne, så indgreb i  

 meddelelseshemmeligheden efter retsplejelovens kapitel 71 er mulig.
Med  

 lovforslaget udvides den eksisterende pligt for teleudbydere af offentlige  

 telenet og teletjenester til at indrette centralerne i overensstemmelse med  

 kravene i § 15 til også at omfatte udbydere af ikke-offentlige  

 telenet og teletjenester.
Samtidig indsættes en bemyndigelsesadgang til  

 i særlige tilfælde at undtage fra kravene i § 15, hvor  

 tekniske eller praktiske hensyn nødvendiggør dette.
Lovforslaget indeholder endelig et forslag til en ny  

 bestemmelse (§ 12 a) i lov om international fuldbyrdelse af straf m.v.  

 Forslaget skal sikre, at en person, der er frihedsberøvet i udlandet  

 som led i fuldbyrdelse af en straf m.v., som er idømt her i landet,  

 kan overføres til Danmark for at være til stede ved en fornyet  

 behandling af sagen.
Bestemmelsen har til formål at gennemføre  

 artikel 14 i 2001-tillægsprotokollen.
Der henvises til lovforslagets  

 § 5.
Det bemærkes, at EU-retshjælpskonventionen  

 anvender udtrykket »den anmodende medlemsstat« om den stat, der  

 fremsætter en begæring om retshjælp, og udtrykket »den  

 anmodede medlemsstat« om den stat, der modtager en anmodning om  

 retshjælp.
I modsætning hertil benytter 1959-konventionen  

 udtrykkene den »begærende« og den »anmodede« stat.
For at sikre en  

 ensartet terminologi og for at fremme overskueligheden anvendes udtrykkene  

 den »begærende« og den »anmodede« medlemsstat i dette lovforslag.
3.  

 EU-retshjælpskonventionen EU-retshjælpskonvention er inddelt i 5 afsnit.  

 Afsnit I indeholder almindelige bestemmelser (artikel 1 til 7). Afsnit II  

 indeholder bestemmelser om anmodninger om visse særlige former for  

 gensidig retshjælp (artikel 8 til 16). Afsnit III indeholder  

 bestemmelser om aflytning af telekommunikation (artikel 17 til 22). Afsnit IV  

 indeholder bestemmelser om beskyttelse af personoplysninger (artikel 23).  

 Afsnit V indeholder afsluttende bestemmelser (artikel 24 til 30).
 Afsnit I indeholder bestemmelser om forholdet til andre  

 konventioner om gensidig retshjælp (artikel 1), om bestemmelser, der  

 vedrører Schengen-reglerne (artikel 2), om sager, i forbindelse med  

 hvilke der også skal ydes gensidig retshjælp (artikel 3), om  

 formkrav og fremgangsmåde ved udførelse af anmodninger om  

 gensidig retshjælp (artikel 4), om fremsendelse og forkyndelse af  

 retsdokumenter (artikel 5), om fremsendelse af anmodninger om gensidig  

 retshjælp (artikel 6) og om spontan udveksling af oplysninger (artikel  

 7).
 Afsnit II indeholder bestemmelser om tilbagelevering  

 (artikel 8), om midlertidig overførelse af frihedsberøvede  

 personer med henblik på efterforskning (artikel 9), om afhøring  

 ved hjælp af videokonference (artikel 10), om afhøring af vidner  

 og sagkyndige ved hjælp af telekonference (artikel 11), om  

 kontrollerede leverancer (artikel 12), om fælles efterforskningshold  

 (artikel 13), om diskrete undersøgelser (artikel 14), om  

 strafferetligt ansvar (artikel 15) og om civilretligt ansvar (artikel  

 16).
 Afsnit III indeholder bestemmelser om myndigheder, der er  

 kompetente til at beordre aflytning af telekommunikation (artikel 17), om  

 anmodninger om aflytning af telekommunikation (artikel 18), om aflytning af  

 telekommunikation på en medlemsstats eget område gennem  

 tjenesteudbydere (artikel 19), om aflytning af telekommunikation uden teknisk  

 assistance fra en anden medlemsstat (artikel 20), om afholdelse af  

 teleoperatørens udgifter (artikel 21) og om bilaterale aftaler (afsnit  

 22).
 Afsnit IV indeholder bestemmelser om beskyttelse af  

 personoplysninger (artikel 23).
 Afsnit V indeholder bestemmelser om erklæringer  

 (artikel 24), om forbehold (artikel 25), om geografisk anvendelse (artikel  

 26), om ikrafttræden (artikel 27), om nye medlemsstaters  

 tiltrædelse (artikel 28), om ikrafttræden i Island og Norge  

 (artikel 29) og om depositar (artikel 30).
Nedenfor vil konventionens enkelte bestemmelser blive  

 gennemgået, og der vil blive redegjort for, i hvilket omfang  

 konventionens bestemmelser nødvendiggør en ændring af de  

 gældende danske regler på området.
I pkt. 3.6 vil der  

 endvidere blive redegjort for spørgsmålet om EF-domstolens  

 fortolkningskompetence.
 Lovændringer skønnes at være  

 påkrævet som følge af EU-retshjælpskonventionens  

 artikel 9 (om midlertidig overførelse af frihedsberøvede  

 personer med henblik på efterforskning), artikel 10 (om afhøring  

 ved hjælp af videokonference), artikel 11 (om afhøring ved  

 hjælp af telefonkonference), artikel 15 (om strafferetligt ansvar),  

 artikel 16 (om civilretligt ansvar) og artikel 18 til 20 (om aflytning af  

 telekommunikation). Der henvises herom til pkt. 3.2.2, 3.2.3, 3.2.7, 3.2.8 og  

 3.3.
3.1.  

 Konventionens almindelige bestemmelser (Afsnit I, artikel 1 til  

 7) 3.1.1. Forholdet til andre  

 konventioner om gensidig  

 retshjælp (artikel  

 1) Det følger af artikel 1, at  

 EU-retshjælpskonventionen har til formål at supplere  

 bestemmelserne i og lette anvendelsen mellem Den Europæiske Unions  

 medlemsstater af de internationale instrumenter vedrørende gensidig  

 retshjælp i straffesager, der er nævnt i stk. 1. Det drejer  

 sig om 1959-konventionen og 1978-tillægsprotokollen hertil.
Det drejer  

 sig endvidere om Schengen-konventionen (se lov nr. 418 af 10. juni 1997 og  

 bekendtgørelse nr. 1366 af 20. december 2000). Det drejer sig endelig  

 om den såkaldte Benelux-traktat, der alene gælder mellem Belgien,  

 Luxembourg og Holland.
Som nævnt supplerer EU-retshjælpskonventionen  

 de instrumenter, der er nævnt i stk. 1. Det betyder, at  

 konventionen ikke i sig selv kan anvendes som grundlag for fremsættelse  

 af en anmodning om gensidig retshjælp.
Det betyder endvidere, at de  

 instrumenter, der er nævnt i stk. 1, fortsat gælder fuldt ud  

 (se dog konventionens artikel 2, stk. 2). Det betyder endelig, at  

 konventionens bestemmelser har forrang, hvis der er uoverensstemmelse mellem  

 de instrumenter, der er nævnt i stk. 1, og konventionens  

 bestemmelser.
Det følger af stk. 2, at  

 EU-retshjælpskonventionen ikke berører anvendelse af de  

 bestemmelser i bilaterale eller multilaterale aftaler mellem medlemsstaterne,  

 der sikrer medlemsstaterne gunstigere ordninger for gensidig retshjælp,  

 eller anvendelsen af arrangementer om gensidig retshjælp i straffesager  

 på grundlag af overensstemmende lovgivning eller særlige  

 ordninger, som hjemler gensidig gennemførelse af  

 retshjælpsforanstaltninger på deres respektive områder.
Det  

 betyder bl.a., at konventionen ikke berører anvendelsen af den  

 nordiske overenskomst af 26. april 1974 om gensidig retshjælp (se  

 bekendtgørelse nr. 100 af 15. september 1975 (Lovtidende C)), i det  

 omfang den må anses for at indeholde mere gunstige bestemmelser end  

 EU-retshjælpskonventionen.
3.1.2.  

 Bestemmelser, der vedrører Schengen-reglerne (artikel  

 2) Artikel 2 omhandler visse spørgsmål, som er  

 forbundet med integreringen af Schengen-reglerne i Den Europæiske Union  

 i medfør af Amsterdam-traktaten (se bl.a. protokol nr. 2 om  

 integration af Schengen-reglerne i Den Europæiske Union). For at sikre  

 Norges og Islands fortsatte deltagelse i Schengen-samarbejdet efter  

 integreringen i Den Europæiske Union har Rådet indgået en  

 aftale med disse lande om deres associering i gennemførelsen,  

 anvendelsen og udviklingen af Schengen-reglerne.
Aftalen er for Rådets  

 vedkommende godkendt ved en afgørelse af 17. maj 1999. I henhold til  

 artikel 2, stk. 3, i associeringsaftalen accepterer, gennemfører  

 og anvender Norge og Island de retsakter og foranstaltninger, som EU har  

 vedtaget med henblik på at ændre og udbygge bl.a. visse  

 bestemmelser om gensidig retshjælp i straffesager.
I stk. 1  

 angives de af konventionens bestemmelser, der skal betragtes som  

 foranstaltninger, som ændrer eller udbygger Schengen-reglerne, med  

 henblik på anvendelsen af den aftale, Rådet den 18. maj 1999  

 indgik med Island og Norge om disse to staters associering i  

 gennemførelsen, anvendelsen og udviklingen af Schengen-reglerne.
I  

 kraft af den nævnte aftale deltager Norge og Island i de opregnede  

 bestemmelser men ikke i konventionens øvrige bestemmelser, som ikke  

 anses som en udbygning af Schengen-reglerne.
 Rådet bemyndigede den 10. juli 2001 formandskabet  

 til at indlede forhandlinger med Norge og Island med henblik på at  

 indgå en aftale om disse landes anvendelse af de bestemmelser i  

 konventionen, der ikke er omfattet af artikel 2.
Ved stk. 2 ophæves nogle bestemmelser i  

 Schengen-konventionen, som EU-retshjælpskonventionen gør  

 overflødige.
Det drejer sig om artikel 49, litra a, samt artikel 52,  

 53 og 73. Det præciseres således, hvilke af  

 Schengen-konventionens bestemmelser om gensidig retshjælp, der fortsat  

 er gældende, og hvilke der ikke er det.
Schengen-konventionens  

 bestemmelser om gensidig retshjælp i straffesager findes i denne  

 konventions afsnit III, kapitel 2 (artikel 48 til 53).
Det forhold, at konventionens artikel 2, stk. 2,  

 ophæver visse bestemmelser i Schengen-konventionen,  

 nødvendiggør ikke en ændring af lov nr. 418 af 10. juni  

 1997 om Danmarks tiltrædelse af Schengen-konventionen.
De bestemmelser  

 i Schengen-konventionen, der i medfør af § 2, stk. 1, i lov  

 nr. 418 af 10. juni 1997 er gjort til en del af dansk lovgivning,  

 således at bestemmelserne får status som dansk lov, er alene  

 Schengen-konventionens afsnit IV om Schengen-informationssystemet (dvs.  

 artikel 92 til 119), og ikke de bestemmelser, der ophæves ved  

 EU-retshjælpskonventionen (dvs. artikel 49, litra a, samt artikel 52,  

 53 og 73). Disse bestemmelser blev gennemført uden lovændring,  

 og der er således ikke tale om, at bestemmelser i en konvention, der  

 ved lov er blevet gjort til en bestanddel af dansk ret, efterfølgende  

 ophæves.
3.1.3.  

 Sager, i forbindelse med hvilke der også skal ydes gensidig  

 retshjælp (artikel  

 3) Det følger af artikel 3, stk. 1, at der  

 ligeledes ydes gensidig retshjælp ved retsforfølgning for  

 handlinger, der ifølge den begærende medlemsstats eller den  

 anmodede medlemsstats eller eventuelt begges nationale ret betragtes som  

 overtrædelse af bestemmelser, som kan afgøres af administrative  

 myndigheder, hvis afgørelser kan indankes for en domstol med  

 kompetence i navnlig straffesager.
Ifølge denne bestemmelse kan der anmodes om  

 gensidig retshjælp i forbindelse med visse sager, der ikke eller kun i  

 begrænset omfang er omfattet af 1959-konventionen, som kun finder  

 anvendelse på straffesager i modsætning til administrative sager.  

 For så vidt angår stk. 1, er det ikke afgørende, om  

 strafforfølgningen på det indledende trin hører under en  

 administrativ eller en strafferetlig myndighed i den berørte  

 medlemsstat.
Derimod er det væsentligt, at der er tale om sager, som  

 på et senere trin kan indbringes for en domstol, der navnlig har  

 kompetence til at behandle straffesager.
Med formuleringen »navnlig« i  

 artikel 3, stk. 1, præciseres det, at det ikke er noget krav, at  

 den domstol, sagen kan indbringes for, udelukkende behandler  

 straffesager.
 Bestemmelsen vil som udgangspunkt ikke få betydning  

 for, i hvilke sager danske myndigheder vil kunne anmode andre landes  

 myndigheder om gensidig retshjælp, idet der fortsat vil være tale  

 om straffesager, som behandles af politiet, anklagemyndigheden eller  

 domstolene.
Derimod vil bestemmelsen kunne få betydning for,  

 hvilke anmodninger om gensidig retshjælp danske myndigheder vil skulle  

 behandle, idet danske myndigheder også vil skulle modtage og behandle  

 anmodninger om gensidig retshjælp i straffesager, der i udlandet  

 afgøres af administrative myndigheder med mulighed for  

 efterfølgende domstolsprøvelse.
De sager, som danske  

 myndigheder som følge heraf vil skulle behandle, vil efter dansk ret  

 blive anset for at være straffesager.
Det betyder bl.a., at kravet om  

 dobbelt strafbarhed skal være opfyldt, hvis anmodningen om gensidig  

 retshjælp vedrører et straffeprocessuelt tvangsindgreb.
Det bemærkes, at danske myndigheder allerede i et  

 vist omfang yder retshjælp i sådanne sager.
Det gælder  

 bl.a. mindre alvorlige færdselssager, der efter dansk ret behandles som  

 straffesager, men som i en række andre lande behandles som  

 administrative sager.
 Bestemmelsen svarer i vidt omfang til  

 Schengen-konventionens artikel 49, litra a, der samtidig ophæves.  

 Bestemmelsen skønnes ikke at kræve lovændring.
 Det følger endvidere af artikel 3, stk. 2, at  

 gensidig retshjælp ligeledes ydes i forbindelse med straffesager og  

 sager som omhandlet i stk. 1, der vedrører handlinger eller  

 overtrædelser, som en juridisk person kan drages til ansvar for i den  

 begærende medlemsstat.
Det følger heraf, at den anmodede medlemsstat ikke  

 længere vil kunne afslå en anmodning om gensidig retshjælp  

 blot ved at henholde sig til, at dens lovgivning ikke indeholder hjemmel til  

 at drage juridiske personer administrativt eller strafferetligt til ansvar  

 for de pågældende overtrædelser.
Konventionen styrker  

 dermed det retlige samarbejde for så vidt angår juridiske  

 personers ansvar.
 I praksis vil bestemmelsen f.eks. kunne finde anvendelse i  

 tilfælde, hvor udenlandske myndigheder anmoder danske myndigheder om  

 bistand i forbindelse med afhøring af vidner her i landet til brug for  

 behandlingen af en straffesag mod en juridisk person i den begærende  

 medlemsstat.
Bestemmelsen indebærer ikke en fravigelse af det  

 grundlæggende krav om dobbelt strafbarhed, som bl.a.
Danmark stiller i  

 visse sager om gensidig bistand i straffesager.
Det vil således fortsat  

 være muligt at stille krav om, at det forhold, der ligger til grund for  

 anmodningen om bistand, også vil kunne straffes efter den anmodede  

 medlemsstats lovgivning.
Hvis en udenlandsk myndighed anmoder om foretagelse af et  

 straffeprocessuelt tvangsindgreb her i landet, vil retsplejelovens  

 betingelser altså fortsat i det hele skulle være opfyldt.
Det  

 gælder også i straffesager mod juridiske personer.
 Det bemærkes, at straffeloven indeholder en  

 almindelig adgang til at pålægge juridiske personer strafansvar  

 for overtrædelser af straffeloven, som er begået for at skaffe  

 den juridiske person vinding, jf. straffelovens § 306 som affattet ved  

 lov nr. 280 af 25. april 2001.
 Artikel 3, stk. 2, skønnes ikke at kræve  

 lovændring.
3.1.4.  

 Formkrav og fremgangsmåde ved udførelse af anmodninger om  

 gensidig retshjælp (artikel  

 4) Artikel 4 har til formål at tillade, at en anmodning  

 om gensidig retshjælp så vidt muligt gennemføres i  

 overensstemmelse med de formkrav og den fremgangsmåde, som den  

 begærende medlemsstat udtrykkeligt angiver (stk. 1 og 3), samt at  

 forpligte den anmodede medlemsstat til i videst muligt omfang at tage hensyn  

 til de frister, der måtte være angivet i anmodningen  

 (stk. 2), inden for de grænser, der er fastsat i stk. 4.
I henhold til 1959-konventionens artikel 3 skal  

 anmodninger gennemføres på den måde, som foreskrives i den  

 anmodede stats lovgivning.
Med artikel 4 i EU-retshjælpskonventionen  

 sker der en forskydning i forbindelse med gensidig retshjælp, så  

 det nu kræves, at retshjælpen så vidt muligt ydes på  

 den måde, den begærende medlemsstat ønsker.
Artikel 4, stk. 1, fastslår som overordnet  

 princip, at den anmodede medlemsstat, der behandler en anmodning, skal  

 respektere de formkrav og den fremgangsmåde, som den begærende  

 medlemsstat udtrykkeligt angiver.
Hensigten er at lette brugen af de  

 oplysninger, der tilvejebringes gennem gensidig retshjælp, som  

 bevismateriale i forbindelse med de efterfølgende trin i sagen i den  

 begærende medlemsstat.
Udtrykket »formkrav og fremgangsmåde«  

 bør fortolkes bredt, og kan f.eks. omfatte den situation, at det er  

 anført i retsanmodningen, at en repræsentant for forsvaret i  

 sagen skal være til stede ved afhøringen af et vidne.
Den  

 anmodede medlemsstat kan kun nægte at efterkomme et ønske om  

 overholdelse af særlige formkrav og/eller fremgangsmåder, hvis de  

 strider mod dens grundlæggende retsprincipper, eller hvis det i selve  

 konventionen udtrykkeligt er fastsat, at retsanmodninger skal  

 gennemføres i overensstemmelse med loven i den anmodede  

 medlemsstat.
For så vidt angår afhøring af vidner  

 følger det direkte af retsplejelovens § 190, 2. pkt., at ved  

 vidneafhøring efter begæring af udenlandske myndigheder  

 bør en anmodning om iagttagelse af en særlig form eller  

 fremgangsmåde så vidt muligt imødekommes, medmindre dette  

 vil være åbenbart uforeneligt med landets retsorden.
I andre  

 tilfælde vil det bero på de relevante danske bestemmelser, om det  

 er muligt at imødekomme en anmodning om iagttagelse af en særlig  

 form eller fremgangsmåde.
I praksis respekteres særlige  

 ønsker fra udenlandske myndigheder allerede i dag i videst muligt  

 omfang.
Efter gældende praksis imødekommer danske  

 myndigheder således allerede i dag i vidt omfang anmodninger fra  

 udenlandske myndigheder om iagttagelse af en særlig fremgangsmåde  

 eller særlige formkrav i forbindelse med gennemførelsen af  

 retsanmodninger fra udenlandske myndigheder.
Det gælder således  

 anmodninger om båndoptagelse eller videooptagelse af  

 politiafhøringer, udfærdigelse af politirapporter i  

 overensstemmelse med gældende regler i det begærende land.  

 Endvidere imødekommer danske myndigheder i vidt omfang anmodninger om,  

 at repræsentanter fra de kompetente udenlandske myndigheder kan  

 være til stede her i landet i forbindelse med danske myndigheders  

 gennemførelse af de efterforskningsskridt, der er omfattet af  

 retsanmodningen.
Herudover sørger danske myndigheder for i forbindelse  

 med bl.a. afhøringer af vidner i givet fald at gøre disse  

 vidner bekendt med særlige regler for afgivelse af vidneforklaring i  

 det begærende land.
Som eksempel på anmodninger om særlige  

 formkrav, der normalt ikke imødekommes og heller ikke i fremtiden kan  

 forventes imødekommet, er anmodninger om aflæggelse af ed i  

 forbindelse med vidneforklaringer.
Aflæggelse af ed afslås  

 normalt som værende i strid med grundlæggende retsprincipper her  

 i landet, jf. retsplejelovens § 190, og sådanne formkrav vil  

 også efter artikel 4, stk. 1, i EU-retshjælpskonvention  

 kunne afslås.
Som beskrevet nedenfor i pkt. 3.2.3 foreslår  

 Justitsministeriet i forbindelse med ændringen af retsplejelovens  

 § 190, at formuleringen »bør« ændres til »skal«.
Dette  

 skønnes bedst stemmende med ordlyden af artikel 4, stk. 1, i  

 EU-retshjælpskonventionen.
Det forudsættes endvidere, at  

 anmodninger fra udenlandske myndigheder om overholdelse af en særlig  

 form eller fremgangsmåde på andre områder som hidtil  

 respekteres i videst muligt omfang.
 Artikel 4, stk. 1, skønnes således ikke  

 at kræve yderligere lovændringer.
Artikel 4, stk. 2, vedrører fristerne for  

 udførelse af de anmodninger, som er fremsat af de begærende  

 medlemsstater, og det fastslås heri, at det i visse tilfælde kan  

 være af afgørende betydning, at en anmodning behandles inden for  

 en bestemt frist.
Stk. 2 indebærer i den forbindelse en  

 forpligtelse for den anmodede medlemsstat til i videst muligt omfang at tage  

 hensyn til de frister, der er fastsat i anmodninger om gensidig  

 retshjælp.
Hvis myndigheden i den begærende medlemsstat finder  

 det nødvendigt, at anmodningen gennemføres inden en bestemt  

 dato, kan den anføre dette i anmodningen, hvis fristen samtidig  

 begrundes.
Det bemærkes, at bestemmelsen ikke påvirker  

 gyldigheden af den erklæring vedrørende artikel 7, stk. 3,  

 i 1959-konventionen, som Danmark afgav i forbindelse med ratifikationen.
Det  

 følger af erklæringen, at Danmark kan nægte forkyndelse af  

 en stævning for en tiltalt, som opholder sig i Danmark, hvis dokumentet  

 ikke overleveres til danske myndigheder mindst 30 dage forinden det  

 tidspunkt, på hvilket den indstævnte skal give møde.
Artikel 4, stk. 3, omhandler den situation, at en  

 retsanmodning ikke eller kun delvis kan imødekommes i overensstemmelse  

 med de formkrav, den begærende medlemsstat har angivet i henhold til  

 stk. 1. I sådanne tilfælde er den anmodede medlemsstat  

 forpligtet til straks at give den begærende medlemsstat en  

 redegørelse for situationen og til at anføre, på hvilke  

 betingelser anmodningen kan imødekommes.
Sådanne betingelser  

 kan, om nødvendigt, bl.a. være, at der forelægges  

 yderligere dokumentation eller oplysninger.
Det er endvidere fastsat, at  

 myndighederne i den begærende og i den anmodede medlemsstat kan aftale,  

 hvorledes anmodningen videre skal behandles, idet de i givet fald gør  

 den videre behandling betinget af, at de nævnte betingelser  

 opfyldes.
 Selv om den anmodede medlemsstat i henhold til stk. 3  

 og 4 under visse omstændigheder er forpligtet til at give den  

 begærende medlemsstat oplysninger, er der ikke fastsat nogen  

 særlig procedure i den forbindelse, og den anmodede medlemsstat kan  

 derfor selv bestemme, hvordan den vil give de relevante oplysninger.
Artikel 4, stk. 4, omhandler de foranstaltninger, der  

 skal træffes, hvis den frist, den begærende medlemsstat har  

 fastsat, ikke kan overholdes.
Står det klart for den anmodede  

 medlemsstat, at en bestemt frist ikke kan overholdes, og at forsinkelsen,  

 henset til den begrundelse, der er givet for fristen i henhold til  

 stk. 2, vil vanskeliggøre retsforfølgningen betydeligt i  

 den begærende medlemsstat, skal den anmodede medlemsstats myndigheder  

 snarest muligt oplyse, hvor lang tid der skønnes nødvendig for  

 at gennemføre anmodningen.
Den begærende medlemsstats  

 myndigheder skal straks oplyse, om behandlingen af anmodningen til trods  

 herfor skal fortsætte.
Endvidere åbner bestemmelsen mulighed for,  

 at de to medlemsstaters myndigheder aftaler, hvorledes anmodningen videre  

 skal behandles.
 Bestemmelserne i stk. 2 til 4, der må betragtes  

 som ordensforskrifter i medlemsstaternes indbyrdes samarbejde, skønnes  

 ikke at kræve lovændring.
3.1.5.  

 Fremsendelse og forkyndelse af retsdokumenter (artikel  

 5) 1959-konventionen hviler på en forudsætning  

 om, at forkyndelse af retsdokumenter for en person, der opholder sig på  

 en anden medlemsstats område, som udgangspunkt sker via de nationale  

 myndigheder i denne medlemsstat.
Artikel 52 i Schengen-konventionen  

 indebærer dog en forenkling i forhold til 1959-konventionen, idet visse  

 retsdokumenter, som hvert enkelt Schengen-land konkret opregner, efter denne  

 bestemmelse kan sendes direkte til modtageren med posten.
Formålet med artikel 5 er at udvide denne ordning,  

 så alle retsdokumenter for fremtiden kan sendes direkte med post til  

 personer, som opholder sig i en anden medlemsstat.
Samtidig ophæves  

 Schengen-konventionens artikel 52.
I forbindelse med Danmarks indtræden i  

 Schengen-samarbejdet afgav Danmark en erklæring om, hvilke dokumenter  

 danske myndigheder efter artikel 52 i Schengen-konventionen kan fremsende med  

 posten til personer, der opholder sig i andre Schengen-lande.
Den danske  

 erklæring har følgende ordlyd:
»Dokumenter og meddelelser, der udsendes af en judiciel  

 myndighed som led i straffesagers behandling, samt visse meddelelser fra  

 administrative myndigheder vedrørende afgørelser, der har  

 tilknytning til straffesagers behandling.« De dokumenter, der kan fremsendes i medfør af  

 artikel 52 i Schengen-konventionen, er bl.a. bødeforlæg,  

 advarsler, beslutninger om påtaleopgivelse efter retsplejelovens  

 § 721, tilkendegivelser vedrørende  

 erstatningsspørgsmål i medfør af retsplejelovens kapitel  

 93 a, stævninger, meddelelser om afgørelser i  

 politiklagenævnssager efter retsplejelovens § 93 b og 93 c, samt  

 meddelelser om forbud i medfør af visse særlove.
 Disse dokumenter vil ligeledes være omfattet af  

 begrebet »retsdokumenter« i artikel 5 i EU-retshjælpskonventionen.
Artikel 5, stk. 1, bestemmer, at retsdokumenter  

 vedrørende straffesager, som en medlemsstat skal sende til en person,  

 der opholder sig på en anden medlemsstats område, som hovedregel  

 skal sendes direkte til denne med posten.
Artikel 5 indeholder ikke en  

 definition af »retsdokumenter«, men begrebet må fortolkes bredt og vil  

 som nævnt bl.a. omfatte stævninger og retsafgørelser.  

 Udtrykket »der opholder sig på en anden medlemsstats område«  

 må ligeledes fortolkes bredt og indebærer f.eks. ikke  

 nødvendigvis, at personen har bopæl i den anmodede  

 medlemsstat.
 I tilfælde hvor direkte fremsendelse med posten er  

 umulig eller uhensigtsmæssig, vil en retsanmodning om forkyndelse  

 fortsat kunne sendes til den anden medlemsstats kompetente myndigheder, jf.  

 artikel 5, stk. 2.
 Artikel 5, stk. 3 og 4, indeholder regler om  

 henholdsvis oversættelse og skriftlig vejledning af modtageren af  

 dokumenterne.
Artikel 5, stk. 5, bekræfter, at artikel 8, 9  

 og 12 i 1959-konventionen også gælder for personer, der modtager  

 retsdokumenter med posten i henhold til artikel 5. De nævnte  

 bestemmelser omhandler spørgsmål vedrørende bl.a.  

 vidnepligt og refusion af omkostninger I modsætning til visse andre stater accepterer  

 Danmark allerede i dag, at udenlandske retsdokumenter sendes direkte med post  

 til personer, der opholder sig her i landet.
Artikel 5 vil derfor navnlig  

 få praktisk betydning i situationer, hvor danske myndigheder  

 ønsker at forkynde retsdokumenter (f.eks. vidneindkaldelser,  

 stævninger, ankemeddelelser og domme) for personer i andre  

 medlemsstater ved direkte fremsendelse med posten, jf. retsplejelovens  

 § 155, nr. 1. Ved udformningen af retsdokumenter, der på denne  

 måde søges brevforkyndt, vil den danske myndighed skulle  

 være opmærksom på de krav til oversættelse og  

 vejledning, der følger af artikel 5, stk. 3 og 4.
 Artikel 5 skønnes ikke at kræve  

 lovændringer.
3.1.6.  

 Fremsendelse af anmodninger om gensidig retshjælp (artikel  

 6) Artikel 6 vedrører fremsendelse af anmodninger om  

 gensidig retshjælp, og gør i modsætning til  

 1959-konventionen direkte kontakt mellem de udførende myndigheder til  

 et generelt princip frem for kommunikation via centrale myndigheder, dog med  

 visse undtagelser.
I artikel 6, stk. 1, fastsættes det, at  

 anmodninger om gensidig retshjælp samt meddelelser om spontan  

 udveksling af oplysninger som omhandlet i artikel 7 (se nedenfor) skal  

 fremsendes direkte mellem de kompetente judicielle myndigheder og  

 tilbagesendes gennem de samme myndigheder.
Endvidere fastsættes det i  

 artikel 6, stk. 1, at anmodninger om iværksættelse af  

 retsforfølgning i en anden medlemsstat efter 1959-konventionens  

 artikel 21 ligeledes kan fremsendes direkte mellem de kompetente judicielle  

 myndigheder.
Det følger herudover af bestemmelsen, at  

 anmodninger ikke kun kan udfærdiges og fremsættes skriftligt, men  

 ligeledes ved hjælp af ethvert middel, som kan frembringe skriftlig  

 dokumentation på en måde, der tillader den modtagende medlemsstat  

 at fastslå ægtheden.
Anmodningerne kan bl.a. fremsendes pr.  

 telefax eller e-post.
Det er dog et krav, at den anmodede medlemsstat kan  

 forvisse sig om, at anmodningen er ægte.
Bestemmelsen er ikke til  

 hinder for, at medlemsstaterne går endnu videre og aftaler, at  

 anmodninger i visse tilfælde eventuelt kan fremsættes  

 mundtligt.
Disse lempelige formkrav til anmodninger om  

 retshjælp vil ikke give anledning til problemer i forhold til danske  

 myndigheder.
Der vil f.eks. kunne tænkes situationer, hvor  

 myndighederne i en anden medlemsstat sender en telefax eller en e-post til  

 dansk politi med anmodning om gennemførelse af efterforskningsskridt  

 her i landet.
Hvis dansk politi er overbevist om, at anmodningen er  

 ægte, kan de udføre anmodningen i overensstemmelse med dansk  

 ret.
Hvis der er tale om en anmodning om foretagelse af straffeprocessuelle  

 indgreb over for personer, der befinder sig her i landet, vil det ikke  

 være telefaxen eller e-posten fra den udenlandske myndighed, der danner  

 grundlaget for behandling af anmodningen efter retsplejelovens regler.
Det  

 vil være dansk politi, der på grundlag af anmodningen fra den  

 udenlandske myndighed, indbringer spørgsmålet for domstolene med  

 anmodning om tilladelse til foretagelse af det straffeprocessuelle  

 indgreb.
Allerede i dag modtager danske myndigheder i en  

 række tilfælde retsanmodninger fremsendt som telefax.
Hvis danske  

 myndigheder er overbevist om, at en anmodning, der fremsendes som telefax  

 eller e-post, er ægte, vil myndighederne søge anmodningen  

 gennemført uden at have modtaget den originale retsanmodning.  

 Baggrunden herfor er, at den originale retsanmodning i dag fremsendes gennem  

 de centrale myndigheder, det vil sige justitsministerierne, og det vil ofte  

 ikke være hensigtsmæssigt at afvente fremsendelse af  

 retsanmodningen gennem de centrale myndigheder.
Det gælder bl.a. i  

 sager, hvor personer er varetægtsfængslet i det begærende  

 land, og gennemførelsen af efterforskningsskridt her i landet er af  

 afgørende betydning for vurderingen af  

 tiltalespørgsmålet.
 I henhold til artikel 6, stk. 2, kan anmodninger i  

 særlige tilfælde fremsendes og tilbagesendes mellem centrale  

 myndigheder (litra a) eller mellem en judiciel myndighed i én  

 medlemsstat og en central myndighed i en anden medlemsstat (litra b).  

 Baggrunden herfor er, at der kan forekomme tilfælde, hvor det er mere  

 hensigtsmæssigt, at en specifik anmodning behandles af en medlemsstats  

 centrale myndighed, f.eks. når der er tale om komplekse sager eller  

 sager, hvor anmodningen er rettet til mere end én kompetent myndighed  

 i den anmodede medlemsstat.
Artikel 6, stk. 3, indeholder en særordning for  

 Storbritannien og Irland, som kan erklære, at anmodninger og andre  

 meddelelser vedrørende gensidig retshjælp eller oplysninger, som  

 er omhandlet i artikel 7, skal fremsendes gennem deres respektive centrale  

 myndigheder.
I så fald kan de øvrige medlemsstater  

 påberåbe sig princippet om gensidighed.
I henhold til artikel 6, stk. 4, er det tilladt at  

 fremsende anmodninger gennem Interpol, når der er behov for et hurtigt  

 svar.
Henvisningen i stk. 4 til et organ, der er kompetent ifølge  

 bestemmelser vedtaget i medfør af traktaten om Den Europæiske  

 Union, tager primært sigte på at muliggøre fremsendelse af  

 retsanmodninger gennem f.eks.
Europol eller gennem et andet organ, der  

 oprettes, f.eks.
Eurojust, i det omfang dette organ måtte blive  

 kompetent til at varetage en sådan opgave.
Det følger af artikel 6, stk. 5, at  

 anmodninger efter artikel 12 (om kontrollerede leverancer), artikel 13 (om  

 fælles efterforskningshold) og artikel 14 (om diskrete  

 undersøgelser) kan fremsendes og tilbagesendes direkte mellem en  

 judiciel eller central myndighed i én medlemsstat og en politi- eller  

 toldmyndighed i en anden medlemsstat.
Det følger af stk. 5, at  

 sådanne anmodninger i hastende sager også kan fremsendes gennem  

 Interpol m.m.
Tilsvarende giver artikel 6, stk. 6, mulighed for at  

 fremsende og tilbagesende anmodninger direkte i forbindelse med de i artikel  

 3, stk. 1, omhandlede administrative sager i de tilfælde, hvor den  

 berørte kompetente myndighed er en judiciel eller central myndighed i  

 den ene medlemsstat og en administrativ myndighed i den anden  

 medlemsstat.
I henhold til artikel 6, stk. 7, kan medlemsstaterne  

 erklære, at de ikke vil anvende stk. 5 og/eller stk. 6, eller  

 erklære, at de kun vil anvende den ene af eller begge de to  

 bestemmelser under visse nærmere angivne omstændigheder.
En  

 erklæring, der er fremsat i henhold til stk. 7, kan til enhver tid  

 trækkes tilbage eller ændres.
 Stk. 5 og 6 kan blandt andet tænkes anvendt i  

 tilfælde, hvor en toldmyndighed i en anden medlemsstat behandler en  

 straffesag, og ønsker at fremsætte en anmodning om bistand efter  

 konventionens artikel 12, 13 eller 14 over for danske judicielle myndigheder  

 (stk. 5), eller hvor en (anden) administrativ myndighed i en anden  

 medlemsstat behandler en straffesag, som er omfattet af konventionens artikel  

 3, stk. 1, og ønsker at fremsætte en anmodning om bistand  

 over for danske judicielle myndigheder (stk. 6).
I praksis vil det kunne være forbundet med visse  

 vanskeligheder for danske judicielle myndigheder at vurdere, om en  

 toldmyndighed eller (anden) administrative myndighed, som fremsætter en  

 begæring, i det konkrete tilfælde er kompetent til at  

 fremsætte en anmodning om retshjælp efter konventionen.
Navnlig  

 vil det kunne være forbundet med vanskeligheder at afgøre, om en  

 konkret sag er omfattet af konventionens artikel 3, stk. 1,  

 vedrørende visse straffesager, der afgøres af administrative  

 myndigheder.
 I forbindelse med ratifikationen af konventionen vil  

 Danmark derfor afgive en erklæring i medfør af artikel 6,  

 stk. 7, om, at de anmodninger om gensidig retshjælp, der er  

 omfattet af artikel 6, stk. 5 og 6, ikke kan fremsendes direkte mellem  

 judicielle myndigheder og toldmyndigheder eller (andre) administrative  

 myndigheder, men skal fremsendes til den centrale myndighed i den anmodede  

 medlemsstat.
 Det betyder, at anmodninger fra toldmyndigheder eller  

 (andre) administrative myndigheder i andre medlemsstater ikke kan sendes  

 direkte til danske judicielle myndigheder, men skal fremsendes gennem  

 Justitsministeriet som værende den centrale myndighed her i landet.
Toldmyndigheder og (andre) administrative myndigheder her  

 i landet fremsætter ikke selv rets-anmodninger i straffesager til  

 udenlandske myndigheder.
Hvis administrative myndigheder undersøger  

 sager, og der er mistanke om, at der er begået et strafbart forhold,  

 fremsendes sagen til politiet med henblik på efterforskning.
Det vil  

 således være politiet, der i sådanne sager i lighed med  

 andre straffesager, fremsætter anmodninger over for udenlandske  

 myndigheder.
Artikel 6, stk. 8, opregner nogle sager, hvor  

 fremsendelse af anmodninger og oplysninger altid skal ske via de centrale  

 myndigheder i medlemsstaterne.
Det drejer sig om anmodninger om midlertidig  

 overførelse eller transit af frihedsberøvede personer som  

 omhandlet i artikel 9 i konventionen samt i artikel 11 i 1959-konventionen  

 (litra a). Det drejer sig endvidere om oplysninger om straffedomme som  

 omhandlet i artikel 22 i 1959-konventionen (litra b). Dog kan anmodninger om  

 genparter af straffedomme og foranstaltninger som omhandlet i artikel 4 i  

 tillægsprotokollen til 1959-konventionen fremsendes direkte til de  

 kompetente myndigheder.
Foruden afgivelse af en erklæring i medfør af  

 artikel 6, stk. 7, vil det i forbindelse med Danmarks ratifikation af  

 konventionen blive oplyst, at de »judicielle myndigheder« her i landet  

 omfatter domstolene samt anklagemyndigheden, der efter den danske  

 retsplejelov omfatter Justitsministeriet, rigsadvokaten, statsadvokaterne,  

 Politidirektøren i København og politimestrene.
Det vil  

 endvidere blive oplyst, at den »centrale myndighed« her i landet er  

 Justitsministeriet.
Det vil blive oplyst, at Justitsministeriet kan give  

 oplysning om, hvilken »judiciel myndighed« her i landet der har stedlig  

 kompetence til at modtage og behandle en anmodning om gensidig  

 retshjælp.
Herudover vil det blive oplyst, at i tilfælde af tvivl  

 kan myndigheder i andre medlemsstater rette henvendelse til  

 Justitsministeriet og få oplyst, hvilken judiciel myndighed her i  

 landet der er kompetent til at fremsende en anmodning om en bestemt form for  

 gensidig retshjælp.
Artikel 6 skønnes ikke at kræve  

 lovændring.
For så vidt angår direkte fremsendelse er  

 bestemmelsen baseret på Schengen-konventionens artikel 53, der samtidig  

 ophæves.
3.1.7.  

 Spontan udveksling af oplysninger (artikel  

 7) Artikel 7 vedrører udveksling af oplysninger mellem  

 medlemsstaterne om strafbare forhold. 1959-konventionen indeholder ikke en  

 tilsvarende bestemmelse om spontan udveksling af oplysninger, men en lignende  

 bestemmelse findes i artikel 46 i Schengen-konventionen.
I henhold til artikel 7, stk. 1, kan medlemsstaternes  

 kompetente myndigheder, uden at der foreligger en anmodning om gensidig  

 retshjælp, udveksle oplysninger om strafbare handlinger og  

 overtrædelser af administrative bestemmelser som omhandlet i artikel 3.  

 Bestemmelsen er fakultativ, og indebærer ikke nogen forpligtelse for  

 medlemsstaterne.
Det fremgår udtrykkeligt af bestemmelsen, at denne  

 form for udveksling af oplysninger foretages i det omfang, der er hjemmel  

 hertil i medlemsstaternes nationale ret.
Ifølge artikel 7, stk. 2, kan der  

 fastsættes betingelser for, hvordan oplysninger, som videregives i  

 henhold til artikel 7, må anvendes, og det fastsættes i  

 stk. 3, at den modtagende myndighed i så fald er bundet af disse  

 betingelser.
I sådanne tilfælde finder bestemmelserne om  

 beskyttelse af personoplysninger i artikel 23, stk. 1 og 2 (se nedenfor  

 pkt. 3.4), ikke anvendelse, i det omfang der er tale om sammenfald.
For dansk rets vedkommende antages det, at danske  

 myndigheder er berettigede til at videregive fortrolige oplysninger til  

 udenlandske myndigheder, i det omfang det er nødvendigt i henhold til  

 internationale konventioner m.v.
Det antages herudover, at danske myndigheder  

 inden for rammerne af reglerne om tavshedspligt er berettigede til også  

 af egen drift at videregive oplysninger til udenlandske myndigheder.
Ved den  

 konkrete vurdering af videregivelsens berettigelse i sådanne  

 tilfælde indgår bl.a., om dette sker som led i et gensidigt  

 samarbejdsforhold, og dermed i denne forstand også til varetagelse af  

 danske interesser.
Endvidere skal der i det enkelte tilfælde foretages  

 en vurdering af, hvorledes de pågældende oplysninger kan  

 forventes at blive anvendt (se bl.a.
Forvaltningsloven med kommentarer, John  

 Vogter, Jurist- og Økonomforbundets Forlag, 3. udgave, 1999, side  

 534-535).
Konventionens artikel 7 ændrer ikke herved.  

 Bestemmelsen pålægger således ikke danske myndigheder nogen  

 forpligtelse til at udveksle oplysninger i bestemte situationer.
Det  

 fremgår udtrykkeligt af bestemmelsen, at muligheden for udveksling af  

 oplysninger kun gælder »i det omfang, der er hjemmel herfor i national  

 ret«.
 Artikel 7 skønnes således ikke at kræve  

 lovændring.
3.2.  

 Anmodninger om visse særlige former for gensidig retshjælp  

 (Afsnit II, artikel 8 til  

 16) 3.2.1. Tilbagelevering (artikel  

 8) 3.2.1.1.  

 Konventionens bestemmelse Artikel 8 indfører retningslinier for, hvordan en  

 medlemsstat kan fremsætte selvstændige anmodninger om gensidig  

 retshjælp med henblik på at få genstande, der er erhvervet  

 uretmæssigt, f.eks. tyvekoster, stillet til rådighed så de  

 kan tilbageleveres til den retmæssige ejer.
 Artikel 8 supplerer artikel 6, stk. 2, i  

 1959-konventionen, hvorefter en medlemsstat kan give afkald på  

 tilbagesendelse af ejendele, akter og dokumenter, som udleveres i anledning  

 af en retsanmodning, f.eks. som bevismateriale.
I henhold til stk. 1 har den anmodede medlemsstat  

 mulighed for   men ikke pligt til   at efterkomme en sådan anmodning.  

 Den anmodede medlemsstat kan f.eks. afslå at efterkomme anmodningen,  

 hvis genstanden i denne medlemsstat er beslaglagt som bevismateriale.  

 Stk. 1 har ikke til formål at ændre de nationale  

 lovbestemmelser om konfiskation.
Stk. 1 bygger på den  

 forudsætning, at bestemmelsen kun finder anvendelse, hvis der ikke er  

 tvivl om, hvem der er genstandens retmæssige ejer.
Stk. 1 finder  

 anvendelse »uden at godtroende tredjemands rettigheder berøres«.  

 Hermed sikres det, at retmæssige krav vedrørende den  

 berørte genstand beskyttes fuldt ud.
Det følger af stk. 2, at ved anvendelsen af  

 1959-konventionens artikel 3 (retsanmodninger om udlevering af  

 bevismateriale, akter eller dokumenter) eller artikel 6 (udsættelse af  

 udlevering eller afkald på tilbagelevering af ejendele, akter eller  

 dokumenter) kan en medlemsstat give afkald på tilbagesendelse af  

 genstande mv., der er udleveret til en anden medlemsstat i forbindelse med  

 udførelse af en retsanmodning, hvis dette kan fremme tilbagelevering  

 af genstanden til den retmæssige ejer.
Som det er tilfældet i  

 stk. 1, forudsættes det, at der ikke er tvivl om, hvem der er den  

 retmæssige ejer.
Også stk. 2 finder anvendelse, uden at  

 godtroende tredjemands rettigheder berøres.
Stk. 3 supplerer stk. 2, idet det i stk. 3  

 fastsættes, at den medlemsstat, som formelt har givet afkald på  

 tilbagesendelse, er afskåret fra at påberåbe sig panteret  

 eller regresret, som den i medfør af sin skatte- eller toldlovgivning  

 måtte have for så vidt angår den overdragne genstand.
I  

 slutningen af artikel 8 fastsættes det, at afkald på  

 tilbagesendelse som omhandlet i stk. 2 ikke er til hinder for, at  

 medlemsstaten opkræver skatter eller afgifter, som den retmæssige  

 ejer måtte skylde.
3.2.1.2. Justitsministeriets  

 overvejelser Artikel 8 er i det hele baseret på frivillighed og  

 berører hverken de ejendomsretlige regler om vindikation og  

 ekstinktion eller retsplejelovens regler om beslaglæggelse af  

 genstande, der er fravendt nogen, der kan kræve dem tilbage (§ 802  

 og § 803).
 Bestemmelsen har således ingen betydning for det  

 underliggende spørgsmål om, i hvilket omfang og under hvilke  

 betingelser den retmæssige ejer kan kræve vindikation af de  

 uretmæssigt erhvervede genstande, eller i hvilket omfang og under  

 hvilke betingelser tredjemænd har opnået rettigheder over  

 genstanden, der efter dansk ret vil skulle respekteres (ekstinktion).
Kun hvis de danske regler herom fører til, at  

 genstanden skal tilbageleveres til en person i en anden medlemsstat, vil den  

 kunne udleveres til denne stats myndigheder med henblik herpå.
Dette  

 svarer til, hvad der må antages at gælde i dag.
 Bestemmelsen skønnes således ikke at  

 kræve lovændring.
3.2.2.  

 Midlertidig overførsel af frihedsberøvede personer med henblik  

 på efterforskning (artikel  

 9) 3.2.2.1.  

 Konventionens bestemmelse Artikel 9 giver en medlemsstat mulighed for at  

 træffe foranstaltninger med henblik på midlertidigt at  

 overføre en person, som er frihedsberøvet på dens eget  

 område, til en anden medlemsstat i forbindelse med en efterforskning,  

 der foretages på foranledning af den medlemsstat, hvor den  

 pågældende er frihedsberøvet.
Artikel 9 supplerer artikel 11 i 1959-konventionen, der  

 tager sigte på den situation, at myndighederne i en medlemsstat  

 ønsker en person, der er frihedsberøvet i en anden medlemsstat,  

 midlertidigt overført, for at den pågældende kan afgive  

 vidneforklaring eller deltage i en konfrontation til brug for en national  

 straffesag.
Artikel 9 supplerer artikel 11 derved, at artikel 9 tager sigte  

 på den situation, at det efterforskningsmæssige skridt, der  

 kræver den pågældendes tilstedeværelse, ikke  

 ønskes foretaget til brug for en national straffesag men på  

 begæring af og til brug for en straffesag i det land, hvor den  

 pågældende er frihedsberøvet.
F.eks. kan der være et  

 behov for, at en person, der er varetægtsfængslet i en sag med  

 internationale forgreninger, deltager i en konfrontation eller en  

 rekonstruktion i udlandet som led i efterforskningen af sagen.
 Artikel 9 bestemmer, at der også i sådanne  

 situationer skal være mulighed for midlertidigt at overføre den  

 frihedsberøvede person.
 Efter stk. 1 er overførslen af den  

 frihedsberøvede person betinget af, at der indgås aftale herom  

 mellem de kompetente myndigheder i henholdsvis den begærende og den  

 anmodede medlemsstat.
 I henhold til stk. 2 skal de nærmere  

 vilkår for overførslen fastsættes i denne aftale, ligesom  

 det skal fremgå af aftalen, hvornår den pågældende  

 skal sendes tilbage.
I stk. 3 tages der hensyn til, at det kan være  

 et krav i en medlemsstat, at den pågældende giver sit samtykke  

 til overførslen.
Er et sådant samtykke påkrævet,  

 skal der omgående fremlægges en samtykkeerklæring for den  

 anmodede medlemsstat.
Stk. 3 skal ses i sammenhæng med stk. 6  

 om muligheden for at afgive erklæring.
 Stk. 4 skal sikre, at den periode, som tilbringes i  

 forvaring i den anmodede medlemsstat i forbindelse med overførslen,  

 fratrækkes den periode, som den overførte person skal tilbringe  

 i forvaring i den begærende medlemsstat.
I henhold til stk. 5 finder artikel 9 anvendelse med  

 forbehold af visse bestemmelser i 1959-konventionen.
De  

 pågældende bestemmelser omhandler transitforanstaltninger i  

 forbindelse med overførelse af frihedsberøvede personer  

 (artikel 11, stk. 2), sikring af, at de overførte personer  

 forbliver i forvaring (artikel 11, stk. 3), straffrihed for tidligere  

 begåede lovovertrædelser (artikel 12) og refusion af udgifter  

 (artikel 20).
 Efter stk. 6 kan en medlemsstat erklære, at den  

 altid vil kræve samtykke fra den berørte person som betingelse  

 for at tillade midlertidig overførsel efter artikel 9, eller at den  

 vil kræve dette samtykke på visse nærmere angivne  

 betingelser.
3.2.2.2. Justitsministeriets  

 overvejelser Efter retsplejelovens § 191, stk. 1, kan en  

 person, der er frihedsberøvet i udlandet, og som har meddelt samtykke  

 hertil, overføres til Danmark for at afgive forklaring eller medvirke  

 ved konfrontation i en dansk straffesag.
Den pågældende skal  

 under overførslen være frihedsberøvet og skal  

 tilbageføres til den fremmede stat, uanset om den  

 pågældende senere tilbagekalder sit samtykke til  

 overførslen.
§ 191 blev indsat i retsplejeloven ved lov nr. 291 af  

 24. april 1996. Baggrunden herfor var, at Østre Landsret i en kendelse  

 af 21. april 1994 havde fastslået, at der ikke var hjemmel til at  

 frihedsberøve en i udlandet frihedsberøvet person, der  

 midlertidigt blev overført til Danmark med henblik på at afgive  

 vidneforklaring i en verserende straffesag. § 191 skulle derfor  

 tilvejebringe fornøden hjemmel til frihedsberøvelse i  

 sådanne tilfælde.
Bestemmelsen skulle dermed skabe mulighed for  

 at udnytte artikel 11 i 1959-konventionen til at begære personer, der  

 er frihedsberøvede i udlandet, overført til Danmark med henblik  

 på personligt fremmøde som vidne eller med henblik på  

 deltagelse i en konfrontation (se nærmere L 81 af 22. november 1995,  

 Folketingstidende 1995-96, Tillæg A, spalte 2226 ff., navnlig pkt. 1.4  

 og 5 i de almindelige bemærkninger og bemærkningerne til  

 lovforslagets § 4). Det fremgår udtrykkeligt af forarbejderne, at  

 § 191 omfatter både vidneforklaringer og forklaring samt  

 konfrontation hos politiet.
Derimod omfatter § 191 som nævnt kun  

 verserende straffesager i Danmark.
 Da retsplejeloven ikke i øvrigt indeholder hjemmel  

 til, at personer, der er frihedsberøvet i udlandet, midlertidigt kan  

 overføres til Danmark   og fortsat være frihedsberøvet  

 her   med henblik på gennemførelse af efterforskningsskridt her  

 i landet til brug for en i udlandet verserende straffesag, vil en  

 gennemførelse af artikel 9 nødvendiggøre en  

 lovændring.
Ud over at være begrænset til danske  

 straffesager omfatter retsplejelovens § 191   der skal ses i  

 sammenhæng med artikel 11 i 1959-konventionen   efter ordlyden kun  

 overførelse med henblik på at »afgive forklaring eller medvirke  

 ved konfrontation«.
Dette dækker som nævnt både  

 vidneforklaringer for retten og forklaring samt konfrontation hos politiet.  

 Formuleringen svarer imidlertid ikke til den afgrænsning, der er  

 anvendt i artikel 9 i EU-retshjælpskonventionen.
Artikel 9  

 vedrører tilfælde, hvor en medlemsstat anmoder om en  

 »efterforskningsmæssig foranstaltning«.
Det fremgår ikke  

 nærmere af ordlyden af artikel 9 eller den forklarende rapport, hvad  

 der forstås ved »efterforskningsmæssige foranstaltninger«.
Efter  

 bestemmelsen er der tale om efterforskningsskridt, der »kræver  

 tilstedeværelse af en person, der er frihedsberøvet«.
Der kan  

 være tale om tilfælde, hvor den frihedsberøvede  

 ønskes overført med henblik på afgivelse af forklaring i  

 retten, afgivelse af forklaring til politiet eller deltagelse i  

 konfrontation.
Det kan imidlertid ikke udelukkes, at der også kan  

 være tale om andre efterforskningsskridt, herunder overførelse  

 af en frihedsberøvet person med henblik på at foretage  

 identifikation af gerningssteder, udpege gemmesteder, deltage i  

 rekonstruktioner m.m.
De nævnte efterforskningsskridt vil i praksis  

 formentlig ikke altid kunne anses for omfattet af formuleringen »afgive  

 forklaring eller medvirke ved konfrontation«.
Retsplejelovens § 191 foreslås derfor udvidet  

 således, at den også giver mulighed for, at en  

 frihedsberøvet person kan overføres til Danmark for at afgive  

 forklaring m.v. til brug for en straffesag i udlandet.
Bestemmelsen  

 foreslås endvidere udvidet til også at omfatte overførsel  

 med henblik på at medvirke ved »andet efterforskningsskridt«.
I den  

 forbindelse foreslås det, at formuleringen »konfrontation« udgår  

 af bestemmelsen.
Baggrunden herfor er, at formuleringen »andet  

 efterforskningsskridt« er tilstrækkelig bred til også at omfatte  

 »konfrontation«, og at begrebet »konfrontation« i øvrigt udgår  

 af artikel 11 som følge af artikel 3 i 2001-tillægsprotokollen,  

 jf. nedenfor under pkt. 4.2 og 4.3.
 § 191, stk. 1, 1. pkt., foreslås  

 altså affattet således, at en person, der er  

 frihedsberøvet i udlandet, og som har meddelt samtykke hertil, kan  

 overføres til Danmark, for at afgive forklaring eller medvirke ved  

 andet efterforskningsskridt i en straffesag her i landet eller til brug for  

 en straffesag i udlandet.
 Der foreslås ikke andre ændringer af  

 § 191. Bestemmelsens stk. 1, 2. pkt., og stk. 2 til 5 vil  

 derfor også finde anvendelse i tilfælde, hvor en person, der er  

 frihedsberøvet i udlandet, og som har meddelt samtykke hertil,  

 overføres til Danmark for at afgive forklaring eller medvirke ved  

 andet efterforskningsskridt til brug for en straffesag i udlandet.
 Om det nærmere indhold af den foreslåede  

 bestemmelse henvises i øvrigt til bemærkningerne til  

 lovforslagets § 2, nr. 2.
På samme måde som der i udlandet kan  

 være behov for at overføre en frihedsberøvet person til  

 Danmark i forbindelse med gennemførelse af efterforskningsskridt her i  

 landet, kan der også opstå behov for midlertidigt at  

 overføre personer, der er frihedsberøvet her i landet, til en  

 anden medlemsstat med henblik på at foretage efterforskningsskridt der  

 i medfør af artikel 9. Der kan f.eks. være tale om, at den  

 frihedsberøvede person skal deltage i en konfrontation i udlandet, og  

 hvor det vidne, der skal udpege gerningsmanden, ikke har mulighed for at  

 rejse til Danmark for at medvirke ved konfrontationen.
I forbindelse med  

 gennemførelsen af lov nr. 291 af 24. april 1996 blev det ikke anset  

 for nødvendigt at skabe udtrykkelig lovhjemmel til at overføre  

 en person, som er frihedsberøvet her i landet, for at afgive  

 forklaring eller medvirke ved konfrontation i udlandet (se Folketingstidende  

 1995-96, Tillæg A, spalte 2241-2242). I forbindelse med afgivelsen af  

 den notifikation, som omtales i artikel 27, stk. 2, vil Danmark  

 erklære, at den frihedsberøvede persons samtykke i henhold til  

 stk. 3 vil blive krævet forud for indgåelsen af en aftale  

 efter stk. 1. Da det således vil være en generel betingelse  

 for overførelse i medfør af artikel 9, at den  

 frihedsberøvede person samtykker, vil der efter Justitsministeriets  

 opfattelse ikke være behov for en udtrykkelig bestemmelse om  

 overførelse af en her i landet frihedsberøvet person til  

 udlandet.
3.2.3.  

 Afhøring ved hjælp af videokonference og afhøring af  

 vidner og sagkyndige ved hjælp af telefonkonference (artikel 10 og  

 11) 3.2.3.1.  

 Konventionens bestemmelse  

r Artikel 10 og artikel 11 vedrører afhøring  

 ved hjælp af henholdsvis videokonference og telefonkonference.
Begge  

 bestemmelser er nyskabelser i forhold til både 1959-konventionen og  

 Schengen-konventionen.
I relation til afhøring ved hjælp af  

 videokonference fremgår det af artikel 10, stk. 1, at hvis en  

 person befinder sig på én medlemsstats område, og skal  

 afhøres som vidne eller sagkyndig af de judicielle myndigheder i en  

 anden medlemsstat, kan denne medlemsstat anmode om, at afhøringen  

 foretages ved hjælp af videokonference.
Efter bestemmelsen er det en  

 betingelse, at det ikke er hensigtsmæssigt eller muligt, at den  

 pågældende møder personligt frem på den  

 begærende medlemsstats område.
Som eksempel på  

 tilfælde, hvor det ikke er »hensigtsmæssigt«, at den  

 pågældende møder personligt frem, nævner den  

 forklarende rapport tilfælde, hvor vidnet er særlig ungt eller  

 særlig gammelt eller svækket af sygdom.
Som eksempel på  

 tilfælde, hvor det »ikke er muligt«, at den pågældende  

 møder personligt frem, nævner den forklarende rapport  

 tilfælde, hvor vidnet ville blive bragt i alvorlig fare ved at  

 møde personligt frem i den begærende medlemsstat.
 Stk. 2-8 indeholder nærmere bestemmelser om  

 afhøring af vidner eller sagkyndige ved hjælp af  

 videokonference.
Det følger af stk. 2, at den anmodede  

 medlemsstat skal give tilladelse til afhøring ved hjælp af  

 videokonference, forudsat at anvendelse af videokonference ikke strider mod  

 dens grundlæggende retsprincipper, og forudsat at den råder over  

 de tekniske hjælpemidler, der er nødvendige for at  

 gennemføre en sådan afhøring.
Det fremgår af  

 bestemmelsen, at hvis den anmodede medlemsstat ikke råder over de  

 tekniske hjælpemidler, der er nødvendige for en videokonference,  

 kan den begærende medlemsstat stille dem til rådighed efter  

 aftale med den anmodede medlemsstat.
Det fremgår af den forklarende  

 rapport, at en anmodning ikke må afslås alene med den  

 begrundelse, at der i den anmodede medlemsstats nationale ret ikke er hjemmel  

 til at afhøre vidner og sagkyndige ved hjælp af videokonference,  

 eller at en eller flere nærmere betingelser i national ret  

 vedrørende afhøring ved hjælp af videokonference ikke er  

 opfyldt.
 Det fremgår af stk. 3, hvilke oplysninger der  

 skal ledsage anmodninger om afhøring ved hjælp af  

 videokonference i medfør af artikel 10. Foruden de oplysninger om  

 navn, adresse m.v., der er nævnt i artikel 14 i 1959-konventionen, skal  

 det i anmodningen begrundes, hvorfor det ikke er hensigtsmæssigt eller  

 muligt for den person, anmodningen vedrører, at være til stede  

 ved afhøringen i den begærende medlemsstat.
Det følger af stk. 4, at den anmodede  

 medlemsstats judicielle myndighed skal indkalde den person, der skal  

 afhøres, til at give møde i overensstemmelse med formkravene i  

 national ret.
Bestemmelsen skal garantere, at der kan træffes passende  

 foranstaltninger for at sikre, at den pågældende møder  

 frem til afhøring.
Det er således ikke et krav, at et vidne  

 eller en sagkyndig giver sit samtykke til at blive afhørt ved  

 hjælp af videokonference, og medlemsstaternes regler om vidnetvang skal  

 kunne anvendes på samme måde som ved vidneafhøringer, der  

 foregår direkte, jf. nedenfor vedrørende stk. 8.
 Stk. 5 (litra a til e) indeholder de regler, som skal  

 overholdes, når der foretages afhøring ved hjælp af  

 videokonference.
Det følger af stk. 5, litra a, at en  

 repræsentant for den anmodede medlemsstats judicielle myndighed, om  

 nødvendigt bistået af en tolk, skal overvære  

 afhøringen og er ansvarlig for identifikation af den person, der skal  

 afhøres, og for overholdelsen af de grundlæggende retsprincipper  

 i den anmodede medlemsstat.
Hvis repræsentanten for den anmodede  

 medlemsstats judicielle myndighed mener, at grundlæggende  

 retsprincipper i den anmodede medlemsstat tilsidesættes under  

 afhøringen, træffer den pågældende omgående de  

 nødvendige foranstaltninger til at sikre, at afhøringen  

 fortsættes i overensstemmelse med disse principper.
 Det følger af stk. 5, litra b, at den  

 begærende og den anmodede medlemsstats kompetente myndigheder om  

 nødvendigt aftaler foranstaltninger med henblik på at beskytte  

 den person, der skal afhøres.
 Det følger af stk. 5, litra c, at  

 afhøringen foretages direkte af eller under ledelse af den  

 begærende medlemsstats judicielle myndigheder i overensstemmelse med  

 denne medlemsstats nationale ret.
 Det følger af stk. 5, litra d, at efter  

 anmodning fra den begærende medlemsstat eller den person, der skal  

 afhøres, sørger den anmodede medlemsstat for, at den person,  

 der skal afhøres, om nødvendigt bistås af en tolk.
 Det følger endelig af stk. 5, litra e, at den  

 person, der skal afhøres, kan påberåbe sig ret til at  

 nægte at afgive forklaring, som måtte være hjemlet i enten  

 den begærende medlemsstats eller den anmodede medlemsstats nationale  

 ret.
Stk. 6 vedrører den anmodede medlemsstats  

 pligt til at udfærdige et referat af de nærmere  

 omstændigheder omkring afhøringen.
Bestemmelsen opregner de  

 oplysninger, der skal medtages i referatet, herunder normalt angivelse af tid  

 og sted, den afhørte persons identitet, identiteten på alle  

 andre personer i den anmodede medlemsstat, som har deltaget i  

 afhøringen, og den egenskab, hvori de har deltaget, eventuelle  

 edsaflæggelser eller afgivelser af tro og love-erklæringer samt  

 de tekniske omstændigheder, under hvilke afhøringen har fundet  

 sted.
Det fremgår udtrykkeligt af den forklarende rapport, at referatet  

 derimod ikke skal indeholde oplysninger om indholdet af afhøringen.  

 Det er med andre ord den begærende stats egne myndigheder, som er  

 ansvarlig for protokollering af forklaringerne i overensstemmelse med  

 national ret.
Referatet sendes til den begærende medlemsstats  

 kompetente myndighed.
Stk. 7 vedrører refusion af udgifter.
Det  

 følger af bestemmelsen, at den begærende medlemsstat skal  

 refundere visse af de udgifter, som den anmodede medlemsstat pådrager  

 sig i forbindelse med en afhøring ved hjælp af videokonference.  

 Bestemmelsen indeholder en opregning af disse udgifter.
Den anmodede  

 medlemsstat kan dog give afkald på at få refunderet alle eller  

 nogle af disse udgifter.
 Det følger af stk. 8, at hver medlemsstat  

 træffer de nødvendige foranstaltninger til at sikre, at dens  

 nationale ret finder anvendelse, når vidner eller sagkyndige  

 afhøres på dens område i overensstemmelse med artikel 10  

 og nægter at afgive forklaring, selv om de er forpligtet dertil, eller  

 afgiver falsk forklaring på samme måde, som hvis  

 afhøringen fandt sted i en national retssag.
I henhold til stk. 9 kan medlemsstaterne vælge  

 også at anvende artikel 10 ved afhøring af en tiltalt ved  

 hjælp af videokonference.
Det står de enkelte medlemsstater  

 fuldstændig frit, om de vil imødekomme anmodninger om  

 sådanne afhøringer.
En medlemsstat kan afgive en generel  

 erklæring om, at den ikke imødekommer sådanne anmodninger,  

 og kan senere trække en sådan erklæring tilbage.
De berørte medlemsstater skal i givet fald  

 udtrykkeligt aftale at foretage afhøring af en tiltalt ved hjælp  

 af videokonference og skal samtidig aftale, hvilke foranstaltninger der skal  

 træffes i den forbindelse.
Disse foranstaltninger  

 iværksættes i overensstemmelse med medlemsstaternes nationale ret  

 og Den Europæiske Menneskerettighedskonvention og andre relevante  

 internationale instrumenter.
For at beskytte den tiltalte er det altid en betingelse,  

 at denne giver sit samtykke inden afhøringen.
Eftersom en tiltalts  

 stilling i sagens natur er forskellig fra et vidnes eller en sagkyndigs,  

 fastsættes det endvidere, at Rådet skal fastsætte de  

 bestemmelser, der måtte være nødvendige for at beskytte  

 tiltaltes rettigheder.
Fastsættelsen af sådanne bestemmelser er  

 dog ikke nogen forudsætning for, at stk. 9 kan finde  

 anvendelse.
 I relation til afhøring af vidner og sagkyndige ved  

 hjælp af telefonkonference følger det af artikel 11,  

 stk. 1, at hvis en person befinder sig på én medlemsstats  

 område, og skal afhøres som vidne eller sagkyndig af de  

 judicielle myndigheder i en anden medlemsstat, kan denne medlemsstat, hvis  

 der er hjemmel herfor i national ret, anmode om bistand fra den første  

 medlemsstat med henblik på at foretage afhøring ved hjælp  

 af telefonkonference.
Det fremgår af den forklarende rapport, at denne  

 form for afhøring kan være særlig praktisk i situationer,  

 hvor der f.eks. er brug for en forklaring om et rutinespørgsmål  

 fra et vidne.
Endvidere er det forholdsvis nemt og billigt at foranstalte og  

 foretage sådanne afhøringer.
 Stk. 2-5 indeholder de nærmere regler for  

 afhøring af vidner og sagkyndige ved hjælp af  

 telefonkonference.
 Det fremgår af stk. 2, at afhøring kun  

 kan foretages ved hjælp af telefonkonference, hvis vidnet eller den  

 sagkyndige indvilliger i, at afhøringen foregår på denne  

 måde.
 Det fremgår af stk. 3, at den anmodede  

 medlemsstat skal tillade afhøring ved hjælp af  

 telefonkonference, hvis dette ikke strider mod dens grundlæggende  

 retsprincipper.
Stk. 4 stiller nogle krav til indholdet af de  

 oplysninger, der skal meddeles i forbindelse med en anmodning om  

 afhøring ved hjælp af telefonkonference.
Foruden de oplysninger  

 om navn, adresse m.v., der er nævnt i artikel 14 i 1959-konventionen,  

 skal anmodningen indeholde oplysning om navnet på den judicielle  

 myndighed og de personer, der skal foretage afhøringen, samt en  

 angivelse af, at vidnet eller den sagkyndige er rede til at medvirke ved en  

 afhøring ved hjælp af telefonkonference.
Det følger af stk. 5, at den praktiske  

 tilrettelæggelse af afhøringen aftales mellem de berørte  

 medlemsstater.
Det fremgår endvidere af stk. 5, at i forbindelse  

 med en sådan aftale forpligter den anmodede medlemsstat sig til at  

 underrette vidnet eller den sagkyndige om tid og sted for afhøringen  

 (stk. 5, litra a), sørge for identifikation af vidnet eller den  

 sagkyndige (stk. 5, litra b), og kontrollere, at vidnet eller den  

 sagkyndige har indvilliget i afhøring ved hjælp af  

 telefonkonference (stk. 5, litra c).
I henhold til stk. 5 kan den anmodede medlemsstat for  

 så vidt angår den praktiske tilrettelæggelse af  

 afhøringen kræve, at bestemmelserne i artikel 10, stk. 5 og  

 8 (om henholdsvis fremgangsmåde, vidnetvang og strafansvar for falsk  

 forklaring), finder anvendelse i forbindelse med afhøringen, i det  

 omfang de er relevante.
Artikel 10, stk. 7 (om udgifter), finder  

 automatisk anvendelse, medmindre de berørte medlemsstater aftaler  

 andet.
3.2.3.2. Justitsministeriets  

 overvejelser Det følger af retsplejelovens § 190, 1. pkt.,  

 at reglerne i retsplejeloven finder anvendelse på  

 vidneafhøringer efter begæring af udenlandske myndigheder.
Det  

 følger endvidere af retsplejelovens § 190, 2. pkt., at en  

 anmodning om iagttagelse af en særlig form eller fremgangsmåde  

 så vidt muligt bør imødekommes, medmindre dette vil  

 være åbenbart uforeneligt med landets retsorden.
Det  

 følger endelig af retsplejelovens § 209, at de om vidner givne  

 regler med de lempelser, der følger af forholdets natur, skal anvendes  

 på syns- og skønsmænd, for så vidt bestemmelserne i  

 kapitlet 19 om syn og skøn ikke er til hinder derfor.
Retsplejelovens § 190 sammenholdt med § 209  

 giver hjemmel til at foretage afhøring her i landet af vidner og syns-  

 og skønsmænd til brug for retssager, herunder straffesager, der  

 behandles i udlandet.
Hverken de nævnte bestemmelser eller  

 retsplejeloven i øvrigt indeholder klar hjemmel til at foretage  

 afhøring af vidner eller syns- og skønsmænd ved  

 hjælp af videokonference eller telefonkonference som forudsat i  

 konventionens artikel 10 og artikel 11, herunder således, at  

 afhøringen foregår under ledelse af den udenlandske myndighed.
I  

 praksis synes anvendelse af telefonmøder dog at finde sted i et vist  

 omfang, f.eks. i forbindelse med forberedelse af civile sager (se  

 forudsætningsvis U 2001 s. 1891 V).
 Efter artikel 10, stk. 2, har den anmodede  

 medlemsstat som udgangspunkt pligt til at imødekomme en anmodning om  

 afhøring af vidner eller sagkyndige ved hjælp af  

 videokonference, og det følger af artikel 10, stk. 9,  

 modsætningsvis, at en medlemsstat ikke har mulighed for at tage  

 forbehold for artikel 10, stk. 1 til 8, vedrørende  

 afhøring af vidner eller sagkyndige ved hjælp af  

 videokonference.
 Tilsvarende følger det af artikel 11, stk. 3,  

 at en medlemsstat som udgangspunkt har pligt til at tillade afhøring  

 ved hjælp af telefonkonference, og medlemsstaterne har ikke mulighed  

 for at tage forbehold for artikel 11.
 For at gøre det muligt for Danmark at ratificere  

 konventionen, bør der derfor tilvejebringes klar hjemmel til, at  

 danske myndigheder, i det omfang det følger af artikel 10 eller  

 artikel 11, har mulighed for at imødekomme en anmodning fra en anden  

 medlemsstat om afhøring her i landet af et vidne eller en sagkyndig  

 ved hjælp af videokonference eller telefonkonference, herunder  

 således at selve afhøringen foregår fra udlandet.
Afhøring af vidner eller sagkyndige ved hjælp  

 af videokonference eller telefonkonference indeholder to aspekter.
For det  

 første rejser det spørgsmål om, hvorvidt og under hvilke  

 betingelser en medlemsstat vil tillade afhøring af vidner og  

 sagkyndige ved hjælp af videokonference eller telefonkonference i  

 forbindelse med behandlingen af nationale straffesager.
For det andet rejser  

 det spørgsmål om, hvorvidt og under hvilke betingelser en  

 medlemsstat har pligt til at imødekomme en anmodning fra en anden  

 medlemsstat om at tillade afhøring af vidner og sagkyndige ved  

 hjælp af videokonference eller telefonkonference i forbindelse med  

 behandlingen af straffesager i den anden medlemsstat.
Artikel 10 og artikel  

 11 regulerer alene det sidst nævnte spørgsmål.
I forbindelse med dette lovforslag foreslås det  

 alene at tilvejebringe klar hjemmel til, at danske myndigheder, i det omfang  

 det følger af artikel 10 eller artikel 11, har mulighed for at  

 imødekomme en anmodning fra en anden medlemsstat om at medvirke til  

 afhøring af et vidne eller en sagkyndig i forbindelse med behandlingen  

 af en straffesag i den anden medlemsstat.
Spørgsmålet om,  

 hvorvidt og under hvilke betingelser det skal være muligt i forbindelse  

 med behandlingen af straffesager her i landet at foretage afhøring af  

 vidner eller sagkyndige ved hjælp af videokonference eller  

 telefonkonference, hvad enten der er tale om personer, der befinder sig her i  

 landet eller i udlandet, behandles derfor ikke i dette lovforslag.
Baggrunden herfor er, at spørgsmålet om brug  

 af videomøder og telefonmøder i bl.a. straffesager, der  

 behandles her i landet, er udførligt behandlet i betænkning nr.  

 1401/2001 fra Retsplejerådet om reform af den civile retspleje I  

 (Instansordningen, byrettens sammensætning og almindelige regler om  

 sagsbehandlingen i første instans), jf. kapitel 12 (side 337 ff.).  

 Retsplejerådets betænkning er sendt i høring hos en  

 række myndigheder og organisationer m.v.
Retsplejerådet  

 foreslår bl.a., at der indsættes regler i retsplejeloven om  

 afhøring af vidner og sagkyndige via videoforbindelse samt i visse  

 begrænsede tilfælde via telefonforbindelse.
Regeringen er  

 grundlæggende positivt indstillet overfor forslaget, der imidlertid har  

 sammenhæng med betænkningens øvrige forslag og med  

 forslaget om færre og større retskredse i betænkning  

 1398/2001 fra Domstolenes Strukturkommission, herunder navnlig for så  

 vidt angår forslagets udgiftsmæssige konsekvenser.
Regeringens  

 stillingtagen til forslaget afventer på den baggrund en samlet  

 stillingtagen til forslagene i de to betænkninger, hvilket tidligst kan  

 ske, når der også har været lejlighed til at foretage en  

 bred høring over Politikommissionens forslag om ændret  

 politikredsinddeling, som er afgivet den 21. februar 2002.
Det fremgår hverken af ordlyden af artikel 10 eller  

 den forklarende rapport, hvad der skal forstås ved »afhøring ved  

 hjælp af videokonference«.
Afhøring ved hjælp af  

 videokonference må imidlertid indebære, at den judicielle  

 myndighed i den begærende medlemsstat har mulighed for   ved  

 hjælp af tekniske hjælpemidler (videoudstyr)   at se, høre  

 og kommunikere med den person, der afgiver forklaring, og som befinder sig  

 på den anmodede medlemsstats område.
Kommunikationen må  

 være tovejs, således at også den afhørte er i stand  

 til at se, høre og kommunikere med den judicielle myndighed, der har  

 anmodet om afhøringen.
Dette synes forudsat i artikel 10, stk. 5,  

 litra c, hvorefter afhøringen foretages direkte af eller under ledelse  

 af den begærende medlemsstats judicielle myndighed.
Ligeledes fremgår det ikke udtrykkeligt af artikel  

 11 eller den forklarende rapport, hvad der forstås ved »afhøring  

 ved hjælp af telefonkonference«.
Afhøring ved hjælp af  

 telefonkonference må imidlertid indebære, at den judicielle  

 myndighed i den begærende medlemsstat har mulighed for   ved  

 hjælp af tekniske hjælpemidler (såsom telefon eller  

 mobiltelefon)   at høre og kommunikere med den person, der afgiver  

 forklaring, og som befinder sig på den anmodede medlemsstats  

 område.
På samme måde må den afhørte  

 være i stand til at høre og kommunikere med den judicielle  

 myndighed, der har anmodet om afhøringen.
Som nævnt benytter konventionen udtrykkene  

 »afhøring ved hjælp af videokonference« og »afhøring ved  

 hjælp af telefonkonference«.
I Retsplejerådets betænkning  

 1401/2001 anvendes udtrykket »fjernkommunikation med billede«, når  

 afhøringen foregår via en videoforbindelse, mens udtrykket  

 »fjernkommunikation uden billede« anvendes, når afhøringen  

 foregår via en telefonforbindelse.
Retsplejerådet har valgt de  

 mere abstrakte udtryk »fjernkommunikation med billede« og »fjernkommunikation  

 uden billede« for at understrege, at det er uden betydning, hvilken teknisk  

 fremgangsmåde der anvendes.
I telelovgivningen anvendes ikke udtrykket  

 »fjernkommunikation«, men derimod udtrykket »telekommunikation«.
Udtrykket  

 »telekommunikation« er ikke særskilt defineret i telelovgivningen, men  

 efter almindelig dansk sprogbrug forstås ved begrebet det at sende  

 eller modtage meddelelser ved hjælp af telefon, telegraf, radio eller  

 fjernsyn.
Også dette udtryk kan betegnes som teknologisk neutralt, idet  

 selve den tekniske fremgangsmåde er uden betydning.
Ved gennemførelsen af artikel 10 og artikel 11 i  

 EU-retshjælpskonventionen bør der efter Justitsministeriets  

 opfattelse anvendes teknologisk neutrale udtryk.
Samtidig finder  

 Justitsministeriet, at udtrykket »telekommunikation«, der allerede anvendes i  

 telelovgivningen i dag, bør foretrækkes frem for det af  

 Retsplejerådet anvendte udtryk »fjernkommunikation«.
 På den baggrund anvender lovforslaget udtrykket  

 »telekommunikation med billede« frem for »afhøring ved hjælp af  

 videokonference« og udtrykket »telekommunikation uden billede« frem for  

 »afhøring ved hjælp af telefonkonference«.
Som nævnt følger det af artikel 10,  

 stk. 9, at medlemsstaterne kan vælge også at anvende artikel  

 10 ved afhøring af en tiltalt ved hjælp af videokonference,  

 såfremt den pågældende samtykker heri.
Det står de  

 enkelte medlemsstater fuldstændig frit, om de vil imødekomme  

 anmodninger om sådanne afhøringer.
En medlemsstat kan afgive en  

 generel erklæring om, at den ikke imødekommer sådanne  

 anmodninger, og kan senere trække en sådan erklæring  

 tilbage.
I forbindelse med Danmarks ratifikation af konventionen vil der i  

 medfør af artikel 27, stk. 2, sammenholdt med artikel 10,  

 stk. 9, blive afgivet en erklæring om, at Danmark ikke  

 imødekommer anmodninger om afhøring af en tiltalt ved  

 hjælp af videokonference.
Baggrunden herfor er, at  

 spørgsmålet om afhøring af en tiltalt ved hjælp af  

 videokonference rejser nogle principielle og retssikkerhedsmæssige  

 spørgsmål.
Disse spørgsmål indgår i  

 Retsplejerådets overvejelser, jf. betænkning 1401/2000, kapitel  

 12, pkt. 4.4, side 352 ff.
Retsplejerådet foreslår således,  

 at det i straffesager her i landet kun i begrænset omfang skal  

 være muligt at afhøre en tiltalt via videokonference, selv om  

 den pågældende samtykker heri.
Afhøring ved hjælp af telefonkonference i  

 medfør af artikel 11 kan ikke anvendes på tiltalte.
Artikel 11  

 adskiller sig endvidere væsentligt fra afhøring ved hjælp  

 af videokonference i medfør af artikel 10 derved, at afhøring  

 ved hjælp af telefonkonference altid er betinget af, at vidnet eller  

 den sagkyndige indvilliger i, at afhøringen foregår på  

 denne måde.
Det bør derfor udtrykkeligt fremgå af  

 retsplejeloven, at afhøring ved hjælp af telefonkonference er  

 betinget af vidnets eller den sagkyndiges samtykke.
Et sådant samtykke  

 vil skulle foreligge på det tidspunkt, hvor afhøringen  

 påbegyndes, og et samtykke vil kunne tilbagekaldes under  

 afhøringen.
Det beror således i det hele på frivillighed,  

 om vidnet eller den sagkyndige ønsker at medvirke til en  

 afhøring ved hjælp af telefonkonference.
Det vil dog ofte  

 være i vidnets eller den sagkyndiges egen interesse frivilligt at  

 medvirke til en sådan form for afhøring.
Hvis vidnet eller den  

 sagkyndige ikke ønsker at medvirke, vil den begærende  

 medlemsstat kunne anmode om en sædvanlig afhøring for en dansk  

 domstol, jf. retsplejelovens § 190, eller om en afhøring ved  

 hjælp af videokonference, jf. retsplejelovens § 190 som  

 foreslået affattet ved dette lovforslag.
I sådanne tilfælde  

 vil vidnet have pligt til at medvirke efter de almindelige regler om  

 vidnepligt.
Det forhold, at afhøringen er betinget af vidnets eller  

 den sagkyndiges samtykke, indebærer endvidere, at retsplejelovens  

 bestemmelser om tvangsmidler over for vidner, jf. retsplejelovens § 178,  

 ikke vil skulle finde anvendelse.
Derimod bør et vidne eller en  

 sagkyndig, der indvilliger i en afhøring ved hjælp af  

 telefonkonference, kunne straffes for falsk forklaring (se nedenfor).
Efter Justitsministeriets opfattelse bør  

 afhøringer ved hjælp af videokonference eller telefonkonference  

 af vidner eller sagkyndige, der befinder sig her i landet, foregå ved  

 domstolene.
Det bør derfor være retten, der indkalder den  

 person, der skal afhøres, til at give møde i overensstemmelse  

 med formkravene i dansk ret, jf. konventionens artikel 10, stk. 4 for  

 så vidt angår videokonference.
Med hensyn til indkaldelse til  

 afhøring ved hjælp af telefonkonference vil det skulle  

 fremgå af indkaldelsen, at vidnet eller den sagkyndige ikke har pligt  

 til at medvirke ved afhøringen.
Efter artikel 10, stk. 2, og artikel 11, stk. 3,  

 har den anmodede medlemsstat pligt til at tillade afhøring ved  

 hjælp af videokonference eller telefonkonference, forudsat at  

 anvendelse af videokonference eller telefonkonference ikke strider mod dens  

 grundlæggende retsprincipper.
Formuleringen »grundlæggende  

 retsprincipper« er ikke nærmere defineret i konventionen, og en  

 tilsvarende formulering er ikke anvendt i retsplejeloven.
Ved  

 vidneafhøringer efter begæring af udenlandske myndigheder  

 følger det af retsplejelovens § 190, at en anmodning om  

 iagttagelse af en særlig form eller fremgangsmåde så vidt  

 muligt bør imødekommes, medmindre dette vil være  

 »åbenbart uforeneligt med landets retsorden«.
En tilsvarende  

 formulering er anvendt i retsplejelovens § 223 a og § 479 (om  

 anerkendelse og fuldbyrdelse af udenlandske domme m.v. her i landet). Efter  

 Justitsministeriets opfattelse er der ikke nogen væsentlig  

 indholdsmæssig forskel på de to formuleringer.
Derimod bør  

 det præciseres, at en anmodning om afhøring ved hjælp af  

 videokonference eller telefonkonference »skal« (i modsætning til  

 »bør«) imødekommes, medmindre det vil være åbenbart  

 uforeneligt med landets retsorden, jf. herved også ovenfor under pkt.  

 3.1.4 om artikel 4 i EU-retshjælpskonventionen.
Efter artikel 10, stk. 2, er den anmodede  

 medlemsstats pligt til at tillade afhøring ved hjælp af  

 videokonference endvidere betinget af, at den råder over de tekniske  

 hjælpemidler, der er nødvendige for at gennemføre en  

 sådan afhøring.
Råder den anmodede medlemsstat ikke over  

 de tekniske hjælpemidler, der er nødvendige for en  

 videokonference, kan den begærende medlemsstat stille dem til  

 rådighed efter aftale med den anmodede medlemsstat.
Formålet med  

 dette lovforslag er som nævnt alene at tilvejebringe det  

 nødvendige retlige grundlag for, at danske domstole har mulighed for  

 at imødekomme en anmodning fra en anden medlemsstat om afhøring  

 ved hjælp af videokonference.
Hvorvidt danske domstole i praksis vil  

 have mulighed for at medvirke ved en sådan form for afhøring vil  

 afhænge af, om domstolene råder over de nødvendige  

 tekniske hjælpemidler.
Så længe domstolene ikke råder  

 over de nødvendige tekniske hjælpemidler, vil en sådan  

 afhøring alene kunne gennemføres, hvis den begærende  

 medlemsstat i overensstemmelse med artikel 10, stk. 2, stiller disse  

 hjælpemidler til rådighed.
Kravet i retsplejelovens § 190  

 om, at anmodninger »så vidt muligt« imødekommes, bør  

 derfor opretholdes også i relation til afhøring ved hjælp  

 af videokonference.
Såfremt der i overensstemmelse med  

 Retsplejerådets anbefalinger på et senere tidspunkt  

 indføres mulighed for at foretage afhøringer i danske sager ved  

 anvendelse af tekniske hjælpemidler som video m.m., vil dette  

 gøre det nemmere for danske domstole at imødekomme anmodninger  

 fra udenlandske myndigheder om afhøring ved hjælp af  

 videokonferencer.
 Artikel 10, stk. 5, og artikel 11, stk. 5,  

 indeholder nærmere bestemmelser om den fremgangsmåde, der skal  

 anvendes i forbindelse med afhøring ved hjælp af videokonference  

 eller telefonkonference.
Ved afhøring ved hjælp af telefonkonference  

 aftales den praktiske tilrettelæggelse mellem de berørte  

 medlemsstater.
Retten vil have pligt til at underrette vidnet eller den  

 sagkyndige om tid og sted for afhøringen, sørge for  

 identifikation af vidnet eller den sagkyndige og kontrollere, at vidnet eller  

 den sagkyndige har indvilget i afhøringen ved hjælp af  

 telefonkonference.
For så vidt angår afhøring ved  

 hjælp af videokonference følger det af artikel 10, stk. 5,  

 litra a, at en repræsentant for den anmodede medlemsstats judicielle  

 myndighed, om nødvendigt bistået af en tolk, overværer  

 afhøringen og er ansvarlig for identifikation af den person, der skal  

 afhøres, og for overholdelsen af de grundlæggende retsprincipper  

 i den anmodede medlemsstat.
Efter Justitsministeriets opfattelse bør  

 det være en dommer (herunder en retsassessor eller en  

 dommerfuldmægtig), der overværer afhøringen og er  

 ansvarlig for identifikation af den person, der skal afhøres.
Dommeren  

 vil skulle påse, at retsplejelovens regler overholdes.
Dommeren vil i  

 den forbindelse skulle vejlede om reglerne om vidnefritagelse og  

 vidneudelukkelse, jf. retsplejelovens § 173, stk. 1, jf.  

 §§ 169-172. Dommeren vil ligeledes have pligt til at gribe ind, hvis  

 dommeren vurderer, at afhøringen sker i strid med grundlæggende  

 principper i retsplejeloven, herunder hvis der opstår  

 spørgsmål om, hvorvidt den afhørte har pligt til at  

 besvare bestemte spørgsmål.
Den afhørte kan påberåbe sig ret til at  

 nægte at afgive forklaring i det omfang det følger af den  

 begærende eller den anmodede medlemsstats lovgivning, jf. artikel 10,  

 stk. 5, litra e.
Dommeren vil som nævnt skulle påse  

 overholdelsen af de danske regler om vidnefritagelse og vidneudelukkelse, jf.  

 retsplejelovens §§ 169-172. Derimod vil dommeren ikke skulle tage  

 stilling til, om den afhørte efter den begærende medlemsstats  

 lovgivning har pligt til at besvare spørgsmål.
Det fremgår af artikel 10, stk. 6, at dommeren  

 ved afhøringens afslutning har pligt til at udfærdige et referat  

 af afhøringen.
Bestemmelsen adskiller sig fra retsplejelovens  

 § 186 derved, at referatet ikke vedrører indholdet af  

 afhøringen.
Efter artikel 10, stk. 6, skal der udarbejdes et  

 referat af afhøringen med angivelse af tid og sted, den afhørte  

 persons identitet, identiteten på alle andre personer i den anmodede  

 medlemsstat, som har deltaget i afhøringen, og den egenskab, hvori de  

 har deltaget, eventuelle edsaflæggelser eller afgivelser af tro og love  

 erklæringer samt de tekniske omstændigheder, under hvilke  

 afhøringen har fundet sted.
Det vil således være op til  

 den begærende medlemsstats judicielle myndigheder at afgøre om  

 og i hvilket omfang indholdet af den afgivne forklaring skal refereres.
Tilsvarende gælder for så vidt angår  

 afhøring ved hjælp af telefonkonference, hvor afhøringen  

 foretages af den judicielle myndighed i den begærende medlemsstat.
Den  

 danske dommer vil heller ikke under sådanne afhøringer have  

 pligt til at referere indholdet af forklaringen.
Den danske dommers pligter efter artikel 10, stk. 6,  

 med hensyn til at referere afhøringen og efter artikel 11,  

 stk. 5, afviger fra retsplejelovens § 186, idet pligten til at  

 referere som nævnt ikke omfatter indholdet af forklaringen.
Det  

 bør derfor præciseres, at § 186 ikke finder anvendelse.
De  

 oplysninger, som dommeren efter artikel 10, stk. 6, (og evt. artikel 11,  

 stk. 5) vil have pligt til at referere, vil allerede efter de  

 gældende regler om retsbøger blive protokolleret.
Pligten til at  

 angive tid og sted, den afhørte persons identitet, identiteten  

 på alle andre personer i den anmodede medlemsstat, som har deltaget i  

 afhøringen, og den egenskab, hvori de har deltaget, følger  

 således af retsplejelovens § 34, stk. 2, nr. 1, 2 og 4.  

 Spørgsmålet om eventuelle edsaflæggelser eller afgivelser  

 af tro og love erklæringer vil kun opstå i tilfælde, hvor  

 den begærende medlemsstat udtrykkeligt har anmodet om overholdelse af  

 særlige formkrav eller fremgangsmåder, jf. konventionens artikel  

 4, stk. 1. Sådanne oplysninger vil blive protokolleret i  

 medfør af retsplejelovens § 35, idet der vil være tale om  

 optagelse i retsbogen af en begæring af den begærende  

 medlemsstat.
For så vidt angår pligten til at angive de tekniske  

 omstændigheder, under hvilke afhøringen har fundet sted, vil  

 oplysning herom efter Justitsministeriets opfattelse ligeledes blive  

 protokolleret i medfør af retsplejelovens § 35, stk. 1,  

 hvorefter retsbogen skal indeholde en kort fremstilling af forhandlingerne.  

 Efter Justitsministeriets opfattelse er det således ikke  

 nødvendigt udtrykkeligt at anføre, at retten i retsbogen skal  

 angive de oplysninger, der efter artikel 10, stk. 6, skal fremgå  

 af referatet.
En udskrift af retsbogen vil i overensstemmelse med artikel 10,  

 stk. 6, blive sendt til den begærende medlemsstat.
Det fremgår af artikel 10, stk. 8, at hver  

 medlemsstat træffer de nødvendige foranstaltninger til at sikre,  

 at dens nationale ret finder anvendelse, når vidner eller sagkyndige  

 afhøres på dens område i overensstemmelse med artikel 10  

 og nægter at afgive forklaring, selv om de er forpligtet dertil, eller  

 afgiver falsk forklaring.
Disse situationer skal behandles på samme  

 måde, som hvis afhøringen fandt sted i en national retssag.
Det  

 følger heraf, at retsplejelovens almindelige bestemmelser om  

 vidnepligt og tvangsmidler over for vidner, jf. navnlig retsplejelovens  

 § 168 og § 178, ligeledes vil skulle finde anvendelse på  

 personer, som afhøres som vidne eller sagkyndig ved hjælp af  

 videokonference i medfør af artikel 10.
På baggrund af det ovenfor anførte  

 foreslås det, at retsplejelovens § 190 omformuleres.
Det  

 bør fremgå af bestemmelsen, at en anmodning om iagttagelse af en  

 særlig form eller fremgangsmåde, herunder afhøring fra  

 udlandet ved anvendelse af telekommunikation, så vidt muligt skal  

 imødekommes.
Herved tilvejebringes der klar hjemmel til, at danske  

 domstole kan imødekomme anmodninger fra udenlandske myndigheder om  

 afhøring ved hjælp af videokonference eller telefonkonference i  

 det omfang, der følger af artikel 10 eller artikel 11 i  

 EU-retshjælpskonventionen.
Som tidligere nævnt bør  

 udtrykket afhøring »ved anvendelse af telekommunikation« anvendes frem  

 for konventionens udtryk »ved hjælp af videokonference og  

 telefonkonference«.
Det bør udtrykkeligt fremgå af bestemmelsen,  

 at en anmodning skal imødekommes, medmindre det vil være teknisk  

 umuligt eller åbenbart uforeneligt med landets retsorden.
Da rettens  

 pligt til at udfærdige et referat af afhøringen ikke omfatter  

 indholdet af afhøringen, men derimod omstændighederne i  

 forbindelse med afhøringen, jf. artikel 10, stk. 6, og artikel  

 11, stk. 5, bør det endvidere fremgå af bestemmelsen, at  

 retsplejelovens § 186 ikke finder anvendelse på sådanne  

 afhøringer.
 Da afhøring ved hjælp af telefonkonference er  

 betinget af vidnets samtykke, fremgår det udtrykkeligt af det  

 foreslåede stk. 2 i retsplejelovens § 190, at et sådan  

 samtykke er påkrævet, og at retsplejelovens bestemmelser om  

 tvangsindgreb over for vidner, jf. retsplejelovens § 178, ikke finder  

 anvendelse på sådanne afhøringer.
 Om det nærmere indhold af den foreslåede  

 bestemmelse henvises i øvrigt til bemærkningerne til  

 lovforslagets § 2, nr. 1.
Som nævnt følger det af artikel 10,  

 stk. 8, at en falsk forklaring, der afgives i forbindelse med en  

 afhøring ved hjælp af videokonference, skal være strafbar  

 på samme måde som en falsk forklaring, der afgives ved  

 fremmøde i retten.
Ved afhøring ved hjælp af  

 telefonkonference skal vidnet eller den sagkyndige som nævnt indvillige  

 i, at afhøringen foregår ved hjælp af telefonkonference.  

 Det betyder, at den afhørte ikke vil have pligt til at besvare  

 spørgsmål, og retten bør gøre vidnet eller den  

 sagkyndige opmærksom herpå.
Det bør imidlertid være  

 således, at eventuelle forklaringer også her afgives under  

 strafansvar, og vidnet eller den sagkyndige vil skulle gøres bekendt  

 med strafansvaret, jf. herved artikel 11, stk. 5, hvorefter den anmodede  

 medlemsstat kan gøre sit samtykke til afhøring ved hjælp  

 af telefonkonference betinget af, at de relevante bestemmelser i bl.a.  

 artikel 10, stk. 8, finder hel eller delvis anvendelse.
Efter straffelovens § 158, stk. 1, 1. pkt.,  

 straffes den, som afgiver falsk forklaring for retten.
Bestemmelsen finder  

 tillige anvendelse på falsk forklaring for en udenlandsk ret, jf. 2.  

 pkt.
Kun mundtlige udsagn, der afgives for retten, er strafbare efter  

 bestemmelsen.
Det kan give anledning til tvivl, om en forklaring, der afgives  

 for en ret ved hjælp af videokonference eller telefonkonference, vil  

 blive anset for at være omfattet af bestemmelsen.
For at undgå  

 enhver tvivl herom, og for at sikre opfyldelsen af artikel 10, stk. 8,  

 bør straffelovens § 158 derfor ændres således, at  

 den, som afgiver falsk forklaring for retten, herunder ved anvendelse af  

 videokonference eller telefonkonference, straffes.
 Den foreslåede formulering, nemlig  

 »telekommunikation«, omfatter både forklaring afgivet ved anvendelse af  

 videokonference og telefonkonference.
 Selv om telefonkonference altid er frivillig for vidnet,  

 vil straffelovens § 159, stk. 2, (om nedsættelse/bortfald af  

 straffen for falsk forklaring) ikke finde anvendelse, medmindre der tillige  

 foreligger en vidnefritagelsesgrund efter retsplejelovens §§ 171 og 172.  

 Der henvises herom til bemærkningerne til lovforslagets § 1.
Den foreslåede ændring af straffelovens  

 § 158, stk. 1, 1. pkt., er generel og omfatter derfor i princippet  

 også vidneafhøringer til brug for en dansk straffesag.
Da de  

 gældende regler i retsplejeloven generelt ikke giver mulighed for  

 vidneafhøring ved hjælp af telekommunikation (videokonference  

 eller telefonkonference) i nationale sager, vil ændringen i  

 første omgang alene få praktisk betydning i kraft af  

 bestemmelsens stk. 1, 2. pkt., og stk. 2, hvoraf det fremgår,  

 at stk. 1 tillige finder anvendelse ved falsk forklaring for en  

 udenlandsk ret eller for EF-domstolen.
Herved opfyldes kravene i  

 EU-retshjælpskonventionen.
Samtidig »fremtidssikres« bestemmelsen  

 således, at det ikke vil være nødvendigt at ændre  

 den på ny, hvis der på et senere tidspunkt indføres  

 mulighed for afhøringer ved hjælp af telekommunikation i danske  

 sager (eller i sager for EU-domstolen). Strafansvaret for falsk forklaring  

 vil i så fald også omfatte sådanne afhøringer.
En falsk forklaring, der afgives ved en  

 grænseoverskridende afhøring, vil være undergivet dansk  

 straffemyndighed, både når den afhørte befinder sig i  

 Danmark, jf. straffelovens § 6, nr. 1, og når forklaringen afgives  

 over for en dansk domstol af en person, der befinder sig i udlandet, jf.  

 straffelovens § 9. Det bemærkes, at ændringen alene  

 angår den tekniske gennemførelse af forklaringen, mens  

 området for, hvornår der foreligger en »forklaring for retten« i  

 bestemmelsens forstand, i øvrigt er uændret.
Det  

 afgørende er således fortsat, på hvilken måde  

 forklaringen indgår i sagen for den ret, hvorfra afhøringen  

 foretages.
 Om det nærmere indhold af den foreslåede  

 bestemmelse henvises i øvrigt til bemærkningerne til  

 lovforslagets § 1.
 Det bemærkes, at konventionen giver den anmodede  

 medlemsstat mulighed for at kræve refusion af de udgifter, der er  

 forbundet med afhøring ved hjælp af videokonference eller  

 telefonkonference, idet den anmodede medlemsstat dog har mulighed for helt  

 eller delvist at give afkald på refusion, jf. konventionens artikel 10,  

 stk. 7, og henvisningen hertil i artikel 11, stk. 5.
3.2.4.  

 Kontrollerede leverancer (artikel  

 12) 3.2.4.1.  

 Konventionens bestemmelse Artikel 12 vedrører kontrollerede leverancer.  

 Bestemmelsen er delvist baseret på artikel 73 i Schengen-konventionen,  

 der samtidig ophæves, men bestemmelsen har et bredere sigte, idet den  

 ikke som Schengen-konventionens artikel 73 er begrænset til leverancer  

 i forbindelse med ulovlig handel med narkotika og psykotrope stoffer.
 Det følger af stk. 1, at hver medlemsstat  

 forpligter sig til efter anmodning fra en anden medlemsstat at tillade  

 kontrollerede leverancer på sit område som led i strafferetlig  

 efterforskning af strafbare handlinger, som kan medføre  

 udlevering.
 En kontrolleret leverance kan f.eks. være en  

 forsendelse af narkotika, der, på trods af politiets viden om  

 forsendelsens indhold, får lov til at fortsætte under politiets  

 overvågning med henblik på, at politiet herved kan afsløre  

 forsendelsens bagmænd.
Spørgsmålet om, hvilke strafbare handlinger  

 der kan medføre udlevering mellem EU-landene er reguleret i konvention  

 af 27. september 1996 om udlevering mellem Den Europæiske Unions  

 medlemsstater.
Det følger af artikel 2, stk. 1, i denne  

 konvention, at udlevering skal tillades for forbrydelser, som efter  

 lovgivningen i den begærende medlemsstat kan medføre en  

 frihedsstraf eller sikkerhedsforanstaltning af en varighed på mindst  

 tolv måneder, og efter lovgivningen i den anmodede medlemsstat en  

 frihedsstraf eller sikkerhedsforanstaltning af en varighed på mindst 6  

 måneder.
Det følger af stk. 2, at beslutninger om  

 anvendelse af kontrollerede leverancer i hvert enkelt tilfælde  

 træffes af den anmodede medlemsstats kompetente myndigheder under  

 behørigt hensyn til denne medlemsstats nationale ret.
Det er  

 således den anmodede medlemsstat, der afgør, om en kontrolleret  

 leverance skal finde sted på dens område.
 Det følger af stk. 3, at kontrollerede  

 leverancer finder sted efter procedurerne i den anmodede medlemsstat.  

 Beføjelsen til at handle og til at styre og kontrollere operationerne  

 tilfalder de kompetente myndigheder i denne medlemsstat.
3.2.4.2. Justitsministeriets  

 overvejelser Hverken konventionen eller den forklarende rapport  

 definerer, hvad der skal forstås ved »kontrollerede leverancer« som led  

 i strafferetlig efterforskning, og udtrykket bør fortolkes i  

 overensstemmelse med national ret og praksis.
Der findes ingen udtrykkelig  

 regulering i retsplejeloven af dette efterforskningsmiddel.
Kontrollerede  

 leverancer anvendes imidlertid af dansk politi, navnlig som led i  

 efterforskningen af narkotikakriminalitet.
 I betænkning nr. 1023 fra 1984 om politiets indgreb  

 i meddelelseshemmeligheden og anvendelse af agenter anføres det  

 på side 127, at der ved en kontrolleret leverance forstås, at  

 politiet har kendskab til, at der vil blive importeret et kvantum  

 euforiserende stoffer, men undlader at gribe ind, f.eks. ved  

 grænseovergangen, og i stedet følger stoffets videre transport  

 ind i landet med henblik på først at slå til på et  

 belejligt tidspunkt, hvor det bevismæssigt er muligt at ramme en  

 så stor del af organisationen som muligt.
Anvendelsen af kontrollerede leverancer i relation til  

 narkotikakriminalitet er nærmere reguleret i artikel 11 i  

 FN-konventionen af 20. december 1988 imod ulovlig handel med narkotika og  

 psykotrope stoffer (se bekendtgørelse nr. 50 af 17. juni 1993  

 (Lovtidende C)), der som udgangspunkt pålægger medlemsstaterne at  

 medvirke ved gennemførelsen af sådanne leverancer.
I artikel 1  

 er »kontrolleret leverance« defineret således: »Ved »kontrolleret  

 leverance« forstås den fremgangsmåde at tillade ulovlige eller  

 mistænkelige forsendelser af narkotika, psykotrope stoffer, stoffer  

 optaget i tabel I og II vedlagt nærværende konvention, eller  

 stoffer, der erstatter dem, at passere ud af, igennem eller ind i et eller  

 flere landes territorier med disses kompetente myndigheders viden og kontrol  

 med henblik på at identificere personer impliceret i begåelse af  

 forbrydelser i henhold til artikel 3, stk. 1, i nærværende  

 Konvention«.
Konventionen er ratificeret af Danmark den 3. december 1991.  

 Danmark har ikke taget noget forbehold overfor artikel 11 om kontrollerede  

 leverancer.
 Herudover har Højesteret i en dom af 6. november  

 1996 (U 1996 s. 82 H) fastslået, at en konkret gennemført  

 kontrolleret leverance af narkotika var afviklet på en måde, der  

 ikke var i strid med reglerne om agentvirksomhed i retsplejelovens  

 §§ 754 a til 754 e.
 På den baggrund finder Justitsministeriet ikke, at  

 bestemmelsen om kontrollerede leverancer i artikel 12  

 nødvendiggør ændringer i den gældende retstilstand  

 i Danmark eller i øvrigt adskiller sig fra, hvad der også i dag  

 er almindelig praksis på området.
 Danske myndigheder vil således have mulighed for,  

 inden for rammerne af de gældende regler på området,  

 herunder retsplejelovens bestemmelser om agentvirksomhed, at tillade  

 kontrollerede leverancer i medfør af artikel 12. Bestemmelsen er  

 derfor ikke til hinder for en videreførelse af hidtidig praksis  

 på området.
 Den omstændighed, at artikel 12 kun omhandler  

 efterforskning af strafbare handlinger, som kan medføre udlevering,  

 udelukker ikke, at danske myndigheder, inden for rammerne af de  

 gældende regler, tillader kontrollerede leverancer i videre omfang.
Kontrollerede leverancer er en af de  

 efterforskningsmetoder, der kan anvendes, og som må formodes at blive  

 anvendt i stadig stigende omfang, i forbindelse med bekæmpelse af  

 grænseoverskridende kriminalitet.
Anvendelsen af kontrollerede  

 leverancer er imidlertid samtidig en af de efterforskningsmetoder, som giver  

 anledning til en række vanskelige spørgsmål af såvel  

 juridisk som praktisk karakter.
 Kontrollerede leverancer har fortrinsvis været  

 anvendt i forbindelse med bekæmpelse af narkotikakriminalitet, men  

 denne efterforskningsmetode anvendes nu i stigende omfang tillige i sager  

 vedrørende smugling af mennesker, cigaretter og våben.
 Dansk politi og anklagemyndighed medvirker allerede i dag  

 til gennemførelsen af kontrollerede leverancer ind i, ud af eller  

 gennem Danmark.
På denne baggrund er Justitsministeriet ved at  

 udarbejde retningslinjer til politi og anklagemyndighed for  

 grænseoverskridende, kontrollerede leverancer.
Retningslinjerne  

 forventes udsendt i foråret 2002 og vil blive sendt til Folketingets  

 Retsudvalg til orientering.
3.2.5.  

 Fælles efterforskningshold (artikel  

 13) 3.2.5.1.  

 Konventionens bestemmelse Artikel 13 vedrører fælles  

 efterforskningshold, og er en nyskabelse i forhold til både  

 1959-konventionen og Schengen-konventionen.
Det fremgår af stk. 1, at de kompetente  

 myndigheder i to eller flere medlemsstater ved fælles aftale kan  

 oprette fælles efterforskningshold med henblik på strafferetlig  

 efterforskning i en eller flere af de medlemsstater, der opretter holdet.  

 Medlemsstaterne har ikke nogen pligt til at oprette eller deltage i  

 fælles efterforskningshold.
Sådanne efterforskningshold oprettes  

 med et bestemt formål og for et begrænset tidsrum, der kan  

 forlænges efter fælles overenskomst.
Sammensætningen af  

 holdet fastsættes i aftalen.
Bestemmelsen nævner nogle eksempler  

 på, hvornår fælles efterforskningshold især kan  

 oprettes.
Fælles efterforskningshold kan især oprettes, hvis en  

 medlemsstats efterforskning af strafbare handlinger  

 nødvendiggør en vanskelig og krævende efterforskning, der  

 har forbindelse til andre medlemsstater (litra a), eller hvis flere  

 medlemsstater er i færd med at efterforske strafbare handlinger, der  

 som følge af sagens omstændigheder kræver, at de  

 berørte medlemsstater koordinerer og afstemmer deres indsats (litra  

 b). Det fremgår endvidere af stk. 1, at anmodning om oprettelse af  

 et fælles efterforskningshold kan fremsættes af en hvilken som  

 helst af de berørte medlemsstater.
Holdet oprettes i en af de  

 medlemsstater, hvor efterforskningen formodes at skulle finde sted.
Stk. 2 fastsætter nogle krav til, hvilke  

 oplysninger en anmodning om oprettelse af fælles efterforskningshold  

 skal indeholde.
Foruden de oplysninger, som er nævnt i artikel 14 i  

 1959-konventionen, skal en anmodning indeholde forslag til  

 sammensætning af holdet.
Stk. 3 indeholder nogle generelle betingelser for den  

 måde, hvorpå fælles efterforskningshold skal operere.
Det  

 fremgår af stk. 3, litra a, at holdet ledes af en  

 repræsentant for den kompetente myndighed, der deltager i den  

 strafferetlige efterforskning, fra den medlemsstat, hvor holdet opererer.  

 Holdets leder handler inden for sine beføjelser i henhold til national  

 ret.
Det fremgår af stk. 3, litra b, at holdet udfører sine  

 operationer i overensstemmelse med national ret i den medlemsstat, hvor det  

 opererer.
Medlemmerne af holdet udfører deres opgaver under ledelse af  

 den person, som er omhandlet i litra a, under hensyn til de betingelser, der  

 er fastlagt af deres egne myndigheder i aftalen om oprettelse af holdet.
Det  

 fremgår af stk. 3, litra c, at den medlemsstat, hvor holdet  

 opererer, træffer de nødvendige organisatoriske foranstaltninger  

 for operationen.
 Det fremgår af stk. 4, at medlemmer af det  

 fælles efterforskningshold, der kommer fra andre medlemsstater end den  

 medlemsstat, hvor holdet opererer, betegnes som medlemmer, der er  

 udlånt til holdet.
Stk. 5 vedrører udlånte medlemmers  

 rettigheder.
Det fremgår af bestemmelsen, at medlemmer, der er  

 udlånt til det fælles efterforskningshold, har ret til at  

 være til stede, når der træffes  

 efterforskningsmæssige foranstaltninger i den medlemsstat, hvor holdet  

 opererer.
Holdets leder kan dog af særlige grunde i overensstemmelse  

 med national ret i den medlemsstat, hvor holdet opererer, træffe anden  

 afgørelse.
Stk. 6 vedrører ligeledes udlånte  

 medlemmers rettigheder.
Det fremgår af bestemmelsen, at et medlem, der  

 er udlånt til det fælles efterforskningshold, i overensstemmelse  

 med national ret i den medlemsstat, hvor holdet opererer, af holdets leder  

 kan få til opgave at gennemføre visse  

 efterforskningsmæssige foranstaltninger, for så vidt dette er  

 godkendt af de kompetente myndigheder i den medlemsstat, hvor holdet  

 opererer, og i den medlemsstat, der har udlånt medlemmet.
Stk. 7 vedrører tilfælde, hvor det  

 fælles efterforskningshold ønsker at træffe  

 efterforskningsmæssige foranstaltninger i en af de deltagende  

 medlemsstater.
Det fremgår af bestemmelsen, at hvis et fælles  

 efterforskningshold finder det nødvendigt at træffe  

 efterforskningsmæssige foranstaltninger i en af de medlemsstater, der  

 har oprettet holdet, kan de medlemmer, der er udlånt til holdet af den  

 pågældende medlemsstat, anmode denne stats kompetente myndigheder  

 om at træffe disse foranstaltninger.
Foranstaltningerne vurderes i den  

 pågældende medlemsstat på samme måde, som hvis der  

 blev anmodet om dem i forbindelse med en national efterforskning.
Stk. 8 vedrører tilfælde, hvor et  

 fælles efterforskningshold har brug for bistand fra andre medlemsstater  

 end dem, der har oprettet holdet, eller fra et tredjeland.
Det fremgår  

 af bestemmelsen, at en sådan anmodning kan fremsættes af de  

 kompetente myndigheder i den medlemsstat, hvor holdet opererer, over for de  

 kompetente myndigheder i den anden berørte stat i overensstemmelse med  

 de relevante aftaler m.v. om retshjælp.
Stk. 9 vedrører udlånte medlemmers  

 videregivelse af oplysninger til holdet.
Det fremgår af bestemmelsen,  

 at et udlånt medlem af et fælles efterforskningshold i  

 overensstemmelse med den nationale ret, som vedkommende er underlagt, og  

 inden for sine beføjelser, kan give holdet oplysninger, som er  

 tilgængelige i den medlemsstat, hvorfra vedkommende er udlånt,  

 med henblik på den strafferetlige efterforskning, som holdet  

 foretager.
Stk. 10 vedrører anvendelse af oplysninger.  

 Det fremgår af bestemmelsen, at oplysninger, som et medlem eller et  

 medlem, der er udlånt til holdet, retmæssigt er kommet i  

 besiddelse af i forbindelse med sin deltagelse i et fælles  

 efterforskningshold, og som ikke på anden vis er tilgængelig for  

 de kompetente myndigheder i de berørte medlemsstater, må  

 anvendes til de formål, der lå til grund for oprettelsen af  

 holdet (litra a). Med forbehold af forudgående samtykke fra den  

 medlemsstat, hvor oplysningerne blev stillet til rådighed, må  

 sådanne oplysninger endvidere anvendes til at afsløre,  

 efterforske og forfølge andre strafbare handlinger (litra b). Samtykke  

 hertil kan kun nægtes i de tilfælde, hvor en sådan  

 anvendelse ville bringe en strafferetlig efterforskning i den  

 pågældende medlemsstat i fare, eller hvor denne medlemsstat ville  

 kunne afslå gensidig retshjælp.
Sådanne oplysninger  

 må endvidere anvendes til at afværge en umiddelbar, alvorlig  

 trussel mod den offentlige sikkerhed, jf. dog litra b, forudsat at der  

 efterfølgende indledes en strafferetlig efterforskning (litra c).  

 Sådanne oplysninger må endelig anvendes til andre formål, i  

 den udstrækning dette er aftalt mellem de medlemsstater, der har  

 oprettet holdet (litra d).
 Stk. 11 sikrer, at artikel 13 ikke berører  

 eventuelle andre eksisterende bestemmelser eller ordninger om oprettelse af  

 fælles efterforskningshold og om sådanne holds operationer.
Stk. 12 giver de medlemsstater, der har oprettet et  

 fælles efterforskningshold, mulighed for at aftale, at andre personer  

 end repræsentanter for deres kompetente myndigheder kan deltage i  

 holdets arbejde.
Stk. 12 taler udtrykkeligt om repræsentanter fra  

 organer, der er oprettet i medfør af traktaten om Den Europæiske  

 Union.
Det kunne f.eks. være et organ som Europol eller et organ, der  

 oprettes, f.eks.
Eurojust, i det omfang de ansatte dér måtte  

 få kompetence til at deltage i sådanne hold.
3.2.5.2. Justitsministeriets  

 overvejelser Artikel 13 (om oprettelse af fælles  

 efterforskningshold) vil kunne få praktisk betydning i tilfælde,  

 hvor dansk politi sammen med myndighederne i en eller flere andre  

 medlemsstater ønsker at oprette et fælles efterforskningshold,  

 f.eks. med henblik på at efterforske grænseoverskridende  

 kriminalitet.
Det vil altid være frivilligt for Danmark, om man  

 ønsker at deltage i et sådant samarbejde.
 Hvis det fælles efterforskningshold i henhold til  

 den indgåede aftale skal operere i en anden medlemsstat, vil det i  

 praksis indebære, at danske politifolk som led i deres deltagelse i det  

 fælles efterforskningsholds arbejde i et vist omfang vil skulle opholde  

 sig i en anden medlemsstat, ligesom de i overensstemmelse med artikel 13 vil  

 deltage i holdets efterforskning i den pågældende  

 medlemsstat.
 Hvis det fælles efterforskningshold i henhold til  

 den indgåede aftale skal operere her i landet, vil det i praksis  

 indebære, at politifolk fra andre medlemsstater som led i deres  

 deltagelse i det fælles efterforskningsholds arbejde i et vist omfang  

 vil skulle opholde sig her i landet, ligesom de i overensstemmelse med  

 artikel 13 vil deltage i holdets efterforskning her i landet.
Et efterforskningshold, som skal operere her i landet, vil  

 altid skulle ledes af en repræsentant for Danmark, jf. artikel 13,  

 stk. 3, litra a.
Holdets danske leder vil endvidere skulle handle inden  

 for sine beføjelser i henhold til dansk ret.
Holdet vil, så  

 længe det opererer her i landet, skulle udføre sine opgaver i  

 overensstemmelse med dansk ret, jf. artikel 10, stk. 3, litra b, og de  

 udenlandske politifolk vil skulle udføre eventuelle opgaver her i  

 landet under dansk ledelse.
Efter konventionen vil de udenlandske politifolk  

 ikke få selvstændige beføjelser her i landet.
De  

 udenlandske politifolk vil, medmindre holdets danske leder måtte  

 beslutte andet, have lov til at være til stede, når holdet  

 foretager efterforskningsskridt her i landet, jf. artikel 10, stk. 5. De  

 udenlandske politifolk vil endvidere kunne få til opgave at foretage  

 visse efterforskningsskridt her i landet.
Dette forudsætter, at holdets  

 danske leder konkret har givet de udenlandske politifolk en sådan  

 opgave, at der er hjemmel hertil i dansk ret, og at danske myndigheder har  

 godkendt dette, jf. artikel 10, stk. 6. De udenlandske politifolk vil,  

 så længe holdet opererer her i landet, være undergivet  

 dansk lovgivning.
Det betyder bl.a., at straffelovens kapitel 16 om  

 forbrydelser i offentlig tjeneste eller hverv m.v. vil finde anvendelse (se  

 nedenfor pkt. 3.2.7 om artikel 15 (om strafferetligt ansvar) og pkt. 3.2.8 om  

 artikel 16 (om civilretligt ansvar) samt lovforslagets § 3).
Efter Justitsministeriets opfattelse vil det ikke  

 kræve særskilt lovregulering at give udenlandske politifolk  

 mulighed for, inden for rammerne af artikel 13, at deltage i fælles  

 efterforskningshold her i landet.
Dansk politi har allerede i dag mulighed  

 for at indgå i et sådant samarbejde med udenlandsk politi om  

 bekæmpelse af bl.a. grænseoverskridende kriminalitet.  

 EU-retshjælpskonventionens artikel 13 er for så vidt en  

 kodificering af gældende praksis på området, men indeholder  

 en udførlig beskrivelse af grundlaget og rammerne for et sådant  

 samarbejde mellem de forskellige medlemsstaters politimyndigheder.
I en række tilfælde indeholder anmodninger om  

 gensidig retshjælp i straffesager tillige en anmodning om, at  

 repræsentanter fra udenlandske myndigheder kan være til stede  

 under gennemførelsen af efterforskningsskridt her i landet.  

 Afgørelsen af, hvorvidt en sådan anmodning skal  

 imødekommes, træffes som udgangspunkt af den politimester, som  

 skal gennemføre anmodningen, idet politimesteren lægger  

 vægt på, om det i den konkrete sag er hensigtsmæssigt, at  

 repræsentanter for udenlandske myndigheder er til stede under  

 efterforskningen.
Som eksempler på sager, hvor dansk politi vil have  

 gavn af tilstedeværelse af repræsentanter for de udenlandske  

 myndigheder, kan nævnes gennemførelse af ransagninger i sager om  

 økonomisk kriminalitet, der forudsætter gennemgang af et  

 omfattende antal dokumenter m.v., som mest hensigtsmæssigt foretages af  

 personer med et indgående kendskab til sagen.
Det gælder  

 endvidere gennemførelse af afhøringer i større og  

 komplicerede sager, hvor danske myndigheder uden tilstedeværelsen af  

 repræsentanter fra de udenlandske myndigheder vil skulle anvende  

 uforholdsmæssigt store ressourcer på at forberede og  

 gennemføre en afhøring.
 Tilsvarende imødekommer udenlandske myndigheder i  

 lignende sager anmodninger fra danske myndigheder om at måtte  

 være til stede under gennemførelsen af efterforskningsskridt,  

 der sker på begæring af danske myndigheder.
3.2.6.  

 Diskrete undersøgelser (artikel  

 14) 3.2.6.1.  

 Konventionens bestemmelse Artikel 14 omhandler diskrete undersøgelser, som  

 foretages af embedsmænd, der arbejder under skjult eller falsk  

 identitet.
 Det fremgår af stk. 1, at medlemsstater kan  

 aftale at bistå hinanden i efterforskningen af strafbare handlinger og  

 lade embedsmænd arbejde under skjult eller falsk identitet (diskrete  

 undersøgelser).
Det fremgår af stk. 2, at anmodninger om  

 diskrete undersøgelser behandles i hvert enkelt tilfælde af den  

 anmodede medlemsstats kompetente myndigheder under behørigt hensyn til  

 national ret og nationale procedurer.
Den begærende medlemsstat og den  

 anmodede medlemsstat aftaler indbyrdes under behørigt hensyn til deres  

 nationale ret og nationale procedurer, hvor længe den diskrete  

 undersøgelse skal vare, hvilke nærmere vilkår der skal  

 gælde herfor, og hvilken retsstilling de berørte  

 embedsmænd skal have under den diskrete undersøgelse.
Det fremgår af stk. 3, at diskrete  

 undersøgelser gennemføres i overensstemmelse med national ret  

 og nationale procedurer i den medlemsstat, på hvis område de  

 foregår.
De berørte medlemsstater samarbejder om forberedelsen  

 og overvågningen af diskrete undersøgelser og træffer  

 foranstaltninger vedrørende sikkerheden for de embedsmænd, der  

 arbejder under skjult eller falsk identitet.
 Det fremgår af stk. 4, at enhver medlemsstat  

 samtidig med afgivelsen af den i artikel 27, stk. 2, omhandlede  

 notifikation kan erklære, at den ikke er bundet af artikel 14. En  

 sådan erklæring kan efter konventionen til enhver tid  

 trækkes tilbage.
3.2.6.2. Justitsministeriets  

 overvejelser Artikel 14 er formuleret meget fleksibelt.
Efter  

 bestemmelsen »kan« medlemsstaterne aftale at bistå hinanden i  

 forbindelse med diskrete undersøgelser.
Anmodninger herom behandles  

 »under behørigt hensyn til national ret og nationale procedurer« i den  

 anmodede medlemsstat.
Diskrete undersøgelser »gennemføres i  

 overensstemmelse med national ret og nationale procedurer« i den medlemsstat,  

 på hvis område den diskrete undersøgelse foregår.  

 Bestemmelsen pålægger således ikke medlemsstaterne nogen  

 pligt til at tillade eller udføre diskrete undersøgelser.
Ikke  

 desto mindre pålægger bestemmelsen medlemsstaterne visse pligter,  

 herunder en pligt til at behandle anmodninger om bistand i forbindelse med  

 diskrete undersøgelser.
I forbindelse med Danmarks ratifikation af konventionen  

 vil der i medfør af artikel 27, stk. 2, sammenholdt med artikel  

 14, stk. 4, blive afgivet en erklæring om, at Danmark ikke er  

 bundet af artikel 14 om diskrete undersøgelser.
Dette indebærer,  

 at Danmark ikke er forpligtet af artikel 14, men udelukker på den anden  

 side ikke, at udenlandske politifolk vil kunne yde bistand til efterforskning  

 af forbrydelser i Danmark i overensstemmelse med dansk ret.
3.2.7.  

 Strafferetligt ansvar (artikel  

 15) 3.2.7.1.  

 Konventionens bestemmelse Artikel 15 indeholder bestemmelser om strafferetligt  

 ansvar for strafbare handlinger begået af eller mod embedsmænd  

 fra en medlemsstat, mens de udfører opgaver på en anden  

 medlemsstats område i medfør af artikel 12 (om kontrollerede  

 leverancer), 13 (om fælles efterforskningshold) og 14 (om diskrete  

 undersøgelser). Det fastsættes, at sådanne  

 embedsmænd i den henseende skal sidestilles med embedsmænd i den  

 medlemsstat, hvor de strafbare handlinger er begået.
3.2.7.2. Justitsministeriets  

 overvejelser Det er almindeligt antaget, at bestemmelserne i  

 straffelovens kapitel 14 og 16 om henholdsvis forbrydelser mod den offentlige  

 myndighed og forbrydelser i offentlig tjeneste eller hverv ikke omfatter  

 udenlandske myndigheder, medmindre andet udtrykkeligt er fastsat, jf. f.eks.  

 Vagn Greve m.fl., Kommenteret straffelov, Speciel del, 6. omarbejdede udgave,  

 1998, side 41 og 88.
På baggrund heraf foreslås der en bestemmelse  

 (se lovforslagets § 3, stk. 1), hvorefter straffelovens kapitel 14  

 og 16 også gælder, når forholdet er begået mod eller  

 af embedsmænd fra et andet medlemsland under udførelse af  

 opgaver i Danmark efter artikel 12 (om kontrollerede leverancer), 13 (om  

 fælles efterforskningshold) i konventionen.
Da Danmark som nævnt  

 i forbindelse med ratifikationen af konventionen vil afgive en  

 erklæring om, at Danmark ikke er bundet af artikel 14 (om diskrete  

 undersøgelser), vil den foreslåede bestemmelse som en konsekvens  

 heraf ikke omfatte artikel 14 i konventionen.
 Den foreslåede bestemmelse vil omfatte  

 embedsmænd fra et andet medlemsland, der er omfattet af  

 EU-retshjælpskonventionen.
 Den foreslåede bestemmelse vil f.eks.  

 indebære, at vold eller trussel om vold mod en fremmed  

 polititjenestemand, der er medlem af et fælles efterforskningshold  

 efter konventionens artikel 13, vil kunne straffes efter straffelovens  

 § 119, stk. 1. På samme måde vil en fremmed  

 polititjenestemand, der uberettiget videregiver fortrolige oplysninger om,  

 hvad han har erfaret under udførelse af opgaver efter artikel 13,  

 kunne straffes for overtrædelse af straffelovens § 152 ff.
Den foreslåede bestemmelse omfatter efter sin ordlyd  

 alle bestemmelserne i straffelovens kapitel 14 og 16. Det er dog selvsagt en  

 forudsætning, at den enkelte bestemmelse efter sit eget indhold kan  

 finde anvendelse.
F.eks. vil straffelovens § 148 om den, som har  

 domsmyndighed eller anden offentlig myndighed til at træffe  

 afgørelse i retsforhold, ikke kunne anvendes på andre  

 medlemslandes polititjenestemænd.
Det skyldes, at  

 EU-retshjælpskonventionen ikke hjemler de nævnte embedsmænd  

 sådanne beføjelser her i landet.
 Af hensyn til anvendelsen af den foreslåede  

 bestemmelse (lovforslagets § 3) i praksis forudsættes det, at  

 dansk politi allerede i forbindelse med indgåelse af aftaler med andre  

 medlemsstater (om kontrollerede leverancer og fælles  

 efterforskningshold) tager stilling til, om en sådan aftale er omfattet  

 af de nævnte bestemmelser i henholdsvis EU-retshjælpskonventionen  

 samt tilsvarende bestemmelser i andre EU-retsakter og  

 2001-tillægsprotokollen med den virkning, at de udenlandske  

 embedsmænd er omfattet af den foreslåede bestemmelse  

 (lovforslagets § 3).
Om det nærmere indhold af den foreslåede  

 bestemmelse henvises i øvrigt til bemærkningerne til  

 lovforslagets § 3. Der henvises endvidere til pkt. 4.2 og 4.3 nedenfor  

 vedrørende artikel 21 i 2001-tillægsprotokollen og til pkt. 5  

 nedenfor vedrørende forslaget til EU-rammeafgørelse om  

 fælles efterforskningshold.
Den foreslåede bestemmelse svarer til  

 § 3, stk. 1, i lov nr. 418 af 10. juni 1997 om Danmarks  

 tiltrædelse af Schengen-konventionen.
 Det bemærkes, at den foreslåede bestemmelse  

 (lovforslagets § 3) er medtaget i dette forslag til en  

 ændringslov, selv om bestemmelsen ikke ændrer eksisterende love.  

 Efter Justitsministeriets opfattelse vil det være  

 hensigtsmæssigt, såfremt den foreslåede bestemmelse og  

 andre tilsvarende bestemmelser (se § 3 i lov om Danmarks  

 tiltrædelse af Schengen-konventionen og § 5 og § 6 i lov nr.  

 318 af 9. maj 2000 om politimæssigt samarbejde i  

 Øresundsregionen) på et tidspunkt kan samles i én lov.  

 Justitsministeriet vil være opmærksom herpå i forbindelse  

 med fremtidig lovgivning på området.
3.2.8.  

 Civilretligt ansvar (artikel  

 16) 3.2.8.1.  

 Konventionens bestemmelse Artikel 16 har til formål at fastlægge  

 retningslinjerne for udbetaling af erstatning for skader, der forvoldes i  

 forbindelse med opgaver, som udføres af en medlemsstats  

 embedsmænd på en anden medlemsstats område i medfør  

 af artikel 12 (om kontrollerede leverancer), 13 (om fælles  

 efterforskningshold) og 14 (om diskrete undersøgelser).
Den grundlæggende regel er, at en medlemsstat er  

 ansvarlig for enhver skade, der forvoldes af dens embedsmænd under  

 sådanne operationer.
Det følger således af stk. 1, at  

 et medlemsland, hvis embedsmænd udfører opgaver efter artikel  

 12, 13 og 14 på et andet medlemslands område, er  

 erstatningsansvarlig efter den lovgivning m.v., der gælder i det  

 sidstnævnte medlemsland.
Dog skal den medlemsstat, på hvis  

 område skaden er forvoldt, i første omgang udbetale erstatning  

 for en sådan skade på samme måde, som hvis den var forvoldt  

 af dens egne embedsmænd, jf. stk. 2. Den anden medlemsstat skal  

 derefter godtgøre hele den erstatning, som er udbetalt til skadelidte  

 eller til personer, der har fremsat erstatningskrav på deres vegne, jf.  

 stk. 3. Bortset fra denne godtgørelse og de erstatningskrav, der  

 måtte gøres gældende over for tredjemand, f.eks. de  

 embedsmænd, der udførte operationerne, kan den medlemsstat,  

 på hvis område skaden er forvoldt, ikke gøre krav på  

 yderligere godtgørelser, jf. stk. 4.
3.2.8.2. Justitsministeriets  

 overvejelser Som nævnt følger det af artikel 16, at det er  

 myndighederne i det medlemsland, hvor skaden sker, som umiddelbart udbetaler  

 erstatningen over for skadelidte.
 Det betyder, at den danske stat efter  

 EU-retshjælpskonventionen vil have pligt til at erstatte skader, der  

 forvoldes af udenlandske embedsmænd her i landet under  

 udførelsen af opgaver efter artikel 12 (om kontrollerede leverancer),  

 13 (om fælles efterforskningshold) og 14 (om diskrete  

 undersøgelser). Da Danmark som nævnt under pkt. 3.2.6 vil afgive  

 en erklæring om, at Danmark ikke er bundet af artikel 14, vil pligten  

 til at erstatte skader efter artikel 16 ikke være relevant for Danmark  

 for så vidt angår artikel 14 (om diskrete  

 undersøgelser).
Da der er tale om en rettighed for borgerne over for den  

 danske stat, finder Justitsministeriet det rigtigst, at der optages en  

 udtrykkelig bestemmelse herom i loven.
Det foreslås derfor at  

 indføre en bestemmelse (se lovforslagets § 3, stk. 2),  

 hvorefter justitsministeren udbetaler erstatning i tilfælde, hvor  

 embedsmænd fra en anden medlemsstat forvolder skade, som efter dansk  

 ret medfører erstatningspligt, under udførelsen af opgaver i  

 Danmark efter artikel 12 og 13 i EU-retshjælpskonventionen.
Efter  

 Justitsministeriets opfattelse må det antages, at bestemmelsen vil  

 få meget begrænset betydning i praksis.
Efter den foreslåede bestemmelse udbetales  

 erstatning af justitsministeren.
I overensstemmelse med almindelig praksis  

 på området, jf.
Justitsministeriets cirkulæreskrivelse af  

 20. juni 1989 om politiets behandling af visse erstatningssager, vil  

 anmodninger om erstatning normalt blive behandlet af den stedlige  

 politimester eller af Rigspolitichefen med mulighed for at få  

 spørgsmålet indbragt for Justitsministeriet.
Om det nærmere indhold af den foreslåede  

 bestemmelse henvises i øvrigt til bemærkningerne til  

 lovforslagets § 3 samt pkt. 3.2.7.2 ovenfor.
Der henvises endvidere til  

 pkt. 4.2 og 4.3 nedenfor vedrørende artikel 21 i  

 2001-tillægsprotokollen og til pkt. 5 nedenfor vedrørende  

 forslaget til EU-rammeafgørelse om fælles efterforkningshold.  

 Den foreslåede bestemmelse svarer til § 3, stk. 2, i lov nr.  

 418 af 10. juni 1997 om Danmarks tiltrædelse af  

 Schengen-konventionen.
3.3.  

 Aflytning af telekommunikation (Afsnit III, artikel 17 til  

 22) 3.3.1.  

 Generelt Artikel 17 til 22 indeholder udførlige regler om  

 aflytning af telekommunikation som led i strafferetlig efterforskning.
Der er  

 tale om en nyskabelse i forhold til såvel 1959-konventionen som  

 Schengen-konventionen, der ikke indeholder udtrykkelige bestemmelser om  

 aflytning af telekommunikation, men som ikke desto mindre anvendes på  

 anmodninger om bistand i forbindelse med aflytning af telekommunikation som  

 led i strafferetlig efterforskning.
 Dansk politi kan allerede i dag sende og modtage  

 anmodninger om bistand til og fra andre lande i forbindelse med aflytning af  

 telekommunikation som led i strafferetlig efterforskning.
 Hvis dansk politi behandler en straffesag her i landet og  

 har brug for at foretage aflytning af telekommunikation i udlandet, f.eks.  

 fordi den sigtede opholder sig i udlandet, kan politiet efter at have  

 indhentet en retskendelse i overensstemmelse med retsplejelovens regler sende  

 en anmodning om bistand til myndighederne i det land, hvor aflytningen skal  

 foregå.
Omvendt kan en udenlandsk myndighed, der efterforsker en  

 straffesag, og har brug for at foretage aflytning af telekommunikation her i  

 landet, f.eks. fordi den sigtede opholder sig her i landet, sende en  

 anmodning om bistand til danske myndigheder.
De danske myndigheder vil  

 behandle anmodningen i overensstemmelse med dansk ret.
Det betyder i praksis,  

 at dansk politi vil indhente en retskendelse vedrørende aflytningen.
I  

 sådanne situationer anvendes retsplejelovens regler analogt.
Anmodninger om bistand vil efter de gældende regler  

 navnlig blive behandlet på grundlag af 1959-konventionen.
Da bistand i  

 forbindelse med aflytning af telekommunikation som led i strafferetlig  

 efterforskning imidlertid ikke er direkte reguleret i 1959-konventionen eller  

 Schengen-konventionen, beror det i høj grad på national ret og  

 landenes velvilje, om anmodninger om aflytning af telekommunikation kan  

 imødekommes.
 EU-retshjælpskonventionen skaber imidlertid et  

 klarere grundlag for samarbejdet mellem EU-landene på dette  

 område og indeholder en detaljeret regulering af forhold, der ikke  

 udtrykkeligt er reguleret i de gældende regler.  

 EU-retshjælpskonventionen opstiller således klare regler for  

 aflytning af telekommunikation som led i strafferetlig efterforskning.
Som følge af udbredelsen af ny teknologi på  

 telemarkedet (mobiltelefoner, satellit-telefoner m.v.) er antallet af  

 situationer, hvor der kan være behov for international bistand til  

 aflytning af telekommunikation, forøget i de senere år.  

 Spørgsmålet om international bistand til aflytning af  

 telekommunikation som led i strafferetlig efterforskning kan således  

 opstå i forskellige situationer: Den person, der skal aflyttes, kan  

 opholde sig i den stat, der anmoder om bistand, den stat, der anmodes om  

 bistand, eller i en helt tredje stat.
I nogle tilfælde kan en stat  

 være i stand til på egen hånd at foretage aflytning af  

 personer, der befinder sig på en anden stats område.
Omvendt kan  

 en stat i andre tilfælde af tekniske grunde være ude af stand til  

 selv at foretage aflytning af personer, der befinder sig på statens  

 eget område.
EU-retshjælpskonventionen behandler ikke kun den  

 traditionelle retshjælpssituation, hvor den person, der skal aflyttes,  

 befinder sig på den anmodede stats område, men opstiller  

 også regler for de øvrige situationer.
De forskellige situationer er i vidt omfang et resultat af  

 den måde, som telekommunikation foregår på i dag.  

 Telekommunikation kan finde sted via det traditionelle fastnet (kabler m.m.),  

 via mobiltelefonnet (f.eks.
GSM-systemet), eller via jordbaserede  

 satellitstationer (såkaldte »gateway-stationer«).
Da telekommunikation som beskrevet kan foregå  

 på forskellige måder, og den aflyttede person kan opholde sig  

 på forskellige landes område, er der i praksis behov for klare  

 regler for, hvordan den begærende og den anmodede stat skal forholde  

 sig i de forskellige situationer.
EU-retshjælpskonventionen opstiller  

 sådanne regler og er samtidig udtryk for en balance mellem på den  

 ene side hensynet til efterforskningen af straffesager og på den anden  

 side hensynet til den aflyttede persons rettigheder.
Den traditionelle retshjælpssituation omfatter  

 tilfælde, hvor den aflyttede person befinder sig på den anmodede  

 medlemsstats område, og hvor telekommunikationen foregår via et  

 telekommunikationssystem på den anmodede medlemsstats område.
Der  

 kan være tale om fastnet, mobiltelefonnet eller en gateway-station  

 på den anmodede medlemsstats område.
I sådanne situationer  

 har den begærende stat brug for bistand fra den anmodede stat.
Artikel  

 18 regulerer bl.a. denne situation.
Der kan imidlertid også være situationer, hvor  

 den aflyttede person befinder sig på den begærende stats eget  

 område, men hvor den begærende stat alligevel ikke er i stand til  

 selv at foretage aflytningen.
Dette kan f.eks. skyldes, at den aflyttede  

 person benytter en mobiltelefon i et grænseområde, og at  

 kommunikationen derfor foregår via et mobiltelefonnet på en anden  

 medlemsstats område.
Det kan også skyldes, at den  

 pågældende benytter en satellit-baseret mobiltelefon, og at  

 kommunikationen foregår via en gateway-station på en anden stats  

 område.
Også i sådanne situationer kan den begærende  

 stat have brug for bistand fra den anmodede stat.
Artikel 18 regulerer derfor  

 også disse situationer.
Endelig kan der være situationer, hvor en stat  

 teknisk er i stand til at foretage aflytning af personer, der opholder sig  

 på en anden stats område, og hvor den ikke har behov for bistand  

 fra den stat, hvor den aflyttede person opholder sig.
Dette kan f.eks.  

 være tilfældet i de ovenfor beskrevne situationer, hvor den  

 person, der ønskes aflyttet, kommunikerer via et mobiltelefonnet eller  

 en gateway-station på den pågældende stats område,  

 selv om vedkommende opholder sig i en anden stat.
I sådanne situationer  

 vil den stat, hvor henholdsvis mobiltelefonnettet eller gateway-statioen er  

 beliggende, teknisk set være i stand til at foretage aflytning uden at  

 involvere den stat, hvor den aflyttede person befinder sig.
Artikel 20  

 opstiller nogle begrænsninger for den pågældende stats  

 handlemuligheder i sådanne situationer, der for så vidt er  

 omvendte i forhold til de ovenfor beskrevne.
Telekommunikation via jordbaserede satellitsystemer giver  

 anledning til særlige vanskeligheder, idet en gateway-station i praksis  

 kan dække flere staters område.
Det betyder i princippet, at den  

 stat, hvor gateway-stationen er placeret, har mulighed for at foretage  

 aflytning af personer, der opholder sig på andre staters område,  

 men hvor kommunikationen foregår via en gateway-station på den  

 aflyttende stats område.
Det betyder i princippet også, at en  

 stat teknisk kan være ude af stand til at foretage aflytning af  

 personer, der befinder sig på dens eget område, fordi  

 kommunikationen foregår via en gateway-station på en anden stats  

 område.
Artikel 19 opstiller nogle regler om, at den stat, hvor  

 gateway-stationen er anbragt, skal gøre stationen tilgængelig  

 for myndighederne i andre stater, såfremt der udbydes telekommunikation  

 over gateway-stationen via tjenesteudbydere i disse stater.
Myndighederne i  

 disse stater vil herved få mulighed for   via den nationale  

 tjenesteudbyder   at foretage aflytning af telekommunikation, der foretages  

 af personer, som befinder sig på deres eget område, men hvor  

 kommunikationen foregår via en gateway-station på en anden stats  

 område.
3.3.2. Myndigheder, der er  

 kompetente til at beordre aflytning af telekommunikation (artikel  

 17) 3.3.2.1. Konventionens  

 bestemmelse Artikel 17 giver en medlemsstat, hvor den myndighed, der  

 har kompetence med hensyn til anvendelse af artikel 18, 19 og 20 (om  

 aflytning af telekommunikation som led i strafferetlig efterforskning), ikke  

 er en judiciel myndighed, mulighed for i medfør af artikel 24,  

 stk. 1, litra e, at udpege en tilsvarende kompetent myndighed, som  

 handler med henblik på strafferetlig efterforskning.
3.3.2.2. Justitsministeriets  

 overvejelser I forhold til Danmark vil det være politiet, der er  

 den »kompetente myndighed« ved anvendelsen af artikel 18, 19 og 20.
 Politiet er således kompetent til at fremsætte  

 og modtage anmodninger om aflytning af telekommunikation, jf. artikel 18.  

 På samme måde vil det være politiet, der gennem eventuelle  

 tjenesteudbydere her i landet kan foretage aflytning af telekommunikation  

 foretaget af personer, der befinder sig på dansk område, men hvor  

 kommunikationen foregår via en såkaldt gateway-station i en andet  

 medlemsstat, jf. artikel 19. Det vil ligeledes være politiet, der er  

 kompetent til at give og modtage underretning om aflytning af  

 telekommunikation uden teknisk assistance fra en anden medlemsstat, jf.  

 artikel 20.
 Dette vil fremgå af den erklæring, der vil  

 blive afgivet i medfør af artikel 24, jf. nedenfor pkt. 3.5.
Det bemærkes, at gennemførelsen af  

 retsanmodninger her i landet er underlagt politimestrenes og  

 anklagemyndighedens kontrol, hvilket bl.a. indebærer, at det er  

 politimestrene og anklagemyndigheden, der tager stilling til udenlandske  

 anmodninger om gennemførelse af strafprocessuelle tvangsindgreb her i  

 landet.
Den omstændighed, at der i forbindelse med  

 gennemførelsen af EU-retshjælpskonventionen, herunder dennes  

 artikel 17 til 22 om indgreb i meddelelseshemmeligheden, tales om, at sagerne  

 behandles af »politiet« indebærer ikke nogen ændring heri.  

 Terminologien svarer til den, der kendes fra bl.a. retsplejelovens kapitel 71  

 om indgreb i meddelelseshemmeligheden.
3.3.3.  

 Anmodninger om aflytning af telekommunikation (artikel  

 18) 3.3.3.1. Konventionens  

 bestemmelse Artikel 18 vedrører fremsættelse og  

 behandling af anmodninger om aflytning af telekommunikation som led i  

 strafferetlig efterforskning.
 Det følger af stk. 1, at med henblik på  

 strafferetlig efterforskning kan en kompetent myndighed i den begærende  

 medlemsstat i overensstemmelse med kravene i national ret fremsætte en  

 anmodning til en kompetent myndighed i den anmodede medlemsstat om  

 aflytning.
Efter bestemmelsen sondres der mellem to former for  

 retshjælp.
Den kompetente myndighed i den begærende medlemsstat  

 kan anmode om aflytning og øjeblikkelig overførsel af  

 telekommunikation til den begærende medlemsstat (stk. 1, litra a),  

 eller aflytning, optagelse og efterfølgende overførsel af  

 optagelsen af telekommunikationen til den begærende medlemsstat  

 (stk. 1, litra b).
Der gælder forskellige regler afhængig af,  

 hvor den aflyttede person befinder sig.
Efter stk. 2, kan der  

 fremsættes anmodninger efter stk. 1, vedrørende den  

 aflyttede persons brug af telekommunikationsmidler, når den aflyttede  

 person befinder sig i den begærende medlemsstat (stk. 2, litra a),  

 den anmodede medlemsstat (stk. 2, litra b) eller en tredje medlemsstat  

 (stk. 2, litra c). Litra a omfatter tilfælde, hvor den aflyttede  

 person befinder sig på den begærende medlemsstats eget  

 område, men hvor den begærende medlemsstat af tekniske  

 årsager ikke selv kan aflytte vedkommendes kommunikation uden teknisk  

 assistance fra den anmodede medlemsstat.
Litra b omfatter det klassiske  

 retshjælpstilfælde, hvor den aflyttede person befinder sig i den  

 anmodede medlemsstat, og vedkommendes kommunikation kan aflyttes i denne  

 medlemsstat.
Litra c omfatter tilfælde, hvor den aflyttede person  

 befinder sig i en tredje medlemsstat, og den begærende medlemsstat har  

 brug for den anmodede medlemsstats tekniske assistance til at aflytte  

 vedkommendes kommunikation (f.eks. fordi den hverken kan aflyttes i den  

 begærende medlemsstat eller den pågældende tredje  

 medlemsstat). Den tredje medlemsstat skal i så fald underrettes i  

 overensstemmelse med artikel 20, stk. 2, litra a, jf. nærmere  

 herom i pkt. 3.3.5 nedenfor.
Det fremgår af stk. 3, hvilke oplysninger  

 anmodninger om aflytning, der fremsættes i henhold til bestemmelsen,  

 skal indeholde.
Stk. 3 træder således i stedet for den  

 generelle bestemmelse i artikel 14 i 1959-konventionen for så vidt  

 angår anmodninger om aflytning af telekommunikation mellem  

 medlemsstaterne.
Anmodningen skal indeholde oplysning om den begærende  

 myndighed (stk. 3, litra a), beslutningen om aflytning (stk. 3,  

 litra b), den aflyttede person (stk. 3, litra c), den strafbare  

 adfærd (stk. 3, litra d), den ønskede varighed  

 (stk. 3, litra e) og tekniske data (stk. 3, litra f).
Mens stk. 2, litra a og c, omhandler situationer,  

 hvor den begærende medlemsstat alene skal yde rent teknisk assistance  

 til en anden medlemsstat i forbindelse med aflytning af personer, der  

 befinder sig på den begærende eller en tredje medlemsstats  

 område, vedrører stk. 2, litra b, som nævnt en  

 egentlig retshjælpssituation, hvor den aflyttede person befinder sig i  

 den anmodede medlemsstat, og vedkommendes telekommunikation skal aflyttes i  

 denne medlemsstat efter nationale regler.
Der gælder derfor  

 særlige krav til oplysningerne i en anmodning om aflytning omfattet af  

 stk. 2, litra b.
Det følger af stk. 4, at en sådan  

 anmodning foruden de i stk. 3 nævnte oplysninger tillige skal  

 omfatte en redegørelse for de konkrete omstændigheder i sagen.  

 Den anmodede medlemsstat kan udbede sig eventuelle supplerende oplysninger,  

 som den måtte finde nødvendig for at afgøre, om den ville  

 træffe den ønskede foranstaltning i en tilsvarende national sag.  

 Bestemmelsen skal ses i sammenhæng med stk. 5, litra b (se  

 nedenfor), der foreskriver, hvornår den anmodede medlemsstat har pligt  

 til at efterkomme en anmodning efter stk. 2, litra b.
De supplerende  

 krav til indholdet af anmodningen finder tillige generelt anvendelse i  

 tilfælde, hvor øjeblikkelig overførsel ikke er mulig, jf.  

 stk. 6 (se nedenfor), det vil sige tilfælde, hvor der vil skulle  

 ske aflytning, optagelse og efterfølgende overførsel af  

 optagelsen af telekommunikationen til den begærende medlemsstat, jf.  

 stk. 1, litra b.
Stk. 5 vedrører den anmodede medlemsstats  

 pligt til at efterkomme anmodninger efter stk. 1, litra a, det vil sige  

 anmodninger om aflytning og øjeblikkelig overførsel af  

 telekommunikation til den begærende medlemsstat.
Efter bestemmelsen  

 gælder der forskellige regler afhængig af, hvor den aflyttede  

 person befinder sig.
Det følger af stk. 5, litra a, at den anmodede  

 medlemsstat forpligter sig til at efterkomme anmodninger efter stk. 1,  

 litra a, i forbindelse med en anmodning som omhandlet i stk. 2, litra a  

 og c, når den har modtaget de i stk. 3, omhandlede oplysninger.  

 Den anmodede medlemsstat kan tillade, at aflytningen sker uden videre  

 formaliteter.
Når der således er tale om aflytning og  

 øjeblikkelig overførsel af telekommunikation (stk. 1,  

 litra a), og den aflyttede person befinder sig i den begærende  

 medlemsstat (stk. 2, litra a) eller en tredje medlemsstat (stk. 2,  

 litra c), har den anmodede medlemsstat pligt til at efterkomme en anmodning,  

 når den har modtaget de i stk. 3, omhandlede oplysninger.
I  

 sådanne tilfælde skal den anmodede medlemsstat ikke foretage en  

 vurdering af, om den ville træffe den ønskede foranstaltning i  

 en tilsvarende national sag.
Baggrunden herfor er, at aflytningen principielt  

 ikke berører den anmodede medlemsstat eller personer på dens  

 område.
Den person, der skal aflyttes, befinder sig ikke på den  

 anmodede medlemsstats område, og straffesagen behandles ikke af den  

 anmodede medlemsstats myndigheder.
Den anmodede medlemsstat skal alene yde  

 teknisk bistand til den begærende medlemsstat, således at den  

 begærende medlemsstat bliver i stand til at aflytte  

 telekommunikationen.
Det følger af stk. 5, litra b, at den anmodede  

 medlemsstat forpligter sig til at efterkomme anmodninger efter stk. 1,  

 litra a, i forbindelse med en anmodning som omhandlet i stk. 2, litra b,  

 når den har fået de i stk. 3 og 4 omhandlede oplysninger,  

 forudsat at den ville træffe den ønskede foranstaltning i en  

 tilsvarende national sag.
Den anmodede medlemsstat kan stille de samme  

 betingelser for at give sit samtykke, som den ville stille i en tilsvarende  

 national sag.
Når der således er tale om aflytning og  

 øjeblikkelig overførsel af telekommunikation til den  

 begærende medlemsstat (stk. 1, litra a), og den aflyttede person  

 befinder sig i den anmodede medlemsstat, og vedkommendes kommunikation kan  

 aflyttes i denne medlemsstat (stk. 2, litra b), har den anmodede  

 medlemsstat kun pligt til at efterkomme anmodningen, når visse  

 betingelser er opfyldt.
For det første skal den anmodede medlemsstat  

 have modtaget de i stk. 3 og 4 omhandlede oplysninger.
For det andet er  

 det en betingelse, at den anmodede medlemsstat ville træffe den  

 ønskede foranstaltning i en tilsvarende national sag.
Baggrunden  

 herfor er, at aflytningen i dette tilfælde berører den anmodede  

 medlemsstat og personer på dens område.
Den person, der skal  

 aflyttes, befinder sig på den anmodede medlemsstats område, og  

 aflytningen foretages af de nationale myndigheder på denne medlemsstats  

 område.
Stk. 6 vedrører den situation, hvor  

 øjeblikkelig overførsel ikke er mulig.
Det følger af  

 bestemmelsen, at såfremt øjeblikkelig overførsel ikke er  

 mulig, forpligter den anmodede medlemsstat sig til at efterkomme anmodninger  

 efter stk. 1, litra b, det vil sige aflytning, optagelse og  

 efterfølgende overførsel af optagelsen af telekommunikationen  

 til den begærende medlemsstat, når den har fået de i  

 stk. 3 og 4 omhandlede oplysninger, forudsat den ville træffe den  

 ønskede foranstaltning i en tilsvarende national sag.
Den anmodede  

 medlemsstat kan stille de samme betingelser for at give sit samtykke, som den  

 ville i en tilsvarende national sag.
Hvis der anmodes om aflytning, optagelse  

 og efterfølgende overførsel kan den anmodede medlemsstat  

 altså generelt kræve, at betingelserne i national ret er opfyldt,  

 også ved assistance til aflytning efter stk. 2, litra a og c, hvor  

 den aflyttede person ikke befinder sig på den anmodede medlemsstats  

 område.
Når en medlemsstat skal optage den aflyttede  

 telekommunikation, sidestilles situationen således altid med  

 tilfælde, hvor den aflyttede person befinder sig på  

 medlemsstatens eget område.
Dette er fundet nødvendigt på  

 grund af den selvstændige indsats, som optagelse og  

 efterfølgende overførsel kræver af de nationale  

 myndigheder.
 Efter stk. 7 kan enhver medlemsstat samtidig med  

 afgivelsen af den i artikel 27, stk. 2, omhandlede notifikation  

 erklære, at den kun er bundet af pligt til optagelse og  

 efterfølgende overførsel efter stk. 6, når den ikke  

 selv er i stand til at foretage øjeblikkelig overførsel (og  

 altså ikke når øjeblikkelig overførsel er udelukket  

 på grund af modpartens forhold). I sådanne tilfælde kan de  

 øvrige medlemsstater anvende princippet om gensidighed.
Det følger af stk. 8, at i forbindelse med en  

 anmodning efter stk. 1, litra b, det vil sige aflytning, optagelse og  

 efterfølgende overførsel af optagelsen af telekommunikationen  

 til den begærende medlemsstat, kan den begærende medlemsstat,  

 når særlige grunde taler herfor, også anmode om en udskrift  

 af optagelsen.
Den anmodede medlemsstat behandler sådanne anmodninger i  

 overensstemmelse med national ret og nationale procedurer.
 Det følger endelig af stk. 9, at den  

 medlemsstat, der modtager oplysninger i henhold til stk. 3 og 4, det vil  

 sige oplysninger i forbindelse med en anmodning om aflytning, behandler disse  

 oplysninger fortroligt i overensstemmelse med national ret.
Det følger af artikel 21, at omkostninger, som  

 teleoperatører eller tjenesteudbydere pådrager sig i forbindelse  

 med udførelsen af anmodninger efter artikel 18, afholdes af den  

 begærende medlemsstat.
Der er her kun tale om de omkostninger, der  

 isoleret set er forbundet med den enkelte aflytning, og ikke  

 teleoperatørens udgifter for at gøre det muligt at foretage  

 aflytningen.
3.3.3.2.  

 Justitsministeriets  

 overvejelser Generelt om retsplejelovens regler Efter retsplejelovens § 780, stk. 1, nr. 1, kan  

 politiet efter reglerne i kapitel 71 foretage indgreb i  

 meddelelseshemmeligheden ved at aflytte telefonsamtaler eller anden  

 tilsvarende kommunikation (telefonaflytning). Indgreb i  

 meddelelseshemmeligheden, herunder telefonaflytning, sker som hovedregel  

 efter forudgående kendelse fra retten, jf. retsplejelovens § 783,  

 stk. 1. I medfør af § 783, stk. 3, kan politiet dog  

 træffe beslutning om at foretage indgrebet, hvis indgrebets  

 øjemed ville forspildes, dersom retskendelse skulle afventes.
I  

 så fald skal politiet snarest muligt og senest inden 24 timer fra  

 indgrebets iværksættelse forelægge sagen for retten.
I  

 § 781 er der fastsat en række betingelser for, at der kan ske  

 indgreb i meddelelseshemmeligheden.
Retsplejelovens kapitel 71 regulerer den situation, hvor  

 dansk politi som led i behandlingen af en dansk straffesag ønsker at  

 foretage indgreb i meddelelseshemmeligheden her i landet.
Dette gælder,  

 hvad enten den sigtede befinder sig her i landet eller i udlandet (se U 1998  

 s. 1741 Ø om aflytning af telefonsamtaler, der førtes fra  

 Danmark via fastnettet til telefon, som var fast installeret i Spanien,  

 således at aflytningen udløstes af en opkaldende telefon i  

 Danmark). Hvis aflytningen skal etableres i udlandet, vil det i praksis  

 være nødvendigt for dansk politi   foruden at overholde  

 betingelserne i kapitel 71   at fremsende en retsanmodning til myndighederne  

 i det land, hvor aflytningen skal foregå.
En sådan retsanmodning  

 ledsages af en dansk retskendelse om aflytning.
Retsplejelovens kapitel 71  

 finder endvidere analogt anvendelse i tilfælde, hvor dansk politi  

 foretager indgreb i meddelelseshemmeligheden her i landet efter anmodning fra  

 udenlandske myndigheder (se U 1972 s. 600 H og U 1988 s. 203 V om  

 beslaglæggelse).
Retsplejelovens kapitel 71 finder således  

 anvendelse, når dansk politi foretager aflytning til brug for  

 straffesager her i landet og på begæring af udenlandske  

 myndigheder til brug for straffesager i udlandet.
Retsplejeloven anvendes  

 endvidere, når dansk politi anmoder udenlandske myndigheder om at  

 foretage aflytning til brug for straffesager her i landet.
Retsplejeloven  

 finder ikke anvendelse på indgreb, der foretages af udenlandske  

 myndigheder i udlandet og til brug for straffesager i udlandet.
Generelt om de forskellige aflytningssituationer i  

 konventionens artikel 18 Som nævnt ovenfor (pkt. 3.3.3.1) gøres  

 aflytning og øjeblikkelig overførsel af telekommunikation til  

 udgangspunktet i sager, hvor en medlemsstat (den begærende medlemsstat)  

 anmoder en anden medlemsstat (den anmodede medlemsstat) om bistand i  

 forbindelse med aflytning af telekommunikation som led i strafferetlig  

 efterforskning.
I disse tilfælde sondrer konventionen mellem tre  

 grupper af tilfælde afhængig af, om den aflyttede person befinder  

 sig på den begærende, den anmodede eller en tredje medlemsstats  

 område.
Hvis den aflyttede person befinder sig på den  

 begærende eller en tredje medlemsstats område, gælder der  

 de samme regler, mens der i tilfælde, hvor den aflyttede person  

 befinder sig på den anmodede medlemsstats område, gælder  

 andre regler.
 Såfremt der undtagelsesvis ønskes optagelse  

 og efterfølgende overførsel af telekommunikation, gælder  

 der altid de samme regler, uanset om den aflyttede person befinder sig  

 på den begærende, den anmodede eller en tredje medlemsstats  

 område.
 I det følgende behandles de tre grupper hver for  

 sig.
Aflytning og øjeblikkelig overførsel i  

 tilfælde, hvor den aflyttede person befinder sig på den  

 begærende eller en tredje medlemsstats område (artikel 18,  

 stk. 1, litra a og c, sammenholdt med stk. 2, litra a, sammenholdt  

 med stk. 5, litra a) Udenlandske myndigheders anmodninger til danske  

 myndigheder om aflytning i medfør af artikel 18, stk. 1, litra a,  

 sammenholdt med stk. 2, litra a og c, vurderes at kræve  

 ændringer i de gældende regler på området.
Det drejer  

 sig om den situation, hvor der anmodes om aflytning og øjeblikkelig  

 overførsel af telekommunikation (stk. 1, litra a), og hvor den  

 aflyttede person befinder sig i den begærende medlemsstat (stk. 2,  

 litra a) eller en tredje medlemsstat (stk. 2, litra c).
I disse tilfælde skal danske myndigheder efter  

 konventionen alene yde »teknisk assistance« til den begærende  

 medlemsstat, der i øvrigt selv foretager aflytningen.
Baggrunden for  

 bestemmelsen er bl.a., at der kan forekomme situationer, hvor en stat teknisk  

 ikke er i stand til at foretage direkte aflytning af telekommunikation, der  

 afsendes eller modtages fra dens eget område.
Dette kan f.eks. skyldes,  

 at der anvendes en satellit-baseret mobiltelefon, hvor kommunikationen  

 foregår via en gateway-station, der er placeret på den anmodede  

 medlemsstats område, og som den begærende medlemsstats  

 myndigheder ikke har adgang til.
I sådanne situationer følger det af  

 stk. 5, litra a, at danske myndigheder som udgangspunkt har pligt til at  

 efterkomme en anmodning.
Danske myndigheder skal alene påse, at de har  

 modtaget de i stk. 3 omhandlede oplysninger.
Det følger navnlig  

 af stk. 5, litra a, modsætningsvist, at danske myndigheder i  

 sådanne situationer ikke skal vurdere, om de ville kunne træffe  

 den ønskede foranstaltning i en tilsvarende national sag.
Det betyder  

 bl.a., at danske myndigheder ikke skal foretage en vurdering af, om  

 betingelserne i retsplejelovens § 781 er opfyldt.
Som anført  

 ovenfor i pkt. 3.3.3.1 skyldes dette, at aflytningen principielt ikke  

 berører Danmark eller personer, der befinder sig her i landet.
Det  

 forhold, at danske myndigheders opgave er begrænset til at påse,  

 om konventionens betingelser er opfyldt, taler efter Justitsministeriets  

 opfattelse afgørende for, at danske myndigheders bistand i denne type  

 af sager om retshjælp ikke bliver reguleret i retsplejeloven.
Justitsministeriet foreslår derfor en ordning, hvor  

 anmodninger om aflytning i medfør af stk. 1, litra a, sammenholdt  

 med stk. 2, litra a og c, modtages og behandles af politiet.
Når  

 politiet har modtaget de i stk. 3 omhandlede oplysninger og vurderer, at  

 danske myndigheder efter konventionen har pligt til at efterkomme anmodningen  

 om teknisk bistand, meddeler politiet dette til de pågældende  

 udbydere af telenet og teletjenester, der herefter skal have pligt til at yde  

 den nødvendige bistand.
Dette forudsætter en ændring i  

 § 15 i lov om konkurrence- og forbrugerforhold på telemarkedet.
Om  

 den foreslåede bestemmelse henvises til lovforslagets § 4, nr. 4  

 og 7.
Aflytning og øjeblikkelig overførsel i  

 tilfælde, hvor den aflyttede person befinder sig på den anmodede  

 medlemsstats område (artikel 18, stk. 1, litra a, sammenholdt med  

 stk. 2, litra b, sammenholdt med stk. 5, litra a) Efter Justitsministeriets opfattelse vil udenlandske  

 myndigheders anmodninger til danske myndigheder om aflytning i medfør  

 af artikel 18, stk. 1, litra a, sammenholdt med stk. 2, litra b,  

 ikke give anledning til problemer i forhold til de gældende regler  

 på området.
Bestemmelserne regulerer den traditionelle  

 retshjælpssituation, hvor der anmodes om aflytning og  

 øjeblikkelig overførsel af telekommunikation i tilfælde,  

 hvor den aflyttede person befinder sig her i landet, og vedkommendes  

 kommunikation kan aflyttes her i landet.
Sådanne retsanmodninger vil   som det også er  

 tilfældet i dag   blive behandlet i overensstemmelse med bestemmelserne  

 i retsplejelovens kapitel 71 (analogt). Danske myndigheder vil skulle  

 påse, at de har modtaget de i stk. 3 og 4 omhandlede oplysninger,  

 og at konventionens betingelser i øvrigt er opfyldt.
Det vil  

 være en betingelse for at imødekomme anmodningen, at danske  

 myndigheder ville kunne træffe den ønskede foranstaltning  

 (telefonaflytningen) i en tilsvarende dansk sag, jf. stk. 5, litra b.  

 Danske myndigheders efterlevelse af en sådan anmodning vil  

 således bl.a. forudsætte, at der foreligger dobbelt strafbarhed,  

 og at betingelserne i retsplejelovens § 781 er opfyldt.
Det  

 følger af stk. 5, litra b, at danske myndigheder i en sådan  

 situation kan stille de samme betingelser for at give sit samtykke, som de  

 ville stille i en tilsvarende national sag.
Danske myndigheder vil i  

 sådanne tilfælde skulle betinge et samtykke af, at de udenlandske  

 myndigheder bl.a. respekterer retsplejelovens § 789 (om  

 begrænsning i anvendelsen af tilvejebragte oplysninger) og § 791  

 (om destruktion).
Heller ikke kravet om øjeblikkelig  

 overførsel af telekommunikation til den begærende medlemsstat  

 vurderes at give anledning til problemer i forhold til de gældende  

 regler.
Det følger af § 15 i lov nr. 418 af 31. maj 2000 om  

 konkurrence- og forbrugerforhold på telemarkedet, at udbydere af  

 offentlige telenet eller teletjenester uden udgift for staten, herunder for  

 politiet, skal sikre, at de centraler, udbyderen etablerer, er indrettet  

 således, at politiet kan få adgang til at foretage indgreb i  

 meddelelseshemmeligheden, jf. retsplejelovens kapitel 71. Det vil være  

 teknisk muligt at gennemføre aflytningen på en sådan  

 måde, at der sker øjeblikkelig overførsel af  

 telekommunikation til den begærende medlemsstat.
Det vil derfor ikke  

 være forbundet med problemer, at aflytning og øjeblikkelig  

 overførsel som nævnt gøres til udgangspunktet i disse  

 sager.
Justitsministeriet har dog af hensyn til en  

 fuldstændig gennemførelse af retshjælpskonventionen  

 foreslået, at den ændrede bestemmelse i lov om konkurrence- og  

 forbrugerforhold på telemarkedets § 15 om teleudbyderes pligter  

 bør omfatte alle udbydere, uanset til hvilken kundegruppe de udbyder  

 telenet og teletjenester.
Det vil således ikke længere kun  

 være udbydere af offentlige telenet og teletjenester, der har pligt til  

 at indrette centralerne i overensstemmelse med kravene i § 15. Denne  

 ændring medfører imidlertid et behov for administrativt at kunne  

 undtage visse udbydere, hvor tekniske eller praktiske hensyn  

 nødvendiggør dette.
Det kan f.eks. være tilfældet,  

 hvor tekniske forhold umuliggør en opfyldelse af pligten i § 15,  

 eller hvor en opfyldelse af de opstillede krav vil være  

 uforholdsmæssigt byrdefuldt.
Justitsministeriet har under hensyn hertil  

 foreslået en bemyndigelsesbestemmelse indsat som § 15, stk. 5. Der  

 henvises til bemærkningerne til lovforslagets § 4, nr. 5.
Aflytning, optagelse og efterfølgende  

 overførsel uanset hvor den aflyttede person befinder sig (artikel 18,  

 stk. 1, litra b, sammenholdt med stk. 6) Udenlandske myndigheders anmodninger til danske  

 myndigheder om aflytning i medfør af artikel 18, stk. 1, litra b,  

 det vil sige anmodninger, der indebærer aflytning, optagelse og  

 efterfølgende overførsel af optagelsen af telekommunikationen  

 til den begærende medlemsstat, vil efter Justitsministeriets opfattelse  

 ikke give anledning til problemer i forhold til de gældende regler  

 på området.
Det drejer sig om den situation, hvor  

 øjeblikkelig overførsel ikke er mulig, jf. stk. 6.
Sådanne anmodninger vil blive behandlet i  

 overensstemmelse med bestemmelserne i retsplejelovens kapitel 71 (analogt),  

 uanset hvor den aflyttede person befinder sig.
Den aktive deltagelse, som  

 optagelse og efterfølgende overførsel kræver af dansk  

 politi, indebærer således, at der også i situationer, hvor  

 den aflyttede person befinder sig på den begærende eller en  

 tredje medlemsstats område (artikel 18, stk. 2, litra a og c),  

 skal indhentes retskendelse m.v. her i landet.
Hvis den aflyttede person  

 befinder sig på dansk område, følger dette som ovenfor  

 anført allerede af en analog anvendelse af retsplejeloven.
Danske  

 myndigheder vil skulle modtage de i stk. 3 og 4 omhandlede oplysninger,  

 og det vil være en betingelse for at imødekomme anmodningen, at  

 danske myndigheder ville kunne træffe den ønskede foranstaltning  

 (telefonaflytningen) i en tilsvarende dansk sag, jf. stk. 5, litra b.
I  

 sådanne tilfælde vil danske myndigheders efterlevelse af en  

 anmodning bl.a. forudsætte, at betingelserne i retsplejelovens  

 § 781 er opfyldt.
Det følger af stk. 6, at danske  

 myndigheder i en sådan situation kan stille de samme betingelser for at  

 give sit samtykke, som de ville stille i en tilsvarende national sag.
Danske  

 myndigheder vil i sådanne tilfælde skulle betinge et samtykke af,  

 at de udenlandske myndigheder bl.a. respekterer retsplejelovens § 789  

 (om begrænsning i anvendelsen af tilvejebragte oplysninger) og  

 § 791 (om destruktion).
 Retsanmodninger om aflytning, optagelse og  

 efterfølgende overførsel af telekommunikation udøves i  

 vidt omfang allerede i dag, og Danmark agter derfor ikke at udnytte  

 muligheden for at afgive en erklæring efter stk. 7 om, at  

 optagelse og efterfølgende overførsel alene vil blive tilladt i  

 situationer, hvor øjeblikkelig overførsel ikke kan lade sig  

 gøre på grund af rent tekniske forhold.
 Udgifter m.m.
For så vidt angår afholdelse af de udgifter,  

 der er forbundet med en aflytning, følger det af § 15,  

 stk. 1, i lov om konkurrence- og forbrugerforhold på telemarkedet,  

 at udbydere af offentlige telenet eller teletjenester »uden udgift for  

 staten, herunder for politiet« skal sikre, at de centraler, udbyderen  

 etablerer, er indrettet således, at politiet kan få adgang til at  

 foretage indgreb i meddelelseshemmeligheden.
Omkostninger til etablering af  

 udstyr m.v., der muliggør aflytning, afholdes i dag af den enkelte  

 udbyder af telenet og teletjenester.
Udgifter i forbindelse med konkrete  

 aflytninger afholdes derimod af politiet.
Konventionens artikel 18  

 sammenholdt med artikel 21 indebærer ikke nogen ændring heri.
De  

 omkostninger, som den begærende medlemsstat efter artikel 21 har pligt  

 til at afholde, er som nævnt de omkostninger, der isoleret set er  

 forbundet med den enkelte aflytning.
Det svarer til de omkostninger, som  

 efter de gældende danske regler afholdes af politiet.
På dette  

 punkt indebærer artikel 21 sammenholdt med artikel 18 derfor alene, at  

 politiet efter konventionen vil have mulighed for at kræve afholdte  

 udgifter refunderet af den begærende medlemsstat.
 Det bemærkes, at Danmark ikke i forbindelse med den  

 notifikation, der omhandles i artikel 27, stk. 2, vil afgive  

 erklæring i medfør af artikel 18, stk. 7.
3.3.4.  

 Aflytning af telekommunikation på en medlemsstats eget område  

 gennem tjenesteudbydere (artikel  

 19) 3.3.4.1. Konventionens  

 bestemmelse Artikel 19 indeholder bestemmelser om  

 »teletjenestesystemer med gateway-station«.
For at aflytte telekommunikation, som overføres ved  

 hjælp af satellit (og på et eller andet tidspunkt formentlig  

 også ved hjælp af andre former for teknologi) er det, uanset hvor  

 den aflyttede person befinder sig, kun nødvendigt at gennemføre  

 en enkelt operation via en teknisk installation, en såkaldt  

 »gateway-station«.
Denne station etablerer forbindelse til satellitterne,  

 hvorved telekommunikationsudstyr kan anvendes inden for meget store  

 geografiske områder.
Dette har som potentiel virkning, at en stat, hvis  

 område befinder sig inden for satellittens dækningsområde,  

 men som ikke råder over en gateway-station, teknisk set kan være  

 ude af stand til at foretage direkte aflytning af telekommunikation, der  

 overføres eller modtages fra dens eget område direkte via  

 satellit.
Der er dog to muligheder for alligevel at foretage en sådan  

 aflytning.
For det første kan den stat, som ønsker at foretage  

 aflytning, anmode den stat, på hvis område gateway-stationen  

 befinder sig, om assistance.
Denne situation er omfattet af artikel 18  

 (stk. 2, litra a). For det andet kan den berørte stat benytte en  

 fjerntilslutning til gateway-stationen, en slags »fjernbetjening«, som giver  

 mulighed for at sende en aflytningsordre til en gateway-station, der befinder  

 sig i udlandet via en tjenesteudbyder på dens eget område.  

 Fjernbetjeningen etableres af de tjenesteudbydere, som leverer  

 telekommunikationstjenester via satellit på de enkelte staters  

 område, ved forevisning af en lovlig aflytningsordre fra de kompetente  

 myndigheder.
Artikel 19 vedrører denne situation.
 Det følger af artikel 19, stk. 1, at  

 medlemsstaterne skal sikre, at teletjenestesystemer med gateway-station  

 på deres område, som ikke er direkte tilgængelig på  

 en anden medlemsstats område med henblik på lovlig aflytning af  

 telekommunikation vedrørende en person, der befinder sig i denne anden  

 medlemsstat, kan gøres direkte tilgængelig med henblik på  

 lovlig aflytning foretaget af denne medlemsstat gennem en udpeget  

 tjenesteudbyder på dens eget område.
 Det følger af stk. 2, at i det tilfælde,  

 der er omhandlet i stk. 1, har de kompetente myndigheder i en  

 medlemsstat ret til med henblik på en strafferetlig efterforskning og i  

 overensstemmelse med national ret at foretage aflytning gennem en udpeget  

 teletjenesteudbyder på den pågældende medlemsstats  

 område uden at involvere den medlemsstat, på hvis område  

 gateway-stationen befinder sig, forudsat at den aflyttede person befinder sig  

 på den pågældende medlemsstats eget område.
 I henhold til stk. 3 kan en medlemsstat også  

 benytte fjernbetjeningen til på vegne af en anden medlemsstat, der har  

 anmodet om gensidig bistand som omhandlet i artikel 18, stk. 2, litra b,  

 at aflytte telekommunikation, der afsendes eller modtages fra dens eget  

 område, det vil sige tilfælde, hvor den aflyttede person  

 ligeledes befinder sig på den anmodede medlemsstats eget  

 område.
Stk. 1, 2 og 3 forpligter ikke medlemsstaterne til at  

 anvende en fjernbetjening.
De kan således selv tage stilling til, om de  

 finder det hensigtsmæssigt at anvende et sådant system til  

 aflytning af personer, der befinder sig på deres område.
Normalt  

 vil der dog være væsentlige fordele forbundet hermed, idet  

 alternativet er at sende en retsanmodning til en anden medlemsstat med  

 anmodning om teknisk bistand, jf. stk. 4.
 Det følger af stk. 4, at artikel 19 ikke er  

 til hinder for, at en medlemsstat kan fremsætte en anmodning om lovlig  

 aflytning af telekommunikation i overensstemmelse med artikel 18 til den  

 medlemsstat, på hvis område gateway-stationen befinder sig,  

 især hvis der ikke er nogen udpeget tjenesteudbyder i den  

 begærende medlemsstat.
3.3.4.2.  

 Justitsministeriets  

 overvejelser Hverken EU-retshjælpskonventionen eller den  

 forklarende rapport definerer begrebet »gateway-station«.
Den forklarende  

 rapport omtaler en gateway-station som en teknisk installation, der benyttes  

 i forbindelse med telekommunikation, der overføres ved hjælp af  

 satellit.
Det fremgår endvidere af den forklarende rapport, at en  

 gateway-station kan være placeret på én stats  

 område, men have et dækningsområde, der omfatter flere  

 staters område.
Det anføres samtidig i den forklarende rapport,  

 at der på et senere tidspunkt utvivlsomt også kan blive tale om  

 telekommunikation, der overføres ved hjælp af andre former for  

 teknologi end satellit.
Den forklarende rapport tager med andre ord sigte  

 på én form for telekommunikation, nemlig satellitbaseret  

 telekommunikation, men åbner samtidig mulighed for, at der i fremtiden  

 kan blive tale om andre former for telekommunikation.
Efter drøftelse  

 med Ministeriet for Videnskab, Teknologi og Udvikling har Justitsministeriet  

 fundet det hensigtsmæssigt at definere begrebet gateway-station, selv  

 om begrebet ikke er defineret i EU-retshjælpskonventionen eller den  

 forklarende rapport.
Det foreslås, at en gateway-station defineres som  

 en jordbaseret teknisk installation, der benyttes i forbindelse med  

 kommunikation mellem en i forvejen afgrænset gruppe af brugere, hvor en  

 eller flere er sluttet til et satellitbaseret net.
En sådan definition  

 tager alene sigte på satellitbaseret telekommunikation, og er derfor  

 ikke teknologi-neutral eller fremtidssikret.
Hvis gateway-stationer i  

 fremtiden vil blive benyttet til telekommunikation, der overføres  

 på andre måder end ved hjælp af satellit, kan det derfor  

 blive nødvendigt at ændre den foreslåede definition.
Om  

 den foreslåede bestemmelse henvises i øvrigt til lovforslagets  

 § 4, nr. 1.
 Der kan sondres mellem tilfælde, hvor en  

 gateway-station befinder sig her i landet, og tilfælde, hvor en  

 gateway-station befinder på en anden medlemsstats område.
Tilfælde, hvor en gateway-station befinder sig  

 her i landet På nuværende tidspunkt er der ikke placeret  

 gateway-stationer her i landet.
 I det omfang der i fremtiden måtte blive placeret  

 gateway-stationer her i landet, følger det imidlertid af artikel 19,  

 stk. 1, at Danmark vil have pligt til at sørge for, at  

 gateway-stationen indrettes således, at der etableres  

 fjerntilslutning/fjernbetjening til tjenesteudbydere i andre medlemsstater,  

 der benytter gateway-stationen.
Det følger af stk. 2, at en sådan  

 fjernbetjening kun må anvendes til at foretage aflytninger, som er  

 beordret af den medlemsstat, der gør brug af fjernbetjeningen, med  

 henblik på en strafferetlig efterforskning og i overensstemmelse med  

 national ret.
Endvidere må fjernbetjeningen kun anvendes til at aflytte  

 kommunikation, der afsendes og/eller modtages fra denne medlemsstat.
For at sikre, at denne pligt følger af dansk ret,  

 hvis der i fremtiden måtte blive placeret gateway-stationer her i  

 landet, vil det være nødvendigt at ændre § 15 i lov  

 om konkurrence- og forbrugerforhold på telemarkedet.
Det bør  

 fremgå af bestemmelsen, at udbydere af telenet eller teletjenester skal  

 sikre, at de gateway-stationer, udbyderen etablerer, er indrettet  

 således, at tjenesteudbydere i andre medlemsstater, der benytter  

 gateway-stationen, har direkte adgang til denne, så det gennem disse er  

 muligt at foretage direkte aflytning af telekommunikation på  

 gateway-stationen vedrørende personer, der befinder sig i den  

 pågældende medlemsstat.
Om den foreslåede bestemmelse  

 henvises til lovforslagets § 4, nr. 2.
Tilfælde, hvor en gateway-station befinder sig  

 på en anden medlemsstats område Konventionen er udformet således, at pligten til at  

 sørge for udenlandske tjenesteudbyderes  

 fjerntilslutning/fjernbetjening påhviler den medlemsstat, hvor  

 gateway-stationen er beliggende.
Der pålægges ikke den  

 medlemsstat, hvor tjenesteudbyderen er beliggende, nogen forpligtelser i den  

 henseende.
 I de tilfælde, hvor danske myndigheder i forbindelse  

 med behandlingen af straffesager her i landet ønsker at foretage  

 aflytning af telekommunikation vedrørende en person, der befinder sig  

 her i landet, og det er muligt at foretage aflytningen gennem en  

 tjenesteudbyder her i landet, fordi tjenesteudbyderen råder over den  

 nødvendige fjernbetjening/fjerntilslutning til gateway-stationen i  

 udlandet, vil danske myndigheder kunne foretage en sådan aflytning uden  

 at involvere myndighederne i den stat, hvor gateway-stationen befinder sig.  

 Aflytningen vil skulle ske i overensstemmelse med bestemmelserne i  

 retsplejelovens kapitel 71, og udbydere af telenet og teletjenester vil i  

 medfør af § 15 i lov om konkurrence- og forbrugerforhold på  

 telemarkedet have pligt til at yde den nødvendige bistand til  

 politiet.
I det omfang det ikke er muligt at foretage aflytningen  

 gennem en tjenesteudbyder her i landet, fordi tjenesteudbyderen ikke  

 råder over den nødvendige fjernbetjening/fjerntilslutning til  

 gateway-stationen i udlandet, vil danske myndigheder være nødt  

 til at sende en anmodning om gensidig bistand til myndighederne i den  

 medlemsstat, hvor gateway-stationen befinder sig.
Det skal i den forbindelse  

 bemærkes, at hvis en tjenesteudbyder her i landet benytter en  

 gateway-station i en anden medlemsstat, må tjenesteudbyderen forventes  

 at have en direkte adgang til gateway-stationen, idet den anden medlemsstat  

 efter artikel 19 vil have pligt til at sørge for, at tjenesteudbyderen  

 har en fjernbetjening/fjerntilslutning.
Som nævnt pålægger konventionen ikke  

 Danmark nogen pligt til at sikre, at udbydere af telenet og teletjenester her  

 i landet råder over den nødvendige fjernbetjening til  

 gateway-stationer i andre medlemsstater, og dermed vil være i stand til  

 i praksis at yde politiet den nødvendige bistand.
Dette er som ovenfor  

 nævnt overladt til lovgivningen i den medlemsstat, hvor  

 gateway-stationen er beliggende.
Efter Justitsministeriets opfattelse taler  

 hensynet til efterforskningen af straffesager imidlertid afgørende  

 for, at udbydere af telenet og teletjenester her i landet bør  

 råde over den nødvendige fjernbetjening, således at det  

 vil være muligt for dansk politi i overensstemmelse med retsplejelovens  

 regler og med respekt af konventionens bestemmelser at foretage sådanne  

 aflytninger, og at udbydere af telenet og teletjenester vil være i  

 stand til i praksis at yde politiet den nødvendige bistand.
Dette  

 sikres bedst ved at optage en udtrykkelig bestemmelse herom i dansk ret.
§ 15 i lov om konkurrence- og forbrugerforhold  

 på telemarkedet bør derfor ændres, så det  

 præciseres, at udbydere af telenet eller teletjenester skal sikre, at  

 udbyderen har direkte adgang til gateway-stationer, der befinder sig i andre  

 medlemsstater, og som udbyderen benytter, således at politiet gennem  

 udbyderen har mulighed for at foretage direkte aflytning af telekommunikation  

 på gateway-stationen vedrørende personer, der befinder sig her i  

 landet.
Udbyderens pligt til at »sikre« direkte adgang til gateway-stationen  

 kan i praksis forudsætte accept af og samarbejde med ejeren af  

 gateway-stationen, dvs. at der indgås en aftale mellem udbyderen og  

 ejeren af gateway-stationen.
Det vil være en konsekvens af udbyderens  

 pligt til at »sikre« direkte adgang, at udbydere, der ikke har en sådan  

 direkte adgang til gateway-stationer, ikke vil kunne tilbyde de  

 pågældende teletjenester her i landet.
Dette vil f.eks.  

 være tilfældet, hvis gateway-stationens ejer ikke vil tillade en  

 sådan direkte adgang.
 Om den foreslåede bestemmelse henvises til  

 lovforslagets § 4, nr. 2 (den foreslåede § 15, stk. 1,  

 nr. 4).
Det bemærkes, at den foreslåede bestemmelse  

 ikke omfatter tilfælde, hvor gateway-stationen befinder sig i et land  

 uden for EU.
Da EU-retshjælpskonventionen ikke regulerer sådanne  

 tilfælde, har Justitsministeriet efter drøftelse med Ministeriet  

 for Videnskab, Teknologi og Udvikling af konkurrencemæssige  

 årsager ikke fundet på nuværende tidspunkt at burde stille  

 tilsvarende krav i disse situationer.
I det omfang teletjenesten udbydes via  

 fysiske installationer her i landet (centraler), følger det af den  

 foreslåede § 15, stk. 1, nr. 1, at disse skal være  

 indrettet således, at politiet kan få adgang til at foretage  

 indgreb i meddelelseshemmeligheden, jf. retsplejelovens kapitel 71. I andre  

 tilfælde kan dansk politi være nødt til at sende en  

 retsanmodning til det land, hvor gateway-stationen er beliggende, eller til  

 et andet land, der råder over en fjerntilslutning/fjernbetjening.
 Det forudsættes, at den foreslåede bestemmelse  

 i § 15, stk. 1, nr. 4, på et senere tidspunkt vil kunne  

 udvides til også at omfatte tilfælde, hvor gateway-stationen  

 befinder sig uden for EU, hvis der i praksis måtte opstå et  

 sådant behov af hensyn til efterforskningen af kriminalitet her i  

 landet.
For så vidt angår de foreslåede  

 bestemmelser i § 15, stk. 1, nr. 3 og 4, bemærkes, at  

 bestemmelserne pålægger udbydere af telenet eller teletjenester  

 visse pligter, jf. ovenfor.
Overholdelsen af § 15, stk. 1, er  

 underlagt Telestyrelsens tilsyn, jf. lovens § 22, stk. 2, nr. 1.  

 Konstateres det, at en udbyder ikke overholder § 15, vil Telestyrelsen  

 kunne udstede påbud om overholdelsen af bestemmelsen, jf. lovens  

 § 23, stk. 1 og 2. Påbudet vil i sidste ende kunne  

 følges op af tvangsbøder, jf. lovens § 111, stk. 1.  

 Telestyrelsens afgørelser vedrørende overholdelsen af  

 § 15, stk. 1, kan indbringes for Teleklagenævnet, der er  

 beskrevet i lovens kapitel 99. Telenævnets afgørelser kan  

 indbringes for landsretten.
3.3.5.  

 Aflytning af telekommunikation uden teknisk assistance fra en anden  

 medlemsstat (artikel  

 20) 3.3.5.1. Konventionens  

 bestemmelse Artikel 20 vedrører ikke som sådan en  

 retshjælpssituation, idet bestemmelsen tværtimod omhandler  

 tilfælde, hvor en medlemsstat teknisk er i stand til at foretage  

 aflytning af en telekommunikationsadresse (som led i strafferetlig  

 efterforskning) på en anden medlemsstats område uden nogen form  

 for assistance fra denne medlemsstat.
En sådan situation kan  

 opstå på forskellige måder.
Der kan f.eks. være tale om en person, der befinder  

 sig på en anden medlemsstats område, men hvor telekommunikationen  

 foregår via mobiltelefonnettet på den aflyttende medlemsstats  

 område.
Dette kan f.eks. være en konsekvens af, at en person, der  

 benytter en mobiltelefon, befinder sig i et grænseområde,  

 således at personen befinder sig på en medlemsstats område,  

 men benytter mobiltelefonnettet på en anden medlemsstats  

 område.
Der kan endvidere være tale om en medlemsstat, der  

 ønsker at foretage aflytning af telekommunikation foretaget af en  

 person, der befinder sig på en anden medlemsstats område, men  

 hvor der er tale om satellitbaseret telekommunikation, der foregår via  

 en gateway-station på den aflyttende medlemsstats område.
I en  

 sådan situation har den aflyttende medlemsstat mulighed for   gennem  

 gateway-stationen   at foretage aflytning af en person, uanset hvor den  

 pågældende befinder sig i satellittens  

 dækningsområde.
Artikel 20 indfører en underretningspligt m.v. for  

 den aflyttende medlemsstat i sådanne situationer.
Bestemmelsen skal  

 navnlig ses i lyset af, at medlemsstater, på hvis område en  

 gateway-station er beliggende, uden en sådan regulering ville have en  

 potentielt meget vidtrækkende mulighed for at foretage aflytning af  

 personer, som befinder sig på andre medlemsstaters område.
I stk. 1 fastlægges artiklens  

 anvendelsesområde.
Det følger af bestemmelsen, at artikel 20  

 gælder for aflytning, som er beordret eller godkendt af den kompetente  

 myndighed i en medlemsstat som led i en strafferetlig efterforskning, der er  

 kendetegnet ved at være foranlediget af en specifik strafbar handling,  

 herunder forsøg, for så vidt forsøg er strafbart  

 ifølge national ret, med det formål at identificere,  

 pågribe, sigte, retsforfølge eller dømme  

 gerningsmændene.
Denne præcisering af bestemmelsens  

 anvendelsesområde til at omfatte strafferetlig efterforskning med visse  

 nærmere angivne kendetegn er særegen for artikel 20, og har ingen  

 implikationer for de øvrige bestemmelser i konventionen.
Det følger af stk. 2, at hvis aflytningen af  

 telekommunikationen er godkendt af den kompetente myndighed i en medlemsstat  

 med henblik på strafferetlig efterforskning, og den  

 telekommunikationsadresse på den aflyttede person, som er anført  

 i den lovmæssige beslutning om aflytning, anvendes på en anden  

 medlemsstats område, uden at der er behov for teknisk assistance fra  

 denne medlemsstat til at gennemføre aflytningen, underretter den  

 første medlemsstat (den aflyttende medlemsstat) den anden medlemsstat  

 (den underrettede medlemsstat) om aflytningen.
Underretningen skal finde sted  

 inden aflytningen i de tilfælde, hvor den aflyttende medlemsstat  

 allerede ved beordringen af aflytning er bekendt med, at den aflyttede person  

 befinder sig på den underrettede medlemsstats område  

 (stk. 2, litra a). I andre tilfælde skal underretning finde sted  

 umiddelbart efter, at den aflyttende medlemsstat er blevet klar over, at den  

 aflyttede person befinder sig på den underrettede medlemsstats  

 område (stk. 2, litra b).
I stk. 3 opregnes de oplysninger, den aflyttende  

 medlemsstat skal meddele i forbindelse med underretningen.
Det drejer sig om  

 oplysninger om den myndighed, der har beordret aflytning (litra a), om  

 beslutningen om aflytning (litra b), om den aflyttede person (litra c), om  

 den strafbare adfærd (litra d) og om den forventede varighed (litra  

 e).
 I stk. 4 fastsættes de regler, der finder  

 anvendelse, når de i stk. 2 og 3 omhandlede oplysninger er  

 fremsendt.
I henhold til stk. 4, litra a, er den underrettede  

 medlemsstat forpligtet til at svare den aflyttende medlemsstat snarest og  

 inden 96 timer.
Den underrettede medlemsstat har to muligheder,  

 afhængig af om den er eller ikke er i stand til straks at svare.
Hvis den underrettede medlemsstat er i stand til at svare  

 indenfor 96 timer, giver stk. 4, litra a, nr. i, ii og iii, to  

 valgmuligheder: (1) Den underrettede medlemsstat kan acceptere aflytningen og  

 i den forbindelse stille de samme betingelser for at give sit samtykke, som  

 den ville stille i en tilsvarende national sag (stk. 4, litra a, nr. i).  

 (2) Den underrettede medlemsstat kan kræve, at aflytningen ikke finder  

 sted eller afbrydes, såfremt aflytningen ikke ville være lovlig  

 ifølge dens egen nationale ret, eller der foreligger en af de grunde,  

 der er anført i artikel 2 i 1959-konventionen.
Et sådant krav  

 skal begrundes skriftligt (stk. 4, litra a, nr. ii).
Hvis den underrettede medlemsstat giver afslag  

 (kræver at aflytningen ikke finder sted eller afbrydes), jf.  

 stk. 4, litra a, nr. ii, kan medlemsstaten endvidere kræve, at  

 allerede eksisterende materiale, der er fremkommet, medens den aflyttede  

 person befandt sig på dens område, ikke anvendes eller kun  

 anvendes på visse nærmere angivne betingelser.
Den aflyttende  

 medlemsstat har krav på en begrundelse for et sådant krav  

 (stk. 4, litra a, nr. iii).
Hvis den underrettede medlemsstat ikke er i stand til at  

 svare inden for 96 timer, giver stk. 4, litra a, nr. iv, mulighed for at  

 kræve en kort forlængelse, på højst 8 dage, af den  

 oprindelige frist på 96 timer, med henblik på at  

 gennemføre interne procedurer i henhold til national ret.
Den  

 aflyttende medlemsstat har krav på en skriftlig begrundelse for den  

 ønskede forlængelse af fristen med angivelse af, hvilke  

 betingelser i national ret, der begrunder en forlængelse af  

 fristen.
 Stk. 4, litra b, vedrører perioden frem til  

 den underrettede medlemsstats afgørelse.
Indtil den underrettede medlemsstat har truffet en  

 afgørelse, må den aflyttende medlemsstat fortsætte  

 aflytningen (stk. 4, litra b, nr. i). Den aflyttende medlemsstat  

 må derimod ikke anvende det allerede fremkomne materiale, medmindre  

 andet er aftalt mellem de berørte medlemsstater, eller der skal  

 træffes hasteforanstaltninger for at afværge en umiddelbar,  

 alvorlig trussel mod den offentlige sikkerhed.
Den underrettede medlemsstat  

 informeres om enhver sådan anvendelse og har krav på en  

 begrundelse herfor (stk. 4, litra b, nr. ii).
Det fremgår af stk. 4, litra c, at den  

 underrettede medlemsstat kan anmode om en sammenfatning af sagens  

 omstændigheder og om eventuelle supplerende oplysninger, som den  

 måtte finde nødvendige for at kunne afgøre, om  

 aflytningen ville blive godkendt i en tilsvarende national sag.
En  

 sådan anmodning berører ikke anvendelsen af stk. 4, litra b  

 (om perioden frem til afgørelsen), medmindre andet er aftalt mellem  

 den underrettede medlemsstat og den aflyttende medlemsstat.
Det følger af stk. 4, litra d, at  

 medlemsstaterne skal træffe de nødvendige foranstaltninger til  

 at sikre, at der kan gives et svar inden 96 timer.
Med henblik herpå  

 udpeger de kontaktpunkter, der skal være bemandet døgnet  

 rundt.
 Det følger af stk. 5, at den underrettede  

 medlemsstat behandler de oplysninger, der stilles til rådighed i  

 henhold til stk. 3, fortroligt i overensstemmelse med national ret.  

 Mener den aflyttende medlemsstat, at de oplysninger, der skal stilles til  

 rådighed i henhold til stk. 3, er af særlig følsom  

 karakter, følger det af stk. 6, at de kan overføres gennem  

 en særlig myndighed, såfremt dette er aftalt bilateralt mellem de  

 berørte medlemsstater.
 Det fremgår af stk. 7, at enhver medlemsstat  

 samtidig med afgivelsen af den i artikel 27, stk. 2, omhandlede  

 notifikation eller på et hvilket som helst senere tidspunkt kan  

 erklære, at den ikke har behov for oplysninger om aflytninger som  

 fastsat i artikel 20. Som omtalt under pkt. 3.3.5.2 nedenfor agter Danmark  

 ikke at afgive en sådan erklæring.
3.3.5.2.  

 Justitsministeriets  

 overvejelser I forhold til Danmark vil artikel 20 (om aflytning af  

 telekommunikation uden teknisk assistance fra en anden medlemsstat) få  

 betydning i to situationer: For det første i situationer, hvor dansk  

 politi ønsker og har teknisk mulighed for   som led i en strafferetlig  

 efterforskning at foretage aflytning af personer, der befinder sig på  

 en anden medlemsstats område.
For det andet i situationer, hvor dansk  

 politi modtager underretning om, at en anden medlemsstat som led i en  

 strafferetlig efterforskning på egen hånd foretager eller  

 ønsker at foretage aflytning af en person, der befinder sig her i  

 landet.
For så vidt angår den første situation  

 kan dansk politi alene foretage en sådan aflytning, hvis betingelserne  

 i retsplejelovens kapitel 71 er opfyldt.
Der vil være tale om  

 tilfælde, hvor dansk politi som led i efterforskningen af en straffesag  

 her i landet ønsker at foretage aflytning af en person, der befinder  

 sig på en anden medlemsstats område, og en sådan aflytning  

 vil i det hele skulle ske under overholdelse af retsplejelovens betingelser.  

 En sådan situation kan f.eks. opstå i tilfælde, hvor der er  

 tale om aflytning af en mobiltelefon tilhørende en person, som  

 eventuelt midlertidigt   befinder sig i en anden medlemsstat, men benytter  

 det danske mobiltelefonnet.
Dette kan f.eks. skyldes, at den  

 pågældende befinder sig tæt på dansk  

 område.
Foruden at overholde retsplejelovens betingelser vil dansk  

 politi skulle overholde de krav, der følger af konventionens artikel  

 20. Det betyder bl.a., at politiet skal underrette den anden medlemsstat om  

 aflytningen (stk. 2), og meddele de nødvendige oplysninger  

 (stk. 3). Den underrettede medlemsstat vil som udgangspunkt skulle svare  

 dansk politi inden 96 timer (stk. 4, litra a). Indtil den underrettede  

 medlemsstat har truffet sin afgørelse, kan dansk politi  

 fortsætte aflytningen (stk. 4, litra b). Dette gælder  

 også, hvis der går mere end 96 timer, inden den underrettede  

 medlemsstat svarer.
Indtil den underrettede medlemsstat har truffet sin  

 afgørelse, må dansk politi som udgangspunkt ikke anvende det  

 allerede fremkomne materiale (stk. 4, litra b). Hvis den underrettede  

 medlemsstat svarer, at aflytningen ikke må finde sted eller  

 fortsætte, kan den underrettede medlemsstat endvidere kræve, at  

 danske myndigheder ikke   eller kun under visse nærmere betingelser  

 anvender det allerede fremkomne materiale (stk. 4, litra b, nr. ii). I  

 en sådan situation vil det som udgangspunkt f.eks. ikke være  

 muligt at anvende materialet som bevis under en eventuel straffesag.
Det  

 samme gælder som udgangspunkt i perioden frem til modtagelsen af svaret  

 fra den underrettede medlemsstat, idet materialet i denne periode dog altid  

 kan anvendes af dansk politi, når der skal træffes  

 hasteforanstaltninger for at afværge en umiddelbar, alvorlig trussel  

 mod den offentlige sikkerhed (stk. 4, litra b, nr. ii). Konventionen  

 giver ikke den underrettede medlemsstat mulighed for at kræve, at  

 materialet destrueres.
Efter Justitsministeriets opfattelse kræver denne  

 situation ikke særskilt regulering i dansk ret.
Hvis dansk politi i  

 forbindelse med en aflytning ikke overholder de krav, der følger af  

 artikel 20, vil Danmark som stat handle i strid med de forpligtelser, der  

 følger af konventionen, men spørgsmålet om lovligheden af  

 aflytningen og anvendelsen af de derved fremkomne beviser vil skulle  

 afgøres på grundlag af navnlig bestemmelserne i retsplejelovens  

 kapitel 71.
 For så vidt angår den situation, hvor danske  

 myndigheder modtager underretning om en anden medlemsstats aflytning af en  

 person, der befinder sig her i landet, giver konventionen mulighed for at  

 afgive en erklæring om, at Danmark ikke ønsker at modtage  

 sådanne underretninger, jf. artikel 20, stk. 7. I forbindelse med  

 ratifikationen vil Danmark ikke afgive en sådan erklæring.
 Når danske myndigheder modtager underretning i  

 medfør af artikel 20, og har modtaget de i stk. 3, nævnte  

 oplysninger, følger det af stk. 4, at danske myndigheder snarest,  

 og inden 96 timer, meddeler den aflyttende medlemsstat, om de tillader, at  

 aflytningen finder sted eller fortsættes (stk. 4, litra a, nr. i),  

 eller om de kræver, at aflytningen ikke finder sted eller afbrydes  

 (stk. 4, litra a, nr. ii). Danmark vil endvidere have pligt til at  

 træffe de nødvendige foranstaltninger til at sikre, at der kan  

 gives et svar inden 96 timer, ligesom Danmark med henblik herpå vil  

 skulle udpege kontaktpunkter, der skal være bemandet døgnet  

 rundt, jf. stk. 4, litra d.
Justitsministeriet foreslår, at politiet udpeges som  

 kontaktpunkt, jf. stk. 4, litra d.
Det er i forvejen politiet, der  

 behandler sager vedrørende indgreb i meddelelseshemmeligheden efter  

 retsplejelovens kapitel 71, og den aflyttende medlemsstat vil kunne kontakte  

 politiet døgnet rundt.
Det følger heraf, at politiet vil skulle  

 påse, om konventionens betingelser er opfyldt, herunder om  

 underretningen indeholder de i stk. 3 omhandlede oplysninger.
Politiet  

 vil om nødvendigt kunne anmode om supplerende oplysninger i  

 medfør af stk. 4, litra c.
Politiet vil endvidere skulle vurdere,  

 om tilladelse skal nægtes af de grunde, der er anført i  

 1959-konventionens artikel 2 (om bl.a. politiske forbrydelser).
Hvis politiet ikke finder at kunne tillade, at aflytningen  

 finder sted eller fortsættes, giver politiet meddelelse herom til den  

 aflyttende medlemsstat.
Hvis politiet derimod vurderer, at betingelserne for  

 at meddele tilladelse er opfyldt, indbringer politiet  

 spørgsmålet for retten i overensstemmelse med bestemmelserne i  

 retsplejelovens kapitel 71.
 Da politiet snarest muligt, og inden 96 timer, vil skulle  

 meddele den aflyttende medlemsstat, om aflytningen kan tillades eller  

 nægtes, bør politiet have pligt til at indbringe sagen for  

 retten i god tid inden udløbet af denne frist.
 Justitsministeriet foreslår derfor en bestemmelse,  

 hvorefter politiet, ved modtagelse af underretning i medfør af artikel  

 20 i konventionen, skal forelægge sagen for retten, jf. retsplejelovens  

 § 783, stk. 3, senest 48 timer efter modtagelsen af underretningen.  

 Om den foreslåede bestemmelse henvises til lovforslagets § 2, nr.  

 3.
Efter konventionen (artikel 20, stk. 4, nr. iv) har  

 den underrettede medlemsstat mulighed for at kræve en kort  

 forlængelse, på højst 8 dage, af den oprindelige frist  

 på 96 timer, med henblik på at gennemføre interne  

 procedurer i henhold til national ret.
Det fremgår af den forklarende  

 rapport, at det, der her sigtes til, er de tilfælde, hvor den  

 underrettede medlemsstat skal tage særlige skridt, inden den  

 træffer sin afgørelse.
Det nævnes, at der f.eks. kan  

 være tale om specifikke procedurer, som i visse lande er  

 påkrævede som følge af visse personers status eller  

 erhverv, f.eks. parlamentsmedlemmer eller advokater.
Da der ikke findes  

 sådanne specifikke procedurer efter dansk ret, har Justitsministeriet  

 ikke fundet det nødvendigt at foreslå, at forelæggelse af  

 sagen for retten i visse tilfælde skal kunne ske senere end 48 timer  

 fra modtagelsen af underretningen.
Hvis rettens kendelse om aflytningens  

 lovlighed påkæres til landsretten, vil der i praksis kunne  

 forekomme situationer, hvor politiet ikke vil være i stand til at give  

 meddelelse til den aflyttende medlemsstat inden 96 timer om, hvorvidt  

 aflytningen tillades eller nægtes.
I sådanne tilfælde kan  

 det være nødvendigt for politiet at udnytte muligheden for at  

 kræve en kort forlængelse (stk. 4, litra a, nr. iv).
Forelæggelse af sagen for retten vil skulle ske i  

 overensstemmelse med bestemmelserne i retsplejelovens kapitel 71. Det betyder  

 bl.a., at der i medfør af retsplejelovens § 784 vil skulle  

 beskikkes en advokat for den, som indgrebet vedrører.
Retten vil  

 skulle påse, om betingelserne i kapitel 71, herunder navnlig  

 § 781, er opfyldt.
 Hvis retten nægter at tillade eller godkende  

 aflytningen, meddeler politiet dette til den aflyttende medlemsstat (artikel  

 20, stk. 4, litra a, nr. ii).
Hvis retten derimod godkender aflytningen, meddeler  

 politiet dette til den aflyttende medlemsstat (artikel 20, stk. 4, litra  

 a, nr. i). Det følge af konventionen, at den underrettede medlemsstat  

 kan stille de samme betingelser for at give sit samtykke, som den ville  

 stille i en tilsvarende national sag.
I praksis vil politiet skulle betinge  

 et samtykke af, at den aflyttende medlemsstat overholder betingelserne i  

 retsplejelovens §§ 789 (om begrænsninger i brugen af oplysninger)  

 og 791 (om destruktion).
3.3.6. Afholdelse af  

 teleoperatørens udgifter (artikel  

 21) 3.3.6.1. Konventionens  

 bestemmelse Det fremgår af artikel 21, at omkostninger, som  

 teleoperatører eller tjenesteudbydere pådrager sig i forbindelse  

 med udførelse af anmodninger efter artikel 18, afholdes af den  

 begærende medlemsstat.
3.3.6.2. Justitsministeriets  

 overvejelser Som tidligere nævnt indebærer artikel 21  

 sammenholdt med artikel 18, at politiet efter konventionen vil have mulighed  

 for at kræve afholdte udgifter refunderet af den begærende  

 medlemsstat.
Der henvises til pkt. 3.3.3.2 ovenfor.
3.3.7. Bilaterale aftaler (artikel  

 22) Det følger af artikel 22, at afsnit III i  

 EU-retshjælpskonventionen (dvs. artikel 17 til 22) ikke er til hinder  

 for, at medlemsstaterne kan indgå bilaterale eller multilaterale  

 aftaler med henblik på at fremme udnyttelsen af eksisterende og  

 fremtidige tekniske muligheder med hensyn til lovlig aflytning af  

 telekommunikation.
3.4.  

 Beskyttelse af personoplysninger (Afsnit IV, artikel  

 23) 3.4.1. Konventionens  

 bestemmelse Artikel 23 vedrører beskyttelse af  

 personoplysninger, og er en nyskabelse i forhold til 1959-konventionen, der  

 ikke indeholder bestemmelser herom.
Stk. 1 fastslår, hvornår  

 personoplysninger, der videregives i henhold til konventionen, må  

 anvendes af de modtagende medlemsstater.
Stk. 1 opregner de  

 tilfælde, hvor personoplysninger må anvendes uden samtykke fra  

 den videregivende medlemsstat (litra a, b og c), og de tilfælde, hvor  

 anvendelse er betinget af samtykke fra den videregivende medlemsstat (litra  

 d). Det afgørende er i den forbindelse formålet med anvendelsen  

 af personoplysningerne.
Den modtagende medlemsstat må anvende  

 personoplysninger uden samtykke i forbindelse med sager, som er omfattet af  

 konventionen (litra a), i forbindelse med andre retsprocedurer og  

 administrative procedurer, som hænger direkte sammen med de i litra a  

 omhandlede sager (litra b), og til at afværge en umiddelbar, alvorlig  

 trussel mod den offentlige sikkerhed (litra c). Hvis den modtagende  

 medlemsstat ønsker at anvende personoplysninger til andre  

 formål, kræves der forudgående samtykke fra den videregivne  

 medlemsstat, medmindre den berørte medlemsstat har indhentet samtykke  

 fra den, som oplysningen vedrører (litra d).
Det følger af stk. 2, at artikel 23 også  

 finder anvendelse på personoplysninger, som ikke er »videregivet«, men  

 »tilvejebragt« på anden måde i medfør af konventionen.
Der  

 kan f.eks. være tale om personoplysninger »tilvejebragt« i forbindelse  

 med artikel 9 (midlertidig overførelse af frihedsberøvede  

 personer med henblik på efterforskning), 10 (afhøring ved  

 hjælp af videokonference), 11 (afhøring af vidner og sagkyndige  

 ved hjælp af telefonkonference) og 20 (aflytning af telekommunikation  

 uden teknisk bistand fra en anden medlemsstat).
 Det følger af stk. 3, at den videregivende  

 medlemsstat i forbindelse med en bestemt sag kan kræve, at den  

 modtagende medlemsstat underretter den om anvendelsen af de videregivne  

 oplysninger.
Stk. 4 vedrører den situation, hvor en  

 medlemsstat efter konventionen har mulighed for at stille særlige  

 betingelser i forbindelse med videregivelse af personoplysninger.
Dette er  

 f.eks. tilfældet i forbindelse med et samtykke til  

 grænseoverskridende aflytning af telekommunikation efter konventionens  

 artikel 20. Hvis en medlemsstat i sådanne tilfælde har stillet  

 særlige betingelser, har sådanne betingelser forrang.
I andre  

 tilfælde finder artikel 23 anvendelse.
Stk. 5 regulerer forholdet til artikel 13,  

 stk. 10, om oplysninger, som er tilvejebragt i forbindelse med  

 fælles efterforskningshold.
Det følger af stk. 5, at  

 artikel 13, stk. 10, har forrang i forhold til artikel 23 for så  

 vidt angår sådanne oplysninger.
Det følger endelig af stk. 6, at artikel 23  

 ikke finder anvendelse på personoplysninger, som er tilvejebragt af en  

 medlemsstat i medfør af konventionen, og som hidrører fra denne  

 medlemsstat.
Herved sikres, at en medlemsstat ikke kan pålægge en  

 anden medlemsstat begrænsninger i anvendelsen af personoplysninger,  

 når oplysningerne hidrører fra samme medlemsstat, som har  

 tilvejebragt dem.
Der kan f.eks. være tale om personoplysninger  

 tilvejebragt i forbindelse med artikel 10 (om afhøring ved hjælp  

 af videokonference), 11 (om afhøring af vidner og sagkyndige ved  

 hjælp af telefonkonference), 13 (om fælles efterforskningshold)  

 og 19 (om aflytning af telekommunikation på en medlemsstats eget  

 område gennem tjenesteudbydere).
3.4.2.  

 Justitsministeriets  

 overvejelser Efter Justitsministeriets opfattelse  

 nødvendiggør artikel 23 ikke ændringer af gældende  

 danske regler.
Artikel 23 fastsætter nogle grænser for, hvordan  

 danske myndigheder kan anvende personoplysninger, som de har modtaget i  

 forbindelse med konventionen.
Dette gælder hvad enten der er tale om  

 personoplysninger, der er »videregivet« (stk. 1) eller »tilvejebragt«  

 (stk. 2). I praksis vil danske myndigheder derfor skulle overholde de  

 betingelser, der følger af artikel 23. Konventionen fraviger på  

 dette punkt de almindeligt gældende danske regler om videregivelse af  

 oplysninger til myndigheder, som har et sagligt behov for dem.
Konventionen  

 fraviger således bl.a. reglerne i forvaltningslovens §§ 28 og 31,  

 hvorefter en forvaltningsmyndighed, i det omfang den er berettiget til at  

 videregive en oplysning, også er forpligtet til at gøre det  

 på begæring af en anden forvaltningsmyndighed, hvis oplysningen  

 er af betydning for myndighedens virksomhed eller en afgørelse, som  

 myndigheden skal træffe.
3.5.  

 Afsluttende bestemmelser (Afsnit V, artikel 24 til  

 30) I forbindelse med Danmarks ratifikation af konventionen  

 vil følgende blive oplyst:
 1)	De »judicielle myndigheder« her i landet omfatter domstolene samt  

 anklagemyndigheden, der efter den danske retsplejelov omfatter  

 Justitsministeriet, Rigsadvokaten, statsadvokaterne, Politidirektøren  

 i København og politimestrene.
 2)	Den »centrale myndighed« her i landet er Justitsministeriet, Det  

 Internationale Kontor, Slotsholmsgade 10, DK-1216 København K, tlf.  

 nr. 33 92 33 40.
 3)	Justitsministeriet kan give oplysning om, hvilken »judiciel  

 myndighed« her i landet der har stedlig kompetence til at modtage og behandle  

 en anmodning om gensidig retshjælp.
 4)	I tilfælde af tvivl kan myndigheder i andre medlemsstater  

 rette henvendelse til Justitsministeriet og få oplyst, hvilken judiciel  

 myndighed her i landet der er kompetent til at fremsende en anmodning om en  

 bestemt form for gensidig retshjælp.
 5)	Politiet (Politidirektøren i København og  

 politimestrene) er kompetent med henblik på anvendelsen af artikel 18,  

 19 og 20.
 I forbindelse med ratifikationen af konventionen vil  

 Danmark i medfør af artikel 27, stk. 2, afgive følgende  

 erklæringer:
 1)	Erklæring om, at de anmodninger om gensidig retshjælp,  

 der er omfattet af artikel 6, stk. 5 og 6, ikke kan fremsendes direkte  

 mellem judicielle myndigheder på den ene side og toldmyndigheder eller  

 (andre) administrative myndigheder på den anden side, men skal  

 fremsendes via den centrale myndighed i den anmodede medlemsstat, jf. artikel  

 6, stk. 7.
 2)	Erklæring om, at det i artikel 9, stk. 3, omhandlede  

 samtykke vil blive krævet forud for indgåelsen af en aftale om en  

 midlertidig overførsel af en frihedsberøvet person efter  

 artikel 9, stk. 1.
 3)	Erklæring om, at Danmark ikke imødekommer anmodninger  

 om afhøring af en tiltalt ved hjælp af videokonference, jf.  

 artikel 10, stk. 9.
 4)	Erklæring om, at Danmark ikke er bundet af artikel 14 om  

 diskrete undersøgelser, jf. artikel 14, stk. 4.
3.6. EF-domstolens  

 fortolkningskompetence EU-retshjælpskonventionen er vedtaget i  

 medfør af artikel 34 i EU-traktaten (afsnit VI om politisamarbejde og  

 retligt samarbejde i kriminalsager).
 I medfør af EU-traktatens artikel 35, stk. 1,  

 er EF-domstolen tillagt kompetence til at afgøre præjudicielle  

 spørgsmål om bl.a. fortolkning af konventioner vedtaget i  

 medfør af artikel 34. Dette forudsætter dog, at medlemsstaterne  

 i medfør af artikel 35, stk. 2, afgiver en erklæring om, at  

 de godkender EF-domstolens kompetence til at afgøre sådanne  

 præjudicielle spørgsmål angående retsakter, der er  

 vedtaget i medfør af bestemmelserne i EU-traktatens afsnit VI (3.  

 søjle).
 Danmark har ikke afgivet en sådan erklæring.  

 EF-domstolen vil imidlertid kunne få forelagt præjudicielle  

 spørgsmål fra domstolene i de lande, der har afgivet en  

 sådan erklæring, dvs. har anerkendt EF-domstolens kompetence  

 på området.
 Hvis Danmark på et senere tidspunkt måtte  

 afgive en sådan erklæring, vil også danske domstole  

 få mulighed for præjudicielt at forelægge  

 spørgsmål om fortolkning af EU-retshjælpskonventionen for  

 EF-domstolen.
4. Den 2.  

 tillægsprotokol til Europarådets retshjælpskonvention  

 (2001-tillægsprotokollen) 4.1.  

Baggrund Anmodninger om gensidig retshjælp i straffesager  

 mellem Europarådets medlemslande fremsættes i dag navnlig  

 på grundlag af 1959-konventionen og 1978-tillægsprotokollen (se  

 ovenfor pkt. 2).
Den 8. november 2001 vedtog Europarådets  

 ministerkomité en tillægsprotokol til 1959-konventionen  

 (2001-tillægsprotokollen), der samtidig blev åbnet for  

 undertegnelse.
Danmark undertegnede i den forbindelse  

 2001-tillægsprotokollen med sædvanligt  

 ratifikationsforbehold.
 Formålet med 2001-tillægsprotokollen er at  

 forbedre og udbygge 1959-konventionen og 1978-tillægsprotokollen.  

 2001-tillægsprotokollen styrker medlemsstaternes muligheder for at  

 bekæmpe kriminalitet, og tager samtidig hensyn til enkeltpersoners  

 grundlæggende rettigheder.
 Arbejdet med at udarbejde 2001-tillægsprotokollen  

 blev påbegyndt i 1995, og har i et vist omfang afventet EU-landenes  

 forhandlinger om EU-retshjælpskonventionen, der blev afsluttet den 29.  

 maj 2000.
Bestemmelserne i 2001-tillægsprotokollen svarer i  

 vidt omfang til bestemmelser i EU-retshjælpskonventionen.
En  

 række af bestemmelserne i 2001-tillægsprotokollen er ligefrem  

 identiske   eller i alt væsentligt identiske   med tilsvarende  

 bestemmelser i EU-retshjælpskonventionen.
I modsætning til  

 EU-retshjælpskonventionen indeholder 2001-tillægsprotokollen dog  

 ikke bestemmelser om aflytning af telekommunikation.
4.2.  

 Indhold Kapitel I indeholder bestemmelser, der skal erstatte  

 eller supplere bestemmelser i 1959-konventionen.
 Artikel 1 er en generel bestemmelse om landenes  

 forpligtelser i forbindelse med gensidig retshjælp i straffesager.  

 Bestemmelsen skal erstatte artikel 1 i 1959-konventionen.
Efter artikel 1, stk. 1, forpligter de kontraherede  

 parter sig til i overensstemmelse med konventionens bestemmelser i videst  

 muligt omfang at yde hinanden bistand til retsforfølgning af  

 forbrydelser.
Ifølge artikel 1, stk. 2, finder konventionen ikke  

 anvendelse med hensyn til fuldbyrdelse af beslutninger om  

 frihedsberøvelse eller domme eller med hensyn til forbrydelser efter  

 den militære straffelovgivning, som ikke er forbrydelser efter den  

 almindelige straffelovgivning.
 Artikel 1, stk. 3, indebærer, at gensidig  

 retshjælp efter 1959-konventionen og de tilhørende protokoller  

 tillige kan ydes i forbindelse med retsforfølgning for handlinger, der  

 ifølge national lovgivning i det begærende eller anmodede land,  

 eventuelt dem begge, betragtes som overtrædelser af bestemmelser, som  

 kan afgøres af administrative myndigheder, hvis afgørelser kan  

 indbringes for en domstol med kompetence i navnlig straffesager.
 Efter artikel 1, stk. 4, må anmodninger om  

 retshjælp ikke afslås alene med den begrundelse, at anmodningen  

 vedrører handlinger, for hvilke en juridisk person kan drages til  

 ansvar i det begærende land.
 Artikel 1, stk. 1 og stk. 2, er identisk med den  

 nuværende artikel 1 i 1959-konventionen, mens artikel 1, stk. 3 og  

 stk. 4, stort set er identiske med artikel 3 i  

 EU-retshjælpskonventionen og artikel 49 i Schengen-konventionen (se  

 ovenfor pkt. 3.1.3).
 Artikel 2 vedrører tilstedeværelse af  

 repræsentanter fra det begærende land i forbindelse med  

 gennemførelsen af en retsanmodning i den anmodede medlemsstat.  

 Bestemmelsen skal supplere artikel 4 i 1959-konventionen.
Efter artikel 4 i 1959-konventionen skal det anmodede land  

 på begæring oplyse tid og sted for gennemførelsen af  

 retsanmodningen.
Repræsentanter fra myndighederne i det begærende  

 land har ret til at være til stede, hvis det anmodede land giver  

 samtykke hertil.
 Artikel 2 indebærer, at der indsættes et nyt  

 stk. 2 i artikel 4 i 1959-konventionen, hvorefter anmodninger om  

 tilstedeværelse af repræsentanter fra myndighederne i det  

 begærende land ikke må afvises, hvis tilstedeværelsen vil  

 gøre gennemførelsen af anmodningen mere effektiv, og  

 tilstedeværelsen af repræsentanter fra myndighederne i det  

 begærende land kan medvirke til, at der ikke vil være behov for  

 fremsendelse af supplerende retsanmodninger.
Principperne i artikel 2 svarer til indholdet af artikel 4  

 i EU-retshjælpskonventionen, der indebærer, at det anmodede land  

 i forbindelse med gennemførelse af en retsanmodning skal respektere de  

 formkrav og den fremgangsmåde, som det begærende land  

 udtrykkeligt angiver.
Det følger af den forklarende rapport til  

 EU-retshjælpskonventionen, at udtrykket »formkrav og  

 fremgangsmåde« bør fortolkes bredt og f.eks. kan omfatte den  

 situation, at det i en retsanmodning er anført, at en  

 repræsentant for det begærende lands judicielle myndigheder skal  

 være til stede i det anmodede land i forbindelse med  

 gennemførelsen af retsanmodningen.
Efter artikel 4 i  

 EU-retshjælpskonventionen kan det anmodede land kun nægte at  

 efterkomme disse formkrav og den angivne fremgangsmåde, hvis det  

 strider mod landets grundlæggende retsprincipper (se ovenfor pkt.  

 3.1.4).
 Artikel 3, der skal erstatte artikel 11 i  

 1959-konventionen, vedrører midlertidig overførelse af  

 frihedsberøvede personer til det begærende land.
Efter artikel 3, stk. 1, skal en  

 frihedsberøvet person, hvis personlige fremmøde er  

 nødvendig med henblik på bevisoptagelse, midlertidigt  

 overføres til det begærende lands område, forudsat at den  

 pågældende tilbageføres til det anmodede land indenfor en  

 frist fastsat af dette land.
Overførelse afslås, hvis den  

 frihedsberøvede person ikke giver sit samtykke til  

 overførelsen, hvis den frihedsberøvede persons  

 tilstedeværelse er nødvendig med henblik på  

 retsforfølgning i det anmodede land, hvis overførelse vil kunne  

 forlænge den pågældendes frihedsberøvelse, eller  

 hvis der er andre tungtvejende hensyn, der taler imod  

 overførelsen.
 Artikel 3, stk. 2, vedrører transit gennem  

 andre kontraherende lande, og artikel 3, stk. 3, fastslår, at den  

 pågældende skal forblive frihedsberøvet i det  

 begærende land eller i et transitland, medmindre det anmodede land  

 anmoder om, at den pågældende løslades.
Efter den gældende artikel 11, stk. 1, i  

 1959-konventionen kan midlertidig overførelse ske med henblik på  

 »fremmøde som vidne eller med henblik på konfrontation«.
I  

 forbindelse med drøftelserne om 2001-tillægsprotokollen viste  

 det sig, at begrebet »konfrontation« ikke havde en entydig definition i  

 landene, og at begrebet ikke var kendt i en række lande.
På denne  

 baggrund er formuleringen ændret, således at midlertidig  

 overførelse kan ske med henblik på »bevisoptagelse«.  

 Bevisoptagelse i medfør af artikel 3, stk. 1, omfatter ikke  

 retsforfølgning af den pågældende, idet en sådan  

 overførelse vil være omfattet af reglerne om udlevering af  

 lovovertrædere.
Artikel 4, der skal erstatte artikel 15 i  

 1959-konventionen, indebærer, at retsanmodninger som hovedregel skal  

 fremsendes mellem det begærende og det anmodede lands  

 justitsministerier.
Bestemmelsen giver dog mulighed for, at retsanmodninger  

 tillige kan fremsendes direkte mellem landenes judicielle myndigheder.
Visse  

 retsanmodninger, herunder anmodninger om midlertidig overførelse af  

 frihedsberøvede personer efter konventionens artikel 11, skal dog  

 fremsendes gennem landenes justitsministerier.
Indholdet af artikel 4 svarer på en række  

 punkter til indholdet af artikel 53 i Schengen-konven-tionen, der gør  

 det muligt at fremsende anmodninger direkte mellem de judicielle myndigheder,  

 og til artikel 6 i EU-retshjælpskonventionen.
Artikel 6 i  

 EU-retshjælpskonventionen går imidlertid videre end  

 Schengen-konventionen og artikel 4 i 2001-tillægsprotokollen, idet  

 fremsendelse mellem de judicielle myndigheder er hovedreglen efter  

 EU-retshjælpskonventionen (se ovenfor pkt. 3.1.6).
Efter artikel 5, der skal erstatte artikel 20 i  

 1959-konventionen, er hovedreglen, at landene ikke anmoder om refusion for  

 omkostningerne i forbindelse med gennemførelse af en retsanmodning,  

 medmindre omkostningerne vedrører tilstedeværelse af  

 repræsentanter fra myndighederne i det begærende land,  

 overførelse af frihedsberøvede personer efter artikel 13 og 14  

 i 2001- tillægsprotokollen eller artikel 11 i 1959-konventionen, eller  

 hvis gennemførelsen af anmodningen medfører betydelige eller  

 ekstraordinære omkostninger.
Omkostningerne i forbindelse med  

 gennemførelse af videoafhøring eller telefonafhøring,  

 jf. nedenfor, skal dog altid refunderes af det begærende land.
Artikel 6, der skal erstatte artikel 24 i  

 1959-konventionen, medfører, at landene ved undertegnelse eller  

 ratifikation af konventionen skal afgive en erklæring, hvori landene i  

 henhold til national ret angiver, hvilke myndigheder der er »judicielle  

 myndigheder«.
For Danmarks vedkommende anses domstolene og  

 anklagemyndigheden, der omfatter Justitsministeriet, Rigsadvokaten,  

 statsadvokaterne og politimestrene (Politidirektøren i  

 København), allerede i dag for omfattet af begrebet »judicielle  

 myndigheder« i relation til den gensidige retshjælp i straffesager.
 Kapitel II omfatter de bestemmelser, der er nye i  

 forhold til 1959-konventionen og 1978-tillægsprotokollen.
Efter artikel 7 kan det anmodede land udsætte  

 gennemførelsen af en anmodning, hvis gennemførelsen vil skade  

 efterforskning eller retsforfølgning i det anmodede land.
Forinden  

 gennemførelsen af en anmodning udsættes eller afslås, skal  

 det anmodede land overveje, om anmodningen kan gennemføres delvist.  

 Det anmodede land skal under alle omstændigheder begrunde  

 udsættelsen eller afvisningen.
 Artikel 8 indebærer, at det anmodede land  

 skal gennemføre en anmodning i overensstemmelse med de formkrav eller  

 fremgangsmåder, der er angivet i anmodningen, medmindre det vil  

 være i strid med fundamentale retsprincipper i det anmodede land.
 Principperne i denne bestemmelse svarer til artikel 4 i  

 EU-retshjælpskonventionen (se ovenfor pkt. 3.1.4).
I medfør af artikel 9 kan der ydes bistand i  

 forbindelse med afhøring af vidner eller sagkyndige ved hjælp af  

 videokonference.
Bestemmelsen kan anvendes, hvis en person befinder sig i et  

 land og skal afhøres som vidne eller sagkyndig i et andet land.
I det  

 tilfælde kan de judicielle myndigheder i dette land anmode om, at  

 afhøringen foretages ved hjælp af videokonference.
Det anmodede  

 land skal give sin tilladelse til en sådan afhøring, forudsat at  

 anvendelse af videokonference ikke strider mod landets grundlæggende  

 retsprincipper, og forudsat at det råder over de tekniske  

 hjælpemidler, der er nødvendige for en videokonference.  

 Bestemmelsen fastslår herudover, hvilke oplysninger en begæring  

 om videoafhøring skal indeholde, ligesom der fastlægges en  

 række nærmere regler for afhøring ved hjælp af  

 videokonference, herunder regler for tolkning og identifikation af vidnet/den  

 sagkyndige.
Det er endvidere muligt at anvende bestemmelsen om  

 videoafhøring i forhold til en tiltalt, der samtykker heri.
 Bestemmelsen er i det væsentligste identisk med  

 artikel 10 i EU-retshjælpskonventionen (se ovenfor pkt. 3.2.3).
Artikel 10 vedrører afhøring af  

 vidner og sagkyndige ved hjælp af telefonkonference.
Bestemmelsen kan  

 anvendes i de situationer, hvor en person befinder sig i et land og skal  

 afhøres som vidne eller sagkyndig af en judiciel myndighed i et andet  

 land.
I det tilfælde kan den judicielle myndighed i dette land i  

 overensstemmelse med national lovgivning anmode om bistand fra det land, hvor  

 den pågældende opholder sig, således at afhøringen  

 kan foregå ved hjælp af telefonkonference.
Det er en  

 forudsætning for en sådan afhøring, at vidnet eller den  

 sagkyndige har givet samtykke til, at afhøringen kan foregå ved  

 hjælp af telefonkonference.
Det anmodede land skal tillade  

 afhøring ved hjælp af telefonkonference, forudsat dette ikke  

 strider mod landets grundlæggende retsprincipper.
 Artikel 10 er i det væsentligste identisk med  

 artikel 11 i EU-retshjælpskonventionen (se ovenfor pkt. 3.2.3).
 Efter artikel 11 kan landenes kompetente  

 myndigheder i det omfang, der er hjemmel hertil i national lovgivning, og  

 uden at der foreligger en anmodning fra et land, udveksle oplysninger om  

 bl.a. strafbare handlinger, som på tidspunktet for meddelelsen  

 henhører under den modtagende myndighed.
Bestemmelsen er i det væsentligste identisk med  

 artikel 7 i EU-retshjælpskonventionen (se ovenfor pkt. 3.1.7) og har i  

 øvrigt tilknytning til artikel 46 i Schengen-konventionen.
I henhold  

 til denne bestemmelse kan Schengen-landene som led i politisamarbejdet  

 uopfordret udveksle oplysninger med henblik på forebyggelse af  

 strafbare handlinger.
Artikel 11 udvider omfanget af den spontane udveksling  

 af oplysninger til at gælde generelt for uopfordret udveksling af  

 oplysninger mellem de kompetente myndigheder om strafbare handlinger.
Artikel 12 vedrører tilbagelevering af  

 uretmæssigt erhvervede genstande.
Bestemmelsen indebærer bl.a.,  

 at det anmodede land kan træffe afgørelse om, at aktiver, der er  

 udbytte af et strafbart forhold, kan overføres til det begærende  

 land med henblik på tilbagelevering til den retmæssige ejer.
 Bestemmelsens indhold er identisk med artikel 8 i  

 EU-retshjælpskonventionen (se ovenfor pkt. 3.2.1).
Efter artikel 13 kan de berørte landes  

 kompetente myndigheder indgå aftale om midlertidig overførelse  

 af frihedsberøvede personer til det anmodede land med henblik på  

 efterforskning.
Aftalen skal omfatte de nærmere regler for personens  

 midlertidige overførelse og fristen for, hvornår den  

 pågældende skal tilbageføres til det begærende land.  

 Bestemmelsen er fakultativ, og anvendelsen beror som nævnt på en  

 konkret aftale mellem de berørte lande.
Bestemmelsen supplerer artikel 11 i 1959-konventionen, som  

 ændret ved artikel 3 i 2001-tillægsprotokollen.
Efter artikel 11  

 kan en frihedsberøvet person, hvis personlige fremmøde er  

 nødvendigt med henblik på bevisoptagelse, midlertidigt  

 overføres til det begærende land.
I visse tilfælde vil der  

 imidlertid være behov for i forbindelse med efterforskning og  

 retsforfølgning i det begærende land, at en person, der er  

 frihedsberøvet i dette land, midlertidigt overføres til det  

 anmodede land, f.eks. for at deltage i en konfrontation eller med henblik  

 på at medvirke i en rekonstruktion.
Artikel 13 tager højde for  

 denne situation.
 Artikel 13 er i det væsentlige identisk med artikel  

 9 i EU-retshjælpskonventionen (se ovenfor pkt. 3.2.2).
 Det følger af artikel 14, at  

 1959-konventionens artikel 11 (om midlertidig overførelse af  

 frihedsberøvede personer med henblik på bevisoptagelse) og  

 artikel 12 (om immunitet for vidner, sagkyndige og tiltalte) skal anvendes  

 analogt på personer, der er frihedsberøvede i det anmodede land,  

 efter at være blevet overført med henblik på at fuldbyrde  

 en straf idømt i det begærende land, når det  

 begærende land anmoder om, at den frihedsberøvede person er til  

 stede med henblik på en fornyet prøvelse af domfældelsen.  

 Bestemmelsen er nærmere omtalt i pkt. 4.3 nedenfor om  

 Justitsministeriets overvejelser.
Artikel 15 og artikel 16 vedrører  

 sprogkrav og forkyndelse af dokumenter.
Artikel 16 indebærer, at der  

 kan ske fremsendelse af dokumenter direkte med posten til modtageren.  

 Bestemmelsen svarer til artikel 52 i Schengen-konventionen og har tilknytning  

 til artikel 5 i EU-retshjælpskonventionen (se ovenfor pkt. 3.1.5).
 Artikel 17, der vedrører  

 grænseoverskridende observation, er i det væsentligste identisk  

 med artikel 40 i Schengen-konventionen.
Efter artikel 17, stk. 1, kan et lands  

 politimyndigheder fortsætte observationen af en formodet gerningsmand  

 på et andet lands territorium, når det sidstnævnte land har  

 givet tilladelse hertil.
Reglen gælder dog kun, hvis vedkommende person  

 er mistænkt for en forbrydelse, der kan medføre udlevering.
 I forhold til artikel 40 i Schengen-konventionen udvides  

 anvendelsesområdet for grænseoverskridende observation  

 imidlertid, således at observation tillige kan finde sted af en person,  

 når observationen forventes at ville føre til identifikation  

 eller føre til opholdsstedet for personer, der er mistænkt for  

 en forbrydelse, som kan medføre udlevering.
 Alle lande skal udpege en myndighed, der kan give eller  

 videregive en tilladelse til grænseoverskridende observation.
Er det af tidsmæssige årsager ikke muligt at  

 anmode om en tilladelse efter stk. 1, kan et land i medfør af  

 stk. 2 i særligt hastende tilfælde fortsætte  

 observationen henover grænsen uden forudgående tilladelse fra det  

 andet land.
Følgende betingelser skal dog være opfyldt:
 Der skal straks ske underretning til vedkommende land om, at  

 grænsen er blevet overskredet.
 Der skal uden forsinkelse indgives anmodning om tilladelse efter  

 stk. 1, ligesom der skal gives en begrundelse for, at grænsen er  

 overskredet uden forudgående tilladelse.
 Observationen skal straks indstilles, hvis det land, hvor  

 observationen foregår, kræver det, eller når tilladelse  

 ikke er opnået senest 5 timer efter grænseoverskridelsen.
 Observation efter stk. 2 må kun ske i forbindelse med de  

 strafbare handlinger, der er nævnt i stk. 6: Drab, voldtægt,  

 forsætlig brandstiftelse, falskmøntneri, væbnet  

 røveri og hæleri, afpresning, bortførelse og  

 gidseltagning, menneskehandel, ulovlig handel med narkotika og psykotrope  

 stoffer, overtrædelse af våben- og sprængstoflovgivning,  

 ulovlig transport af giftigt og farligt affald, menneskesmugling og seksuelt  

 misbrug af børn.
 Herudover er der i stk. 3 fastsat yderligere  

 betingelser for grænseoverskridende observation efter såvel  

 stk. 1 som stk. 2. Betingelserne er identiske med artikel 40,  

 stk. 3, i Schengen-konventionen.
 Artikel 17, stk. 4, vedrører udpegning af de  

 personer, der kan foretage grænseoverskridende observation, og de  

 myndigheder, der kan give tilladelse eller videregive tilladelse efter  

 stk. 1 og stk. 2.
 Endelig indebærer artikel 17, stk. 5, at  

 landene ved bilaterale aftaler kan udvide anvendelsesområdet for  

 artikel 17.
Danmark har under forhandlingerne tilkendegivet, at  

 Danmark agter at tage forbehold over for anvendelsen af artikel 17 i  

 protokollen.
Et sådant forbehold vil ikke berøre anvendelsen af  

 Schengen-konventionens artikel 40 mellem Danmark og de øvrige  

 Schengen-lande.
Artikel 18 fastslår, at landene forpligter  

 sig til på begæring fra et andet land at kunne tillade  

 kontrollerede leverancer på deres område som led i strafferetlig  

 efterforskning af forbrydelser, der kan medføre udlevering.  

 Gennemførelsen af kontrollerede leverancer finder sted efter reglerne  

 i det anmodede land.
De kompetente myndigheder i dette land styrer og  

 udfører operationerne.
Artikel 18 er   bortset fra enkelte sproglige forskelle  

 identisk med artikel 12 i EU-retshjælpskonventionen (se ovenfor pkt.  

 3.2.4) og har tilknytning til artikel 73 i Schengen-konventionen, der  

 indebærer, at Schengen-landene træffer foranstaltninger, som  

 gør det muligt at gennemføre kontrollerede leverancer i  

 forbindelse med ulovlig handel med narkotika og psykotrope stoffer.
Med  

 artikel 12 i EU-retshjælpskonventionen og artikel 18 udvides denne  

 forpligtelse til alle forbrydelser, som kan medføre udlevering.
 I artikel 19 om diskrete undersøgelser  

 åbnes der mulighed for under overholdelse af national ret at lade  

 embedsmænd arbejde under skjult eller falsk identitet under  

 efterforskningen af forbrydelser.
 Bestemmelsen er i det væsentligste identisk med  

 artikel 14 i EU-retshjælpskonventionen (se ovenfor pkt. 3.2.6).
I medfør af artikel 33, stk. 2, jf. artikel  

 19, agter Danmark at afgive en erklæring om, at man ikke er bundet af  

 artikel 19 om diskrete undersøgelser.
Danmark vil tage et lignende  

 forbehold over for artikel 14 i EU-retshjælpskonventionen (se ovenfor  

 pkt. 3.5).
Artikel 20 vedrører etablering af  

 fælles efterforskningshold.
Bestemmelsen indebærer, at to eller  

 flere lande kan aftale at etablere et fælles efterforskningshold med  

 det formål at koordinere efterforskning i sager, der vedrører  

 grænseoverskridende kriminalitet.
Bestemmelsen er fakultativ, hvorfor  

 landene ikke er forpligtede til at etablere eller at deltage i et  

 fælles efterforskningshold.
 Det er hensigten, at et fælles efterforskningshold  

 navnlig kan etableres, når efterforskningen i en straffesag eller et  

 straffesagskompleks viser, at der er behov for efterforskning i flere lande.  

 Efterforskningsholdene kan afhængig af national lovgivning og det  

 konkrete behov bestå af polititjenestemænd, anklagere,  

 undersøgelsesdommere samt repræsentanter for internationale  

 organisationer.
Et efterforskningshold skal ledes af en repræsentant  

 fra de kompetente myndigheder i det land, hvor holdet er etableret, og holdet  

 skal følge national lovgivning i dette land.
Efterforskningsholdet har  

 ikke selvstændigt udøvende beføjelser, men de udpegede  

 medlemmer af efterforskningsholdet, herunder de udenlandske medlemmer, har  

 som udgangspunkt ret til at være til stede i forbindelse med  

 efterforskningen.
 Bestemmelsen svarer til artikel 13 i  

 EU-retshjælpskonventionen (se ovenfor pkt. 3.2.5).
 Artikel 21 og artikel 22 omhandler  

 henholdsvis strafferetligt og civilretligt ansvar for embedsmænd, der  

 deltager i efterforskning på et andet lands område i henhold til  

 artikel 17 (om grænseoverskridende observation), artikel 18 (om  

 kontrollerede leverancer), artikel 19 (om diskrete undersøgelser) og  

 artikel 20 (om fælles efterforskningshold). Da Danmark som nævnt  

 agter at tage forbehold over for artikel 17 og 19, vil artikel 21 og 22 alene  

 have betydning i forhold til artikel 18 og 20.
 Artikel 21 og 22 er i det væsentlige identiske med  

 artikel 15 og 16 i EU-retshjælpskonventionen (se ovenfor pkt. 3.2.7 og  

 3.2.8).
 Efter artikel 23 skal de involverede lande i de  

 tilfælde, hvor der er behov for afhøring eller lignende af et  

 vidne, der er truet, i overensstemmelse med national ret søge at  

 opnå enighed om at iværksætte passende foranstaltninger til  

 beskyttelse af vidnet.
 Efter artikel 24 kan det anmodede land i  

 overensstemmelse med national ret tage foreløbige foranstaltninger med  

 henblik på at sikre beviser eller at beskytte retlige interesser.
Ifølge artikel 25 kan det begærende  

 land kræve, at det anmodede land behandler indholdet af en anmodning  

 fortroligt.
Hvis det anmodede land ikke kan imødekomme en anmodning om  

 fortrolighed, skal det omgående underrette det begærende land  

 herom.
 Artikel 26 vedrører beskyttelse af  

 personoplysninger, og har navnlig til formål at fastsætte regler  

 for anvendelse af personoplysninger, der videregives i henhold til  

 1959-konventionen og de tilhørende protokoller.
Bestemmelsen vil indebære, at personoplysninger  

 må anvendes af det modtagende land i forbindelse med efterforskning og  

 retsforfølgning, der er omfattet af anvendelsesområdet for  

 1959-konventionen og tilhørende protokoller.
Endvidere må  

 sådanne oplysninger anvendes i forbindelse med andre retssager og  

 administrative procedurer, som hænger direkte samme med  

 retsforfølgningen, f.eks. erstatningssager.
Endelig må  

 personoplysninger anvendes til at forhindre en umiddelbar og alvorlig fare  

 for den offentlige sikkerhed samt   efter forudgående samtykke fra det  

 videregivende land   til ethvert andet formål.
Ethvert land kan afslå at overføre  

 personoplysninger, der er fremkommet i forbindelse med gennemførelsen  

 af en retsanmodning, til et andet land, hvis sådanne oplysninger er  

 beskyttet efter national ret, og hvis det land, der skal modtage  

 oplysningerne, ikke har tiltrådt den europæiske konvention af 28.  

 januar 1981 om beskyttelse af det enkelte menneske i forbindelse med  

 elektronisk databehandling af personoplysninger.
Overførelsen kan dog  

 ikke nægtes, hvis det land, der skal modtage oplysningerne, etablerer  

 et beskyttelsesniveau som krævet af det anmodede land.
 Denne bestemmelse adskiller sig fra den tilsvarende  

 bestemmelse i EU-retshjælpskonventionen, nemlig artikel 23 (se ovenfor  

 pkt. 3.4). Artikel 26 i 2001-tillægsprotokollen tager således  

 højde for, at ikke alle de relevante lande uden for EU har ratificeret  

 den europæiske konvention af 28. januar 1981 om beskyttelse af det  

 enkelte menneske i forbindelse med elektronisk databehandling af  

 personoplysninger.
 Artikel 27 indebærer, at landene ved  

 erklæring i givet fald skal angive, hvilke administrative myndigheder  

 der er kompetente ved anvendelsen af konventionen og de tilhørende  

 protokoller.
 Artikel 28 og artikel 29 vedrører  

 forholdet til andre konventioner m.v. samt regler for bilæggelse af  

 tvister mellem landene i forbindelse med anvendelsen af 1959-konventionen og  

 tillægsprotokollerne.
Kapitel III i protokollen indeholder en række  

 afsluttende bestemmelser om erklæringer, forbehold til protokollen samt  

 protokollens ikrafttræden.
Artikel 33 indebærer  

 således, at landene helt eller delvist kan tage forbehold for  

 anvendelsen af artikel 16 (fremsendelse af forkyndelsesdokumenter direkte med  

 posten), artikel 17 (grænseoverskridende observationer), artikel 18  

 (kontrollerede leverancer), artikel 19 (diskrete undersøgelser) samt  

 artikel 20 (fælles efterforskningshold). Der kan ikke i øvrigt  

 tages forbehold overfor protokollens bestemmelser.
4.3. Justitsministeriets  

 overvejelser Gennemførelse i dansk ret af  

 2001-tillægsprotokollen vil kræve visse lovændringer.
Det  

 gælder artikel 3 (om ændring af 1959-konventionens artikel 11),  

 artikel 9 (om afhøring ved hjælp af videokonference), artikel 10  

 (om afhøring ved hjælp af telefonkonference), artikel 13 (om  

 midlertidig overførsel af frihedsberøvede personer med henblik  

 på efterforskning), artikel 14 (om personligt fremmøde af  

 personer overført til straffuldbyrdelse), artikel 21 (om udenlandske  

 embedsmænds strafansvar) og artikel 22 (om udenlandske  

 embedsmænds civilretlige ansvar).
 Med undtagelse af artikel 14, der omtales særskilt  

 nedenfor, svarer de bestemmelser i 2001-tillægsprotokollen, der  

 nødvendiggør lovændringer, i det væsentlige til de  

 tilsvarende bestemmelser i EU-retshjælpskonventionen, dvs. artikel 10  

 (om afhøring ved hjælp af videokonference), artikel 11 (om  

 afhøring ved hjælp af telefonkonference), artikel 9 (om  

 midlertidig overførsel af frihedsberøvede personer med henblik  

 på efterforskning), artikel 15 (om udenlandske embedsmænds  

 strafansvar) og artikel 16 (om udenlandske embedsmænds civilretlige  

 ansvar).
 Gennemførelse i dansk ret af de nævnte  

 bestemmelser i 2001-tillægsprotkollen (med undtagelse af artikel 14)  

 vil derfor ikke kræve lovændringer udover dem, der allerede er  

 foreslået i forbindelse med gennemførelsen af  

 EU-retshjælpskonventionen (se ovenfor pkt. 3.2.2, pkt. 3.2.3, pkt.  

 3.2.7 og pkt. 3.2.8 og lovforslagets § 1, § 2, nr. 1 og 2, og  

 § 3).
 Med hensyn til artikel 14 er der tale om en speciel  

 situation, der ikke som sådan vedrører international  

 retshjælp i straffesager, men som ikke desto mindre er medtaget i  

 2001-tillægsprotokollen.
 Som nævnt følger det af artikel 14, at  

 1959-konventionens artikel 11 (om midlertidig overførelse af  

 frihedsberøvede personer med henblik på bevisoptagelse) og  

 artikel 12 (om immunitet for vidner, sagkyndige og tiltalte) skal anvendes  

 analogt på personer, der er frihedsberøvede i det anmodede land,  

 efter at være blevet overført med henblik på at fuldbyrde  

 en straf idømt i det begærende land, når det  

 begærende land anmoder om, at den frihedsberøvede person er til  

 stede med henblik på en fornyet prøvelse (»review« på  

 engelsk) af dommen.
Bestemmelsen tager sigte på situationer, hvor en  

 person er blevet dømt for en forbrydelse i et land, og  

 efterfølgende er blevet overført til fuldbyrdelse af straffen i  

 et andet land.
Der vil i praksis ofte være tale om domfældelse af  

 udlændinge, der efterfølgende overføres til hjemlandet  

 med henblik på fuldbyrdelse af straffen.
Der kan tænkes  

 tilfælde, hvor der efter overførelsen af den dømte  

 opstår spørgsmål om fornyet prøvelse af dommen, og  

 hvor det er nødvendigt eller hensigtsmæssigt, at den  

 dømte er til stede.
Dette kan f.eks. skyldes, at der efter  

 overførelsen er fremkommet nye beviser i sagen, der giver grundlag for  

 at genoptage straffesagen.
En sådan fornyet prøvelse vil i  

 almindelighed sket på begæring af den dømte, og være  

 i den dømtes egen interesse.
Det er denne situation, som artikel 14  

 tager højde for.
 Det følger af den forklarende rapport, at der er  

 tale om en situation, som ikke er reguleret i den europæiske  

 konventionen af 21. marts 1983 om overførelse af domfældte (der  

 er gennemført i dansk ret ved lov nr. 323 af 4. juni 1986 om  

 international fuldbyrdelse af straf m.v., som ændret ved § 2 i lov  

 nr. 291 af 24. april 1996 og § 2 i lov nr. 280 af 25. april 2001).
 I forhold til dansk ret kan der tænkes  

 tilfælde, hvor en person, der er blevet overført til udlandet  

 med henblik på fuldbyrdelse af en straf idømt her i landet,  

 ønskes overføres her til landet med henblik på at  

 være til stede i forbindelse med behandling af en ankesag, hvad enten  

 den vedrører straffens udmåling eller bevisbedømmelsen,  

 eller en genoptagelse af en straffesag.
Der kan f.eks. være tale om anke til landsretten af  

 en dom afsagt af en byret i medfør af retsplejelovens § 963,  

 stk. 3, jf. § 949, stk. 2, dvs. efter udløbet af den  

 ordinære ankefrist.
Dette kan f.eks. skyldes, at den dømte  

 først senere er blevet bekendt med de omstændigheder, som har  

 begrundet ønsket om at anke.
Der kan ligeledes være tale om anke  

 til Højesteret af en dom afsagt af landsretten som første  

 instans efter udløbet af den ordinære ankefrist, jf.  

 retsplejelovens § 949, stk. 2. Der gælder ikke nogen frist  

 for anke efter retsplejelovens § 949, stk. 2. Det er ankeinstansen  

 (enten landsretten eller Højesteret) der tager stilling til, om den  

 for sent iværksatte anke skal admitteres.
 Der kan endvidere være tale om anke af en dom afsagt  

 af landsretten som ankeinstans i medfør af retsplejelovens § 966,  

 stk. 1, det vil sige med tilladelse fra Procesbevillingsnævnet.  

 Procesbevillingsnævnet kan meddele tilladelse til anke i  

 tilfælde, hvor ansøgningen indgives inden 1 år efter  

 dommens afsigelse.
Der kan endelig være tale om genoptagelse af en dom  

 afsagt af landsretten eller Højesteret i medfør af  

 retsplejelovens § 977. Det er Den Særlige Klageret, der  

 afgør, om en straffesag kan genoptages.
Der gælder ikke nogen  

 frist for genoptagelse.
 I praksis kan der således tænkes  

 tilfælde, hvor en person, der er blevet overført til udlandet  

 med henblik på at fuldbyrde en straf idømt her i landet,  

 får mulighed for at anke dommen eller få genoptaget sagen her i  

 landet.
 Hvis dommen ankes eller straffesagen genoptages, har den  

 dømte som udgangspunkt ret til at være til stede i forbindelse  

 med den fornyede behandling af sagen.
 For at kunne anvende artikel 14 i  

 2001-tillægsprotokollen her i landet er det nødvendigt at  

 tilvejebringe klar hjemmel til at frihedsberøve en person, der efter  

 at være blevet overført til udlandet for at fuldbyrde en dom  

 afsagt her i landet, ønskes overført her til landet for at  

 være til stede i forbindelse med en ankebehandling eller en  

 genoptagelse af straffesagen.
Der foreslås derfor indsat en ny bestemmelse  

 (§ 12 a) i lov om international fuldbyrdelse af straf m.v., hvorefter en  

 person, der er frihedsberøvet i udlandet som led i fuldbyrdelse af en  

 straf m.v. idømt her i landet, og som har meddelt samtykke hertil, kan  

 overføres til Danmark for at være til stede ved en fornyet  

 behandling af sagen.
Det foreslås præciseret, at retsplejelovens  

 § 191 finder tilsvarende anvendelse.
 Om den foreslåede bestemmelse henvises til  

 lovforslagets § 5.
4.4.  

 Erklæringer m.m. i forbindelse med ratifikation I medfør af artikel 15, stk. 8, litra d, og  

 stk. 3 (i 1959-konventionen, som affattet ved  

 2001-tillægsprotokollen), vil der blive afgivet en erklæring om,  

 at anmodninger fra administrative myndigheder, jf. konventionens artikel 1,  

 stk. 3, skal fremsendes til det anmodede lands justitsministerium, og at  

 de således ikke må sendes direkte til de judicielle myndigheder i  

 det anmodede land.
Dette svarer til den erklæring, som vil blive  

 afgivet i forbindelse med ratifikationen af EU-retshjælpskonventionen  

 (se ovenfor pkt. 3.5).
I medfør af artikel 9, stk. 9, og stk. 8  

 (i 2001-tillægsprotokollen), vil der blive afgivet en erklæring  

 om, at Danmark ikke imødekommer anmodninger om afhøring af en  

 tiltalt ved hjælp af videokonference.
Dette svarer til den  

 erklæring, som vil blive afgivet i forbindelse med ratifikationen af  

 EU-retshjælpskonventionen (se ovenfor pkt. 3.5).
 I medfør af artikel 13, stk. 7 (i  

 2001-tillægsprotokollen), vil der blive afgivet en erklæring om,  

 at det i artikel 13, stk. 3, omhandlede samtykke vil blive krævet  

 forud for indgåelsen af en aftale om midlertidig overførsel af  

 en frihedsberøvet person efter artikel 13, stk. 1. Dette svarer  

 til den erklæring, som vil blive afgivet i forbindelse med  

 ratifikationen af EU-retshjælpskonventionen (se ovenfor pkt. 3.5).
 I medfør af artikel 18, stk. 4 (i  

 2001-tillægsprotokollen), vil der blive afgivet en erklæring om,  

 at de kompetente myndigheder i forhold til artikel 18 er de judicielle  

 myndigheder som defineret i erklæringen i henhold til artikel 24 i  

 1959-konventionen (dvs. domstolene samt anklagemyndigheden, der omfatter  

 Justitsministeriet, rigsadvokaten, statsadvokaterne, politidirektøren  

 i København og politimestrene). I praksis vil det dog være  

 politiet (politimestrene og politidirektøren i København), der  

 behandler sager som omfattet af artikel 18.
 I medfør af artikel 32, stk. 1 (i  

 2001-tillægsprotokollen), vil der blive afgivet en erklæring om,  

 at 2001-tillægsprotokollen ikke gælder for Færøerne  

 og Grønland (territorialt forbehold). En sådan erklæring  

 kan efterfølgende tilbagekaldes, jf. artikel 32, stk. 3.
I medfør af artikel 33, stk. 2, jf. artikel 17  

 (i 2001-tillægsprotokollen) vil der blive afgivet en erklæring  

 om, at Danmark ikke er bundet af artikel 17 (om grænseoverskridende  

 observation). Et sådant forbehold vil ikke berøre anvendelsen af  

 Schengen-konventionens artikel 40 mellem Danmark og de øvrige  

 Schengen-lande.
Det bemærkes, at en eventuel ophævelse af  

 forbeholdet vil kræve lovændring, idet artikel 17 ikke er  

 nævnt i lovforslagets § 3 (om strafferetligt og civilretligt  

 ansvar for udenlandske embedsmænd).
 I medfør af artikel 33, stk. 2, jf. artikel 19  

 (i 2001-tillægsprotokollen) vil der blive afgivet en erklæring  

 om, at Danmark ikke er bundet af artikel 14 (om diskrete  

 undersøgelser). Dette svarer til den erklæring, som vil blive  

 afgivet i forbindelse med ratifikationen af EU-retshjælpskonventionen  

 (se ovenfor pkt. 3.5). Det bemærkes, at en eventuel ophævelse af  

 forbeholdet vil kræve lovændring, idet artikel 19 ikke er  

 nævnt i lovforslagets § 3 (om strafferetligt og civilretligt  

 ansvar for udenlandske embedsmænd).
5. Forslaget til  

 EU-rammeafgørelse om fælles efterforskningshold 5.1. Med henblik på at lette etableringen af  

 fælles efterforskningshold inden for EU fremlagde 4 medlemslande i  

 efteråret 2001 et forslag til rammeafgørelse, der  

 indebærer, at artikel 13 i EU-retshjælpskonventionen af 29. maj  

 2000 sættes i kraft og bringes i anvendelse.
På et møde i  

 Rådet den 6.-7. december 2001 blev der opnået politisk enighed om  

 forslaget til rammeafgørelse.
Forslaget til rammeafgørelsen er  

 optaget som bilag 3 til lovforslaget.
 Rammeafgørelsens formål er at sikre, at  

 EU-retshjælpskonventionens bestemmelser om fælles  

 efterforskningshold kan bringes i anvendelse væsentlig hurtigere end  

 det vil være tilfældet, hvis man skal afvente ratifikationen af  

 konventionen i alle medlemslande.
 Rammeafgørelsens bestemmelser i artikel 1, 2 og 3  

 er   med enkelte sproglige forskelle   identiske med bestemmelserne i  

 henholdsvis artikel 13 (fælles efterforskningshold), artikel 15  

 (strafferetligt ansvar) og artikel 16 (civilretligt ansvar) i  

 EU-retshjælpskonventionen (se ovenfor pkt. 3.2.5., 3.2.7. og  

 3.2.8.).
 Efter artikel 4 i forslaget til rammeafgørelse skal  

 medlemsstaterne træffe de nødvendige foranstaltninger til at  

 efterkomme rammeafgørelsen senest den 1. juli 2002.  

 Rammeafgørelsen træder i kraft på dagen for  

 offentliggørelsen i De Europæiske Fællesskabers Tidende,  

 jf. rammeafgørelsens artikel 5, og dens virkning ophører,  

 når retshjælpskonventionen er trådt i kraft i samtlige  

 medlemsstater.
 Vedtagelsen af rammeafgørelsen beror i  

 øjeblikket alene på en ophævelse af et dansk  

 parlamentarisk forbehold.
5.2. I forhold til EU-retshjælpskonventionen  

 indeholder rammeafgørelsen om fælles efterforskningshold ingen  

 materiel udvidelse af Danmarks forpligtelser vedrørende fælles  

 efterforskningshold.
Rammeafgørelsens eneste formål er  

 således at sætte bestemmelserne i kraft mellem EU-landene  

 så hurtigt som muligt.
Dette skal ses i lyset af, at nationale  

 ratifikationsprocedurer kan være langsommelige, og at  

 EU-retshjælpskonventionen først træder i kraft 90 dage  

 efter, at den er ratificeret af 8 medlemsstater.
Indtil videre er  

 konventionen kun ratificeret af 1 medlemsstat.
 Da fælles efterforskningshold vil kunne oprettes og  

 fungere under rammeafgørelsens bestemmelser i de år, der  

 måtte gå indtil EU-retshjælpskonventionen er trådt i  

 kraft i alle medlemsstater, er det nødvendigt, at den foreslåede  

 § 3 om strafferetlig og civilretligt ansvar for udenlandske embedsmænd  

 under udførelse af opgaver i Danmark efter  

 EU-retshjælpskonventionens artikel 12 og 13 og  

 2001-tillægsprotofokollens artikel 18 og 20 udstrækkes til  

 også at omfatte et tilsvarende ansvar for udenlandske embedsmænd  

 under udførelse af opgaver i Danmark efter artikel 1 i  

 rammeafgørelsen.
Da rammeafgørelsen endnu ikke formelt er vedtaget,  

 og en præcis henvisning hertil således ikke er mulig, har  

 Justitsministeriet valgt at udforme bestemmelsen i lovforslagets § 3  

 således, at bestemmelser i andre EU-retsakter, der svarer til  

 EU-retshjælpskonventionens artikel 12 og 13, vil være omfattet af  

 lovbestemmelsen.
Der skal således være tale om bestemmelser, der  

 indholdsmæssigt er identiske med retshjælpskonventionens artikel  

 12 og 13. EU-rammeafgørelsens artikel 1 opfylder dette kriterium.
På nuværende tidspunkt er der ingen aktuelle  

 planer om på tilsvarende måde at sætte  

 EU-retshjælpskonventionens artikel 12 om kontrollerede leverancer i  

 kraft forud for konventionens ikrafttræden.
Den foreslåede  

 formulering af lovforslagets § 3 åbner imidlertid mulighed for, at  

 Danmark, såfremt et sådan forslag til en EU-retsakt måtte  

 blive foreslået, kan vedtage retsakten uden på ny at skulle  

 indhente Folketingets samtykke efter grundlovens § 19 hertil.
Det skal  

 imidlertid understreges, at det i så fald vil være en betingelse,  

 at der er tale om bestemmelser, der svarer til  

 EU-retshjælpskonventionens artikel 12.
 Der henvises til punkt 3.2.7. og 3.2.8. ovenfor samt  

 lovforslagets bemærkninger vedrørende § 3.
 Med vedtagelse af nærværende lovforslag giver  

 Folketinget efter grundlovens § 19 samtykke til, at Danmark tilslutter sig  

 Rådets vedtagelse af forslaget til EU-rammeafgørelse.
6. Forholdet til  

 grundloven 6.1. EU-retshjælpskonventionen samt  

 2001-tillægsprotokollen indeholder en række bestemmelser, der vil  

 indebære et udvidet samarbejde mellem medlemsstaterne om  

 retshjælp i straffesager.
 Disse bestemmelser har karakter af et almindeligt  

 mellemfolkeligt samarbejde, og deres gennemførelse i dansk ret giver  

 således ikke andre medlemsstaters myndigheder adgang til på egen  

 hånd at udøve beføjelser på dansk territorium.
 Efter Justitsministeriets opfattelse rejser Danmarks  

 gennemførelse af EU-retshjælpskonventionen samt  

 2001-tillægsprotokollen derfor som udgangspunkt ikke  

 spørgsmål i forhold til grundloven.
 6.2. Som det fremgår af pkt. 3.3.4.1 og  

 3.3.5.1, indeholder EU-retshjælpskonventionen dog i artikel 20 en  

 bestemmelse, der forudsætter, at en medlemsstat i et vist omfang kan  

 foretage aflytning af telekommunikation, der finder sted i en anden  

 medlemsstat, uden på forhånd at indhente en konkret tilladelse  

 fra sidstnævnte stats myndigheder.
Da den pågældende bestemmelse således  

 bl.a. omhandler andre medlemsstaters mulighed for på egen hånd at  

 foretage aflytning af personer, som befinder sig i Danmark, kan der rejses  

 spørgsmål om forholdet til grundloven.
Det skyldes, at danske  

 myndigheder efter statsretten som udgangspunkt anses for at være  

 enekompetente til at udøve myndighedsbeføjelser inden for det  

 danske territorium.
Justitsministeriet har derfor overvejet, om en dansk  

 gennemførelse af EU-retshjælpskonventionens artikel 20 vil  

 indebære overladelse til andre stater af beføjelser, der efter  

 grundloven tilkommer danske myndigheder, således at  

 gennemførelsen ville forudsætte en grundlovsændring.
Herom  

 henvises til pkt. 6.3 umiddelbart nedenfor.
Forinden bemærkes det, at en anvendelse af  

 grundlovens § 20 ikke kan komme på tale i forhold til den  

 pågældende bestemmelse.
Det skyldes, at  

 retshjælpskonventionen omhandler samarbejde om retshjælp m.v.  

 mellem stater, mens grundlovens § 20 angår overladelse af  

 beføjelser til en »mellemfolkelig myndighed«.
 6.3. Artikel 20 i EU-retshjælpskonventionen  

 om aflytning af telekommunikation må ses på baggrund af den  

 teknologiske udvikling, som har medført, at den enkelte stats  

 myndigheder har visse tekniske muligheder for på egen hånd at  

 aflytte mobiltelefoner m.v., der benyttes i udlandet.
Andre stater, herunder andre medlemsstater, er  

 således allerede i dag i stand til i visse tilfælde at aflytte  

 personer i Danmark uden teknisk bistand fra danske myndigheder.
Tilsvarende  

 er Danmark i et vist omfang i stand til på egen hånd at aflytte  

 f.eks. mobiltelefoner, der anvendes uden for det danske territorium.
Mens der hidtil ikke har været en nærmere  

 international regulering af sådanne situationer, er sigtet med artikel  

 20 i konventionen at fastsætte en række fælles regler  

 på området.
Som nærmere beskrevet i pkt. 3.3.5.1 går  

 disse regler bl.a. ud på, at der ved aflytninger inden for  

 konventionens anvendelsesområde som udgangspunkt vil være pligt  

 til at underrette den medlemsstat, hvor en aflyttet person aktuelt befinder  

 sig.
Herefter vil det være op til denne stat at afgøre, om en  

 aflytning kan videreføres.
 I en vurdering af artikel 20 s forhold til grundloven  

 må der efter Justitsministeriets opfattelse lægges vægt  

 på bestemmelsens formål samt på karakteren og omfanget af  

 de foranstaltninger, der er omhandlet i bestemmelsen.
 Herom bemærkes følgende:
Formålet med den enkelte aflytning omfattet af  

 artikel 20 vil være at lade de indhentede oplysninger indgå som  

 led i efterforskningen af straffesager med særlig tilknytning til den  

 aflyttende stat.
Det kan således f.eks. dreje sig om tilfælde,  

 hvor en mistænkt person, som bor eller opholder sig i en anden  

 medlemsstat og dér aflyttes af de stedlige politimyndigheder, rejser  

 ind i Danmark.
I et sådant tilfælde følger det bl.a. af  

 den pågældende bestemmelse i konventionen, at den anden stats  

 myndigheder til brug for den fortsatte efterforskning af straffesagen er  

 berettiget til umiddelbart at opretholde aflytningen af vedkommendes  

 mobiltelefon m.v., efter at personen er indrejst i Danmark.
Som anført  

 vil der samtidig efter bestemmelsen være pligt til at underrette de  

 danske myndigheder, der afgør, om aflytningen kan opretholdes.
Når andre medlemsstaters myndigheder inden for  

 rammerne af artikel 20 på egen hånd foretager aflytning af  

 telekommunikation, der omfatter personer, som befinder sig i Danmark, sker  

 det fra den enkelte stats eget territorium.
Aflytningen sker således  

 ved, at den enkelte stat på sit eget territorium kan opfange signaler  

 m.v. fra f.eks. mobiltelefoner, der anvendes af personer i Danmark.
Der er  

 derfor ikke tale om, at udenlandske myndigheder i medfør af artikel 20  

 får nogen adgang til at være til stede på dansk  

 territorium.
 Ordningen indebærer heller ikke, at udenlandske  

 myndigheder kan udstede retsakter med umiddelbar gyldighed her i landet eller  

 på anden måde foretage en umiddelbar retlig normering af forhold  

 i Danmark.
Konventionens bestemmelser bygger på et princip om  

 gensidighed.
Det vil sige, at danske myndigheder på samme måde  

 som myndighederne i andre stater kan være berettiget til som led i  

 efterforskningen af en straffesag at foretage aflytning af personer, som  

 befinder sig i en anden medlemsstat, og som f.eks. mistænkes for grov  

 kriminalitet.
Der kan i den forbindelse i øvrigt henvises til pkt.  

 3.3.3.2, hvor det er omtalt, at retsplejelovens kapitel 71 om indgreb i  

 meddelelseshemmeligheden også anvendes, når dansk politi som led  

 i behandlingen af en dansk straffesag ønsker at aflytte  

 telekommunikation, der foregår i udlandet.
 Sammenfattende finder Justitsministeriet ikke, at en  

 gennemførelse af artikel 20 i EU-retshjælpskonventionen vil  

 indebære overladelse til andre stater af beføjelser, der efter  

 grundloven tilkommer danske myndigheder, således at  

 gennemførelsen ville forudsætte en grundlovsændring.
7.  

 Lovforslagets økonomiske og administrative  

 konsekvenser Lovforslaget indebærer bl.a., at politiet, ved  

 modtagelse af underretning i medfør af artikel 20 i konventionen, skal  

 forelægge sagen for retten senest 48 timer efter modtagelsen af  

 underretningen.
Der henvises til pkt. 3.3.5.2. ovenfor.
Dette skønnes  

 at ville medføre merarbejde for politiet med heraf følgende  

 eventuelle merudgifter.
Sådanne eventuelle merudgifter vil dog kunne  

 afholdes inden for politiets eksisterende bevillinger, og lovforslaget  

 skønnes således ikke at have økonomiske eller  

 administrative konsekvenser for det offentlige af betydning.
Udbydere af offentlige telenet og teletjenester skal  

 allerede efter den nuværende § 15 i lov om konkurrence- og  

 forbrugerforhold på telemarkedet forud for konkrete  

 aflytningssituationer indbygge passende udstyr i telenettet, så  

 aflytning efter retsplejelovens regler er mulig.
Det kan ikke udelukkes, at  

 der for udbydere af offentlige telenet og teletjenester i mindre omfang vil  

 være behov for en grundinvestering i udstyr, så aflytning efter  

 dette forslag bliver mulig.
 Da teleselskaberne efter de eksisterende regler i § 15 i  

 lov om konkurrence- og forbrugerforhold på telemarkedet er forpligtet  

 til at bistå politiet i forbindelse med indgreb i  

 meddelelseshemmeligheden, vurderes det, at forslaget ikke vil betyde  

 væsentlig yderligere administrativ belastning af teleselskaberne.
Forpligtelsen efter § 15 i lov om konkurrence- og  

 forbrugerforhold på telemarkedet udvides med dette forslag til at  

 gælde alle udbydere af telenet og teletjenester.
Der vil derfor for  

 udbydere af ikke-offentlige telenet og teletjenester, som ikke måtte  

 blive undtaget fra kravet i medfør af bestemmelser fastsat efter den  

 foreslåede § 15, stk. 5, blive tale om grundinvesteringer af betydelig  

 størrelse.
Det er dog ikke på nuværende tidspunkt muligt  

 at angive størrelsen af sådanne grundinvesteringer.
Endvidere  

 vil der for disse udbydere kunne blive tale om en vis administrativ  

 belastning i forbindelse med bistand til politiet ved indgreb i  

 meddelelseshemmeligheden.
 Det skal bemærkes, at det ikke er hensigten, at  

 udbyderne skal kunne få refunderet udgifterne til denne  

 grundlæggende investering, f.eks. hos politiet.
 Lovforslaget skønnes ikke derudover at have  

 økonomiske og administrative konsekvenser for erhvervslivet eller  

 borgerne.
 Lovforslaget har ingen miljømæssige  

 konsekvenser.
 Lovforslaget gennemfører  

 EU-retshjælpskonventionen og forslag til EU-rammerafgørelse om  

 fælles efterforskningshold.
Positive konsekvenser/mindre  

 udgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen Ingen af betydning Administrative konsekvenser for stat, kommuner og  

 amtskommuner Ingen Ingen af betydning Økonomiske konsekvenser for erhvervslivet Ingen Visse merudgifter til grundinvestering i udstyr, så  

 aflytning efter dette forslag bliver mulig Administrative konsekvenser for erhvervslivet Ingen Begrænsede konsekvenser Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget gennemfører EU-retshjælpskonvention  

 og forslag til EU-rammeafgørelse om fælles  

 efterforskningshold 8. Hørte myndigheder  

 m.v.
 Lovforslaget har været sendt i høring hos  

 følgende myndigheder og organisationer m.v.:
Præsidenten for Østre Landsret,  

 Præsidenten for Vestre Landsret, Præsidenten for  

 Københavns Byret, Præsidenten for retten i Odense,  

 Præsidenten for retten i Århus, Præsidenten for retten i  

 Ålborg, Præsidenten for retten i Roskilde, Domstolsstyrelsen, Den  

 Danske Dommerforening, Dommerfuldmægtigforeningen, Rigsadvokaten,  

 Rigspolitichefen, Politidirektøren i København, Foreningen af  

 Politimestre i Danmark, Politifuldmægtigforeningen, Politiforbundet i  

 Danmark, Advokatrådet, Landsforeningen af Beskikkede Advokater, Det  

 Danske Center for Menneskerettigheder, Nævnet for Etnisk Ligestilling,  

 Dansk Retspolitisk Forening, Telekommunikationsindustrien, Dansk Industri,  

 IT-Sikkerhedsrådet, Global One, Andersens Management International,  

 Københavns Universitet, Prof., dr. jur.
Mads Bryde Andersen, Christian  

 Rovsing A/S, Danmarks Radio, Københavns Universitet, Prof., dr. jur.  

 Mogens Koktvedgaard, Digital Rights, debitel, Tele-Punkt Søborg A/S,  

 Grønlands Hjemmestyre, Det Danske Handelskammer, Fischer & Lorenz,  

 Mobiltelebranchen, Center for Teleinformation, Danske Energiselskabers  

 Forening, Sonofon A/S, Landsorganisationen i Danmark, Tele Danmarks Kunders  

 Landsråd, Stofa, IASTAR Danmark, DSB, Sammenslutningen af Lokale Radio-  

 og TV-stationer, Service 900 Nævnet, GN Store Nord, Demokratisk  

 Lokalstation, FDA, Dansk Handel og Service, Dansk Standard, Dansk Management  

 Råd (DMR), Telekommunikationsforbundet, Forbrugerrådet, Tele 8  

 Nordiska, Århus Universitet, Medieforsker Frands Mortensen,  

 Repræsentantskabet ved Tele Danmark, Dansk Dataforening, Tele1 Europe  

 A/S, Juridisk Institut, Managing Director, Tele 2, Povercom, Dansk  

 Elektronik, Sekretariatet for Telebrugernævnet og  

 Teleklagenævnet, ISPA DK (Foreningen af Internetleverandører),  

 Orange, Foreningen for Dansk Internet Handel, Føroya Tele, TDC, Telia  

 A/S, FDA, McKinsey & Company, TELE Greenland A/S, World com, PA  

 Consulting Group, Global Connect, IT-Brancheforeningen,  

 Færøernes Landsstyre, TV2, Dansk Industri   ITEK, ViaSat A/S,  

 Canal Digital Danmark A/S.
Bemærkninger til lovforslagets enkelte  

 bestemmelser I lovforslagets bilag 4 er de foreslåede  

 bestemmelser sammenholdt med de gældende regler.
Til § 1 Efter straffelovens § 158, stk. 1, 1. pkt.,  

 straffes den, der afgiver falsk forklaring for retten.
Bestemmelsen omfatter  

 direkte falsk forklaring for en ret her i landet. § 158, stk. 1, 2.  

 pkt., udvider bestemmelsen til også at omfatte falsk forklaring for en  

 udenlandsk ret.
§ 158, stk. 1, nr. 1, foreslås  

 ændret således, at bestemmelsen også kommer til at omfatte  

 falsk forklaring, der afgives ved anvendelse af telekommunikation.
Udtrykket  

 telekommunikation omfatter både telekommunikation med billede  

 (videokonference) og telekommunikation uden billede (telefonkonference). Den  

 foreslåede ændring har til formål at gøre det muligt  

 at anvende artikel 10 og 11 i EU-retshjælpskonvention og artikel 9 og  

 10 i 2001-tillægsprotokollen.
Ved lovforslagets § 2, nr. 1, tilvejebringes der klar  

 lovhjemmel til, at danske domstole kan imødekomme begæringer fra  

 udenlandske myndigheder om afhøring fra udlandet ved hjælp af  

 telekommunikation af vidner og sagkyndige, der befinder sig her i landet, til  

 brug for behandlingen af sager i udlandet.
Den foreslåede ændring  

 af § 158, stk. 1, 1. pkt., har til formål at sikre, at et  

 vidne eller en sagkyndig, der i en sådan situation afgiver falsk  

 forklaring, kan straffes.
De vidner og sagkyndige, der afgiver forklaring ved  

 hjælp af video- eller telefonkonference i overensstemmelse med artikel  

 10 og 11 i EU-retshjælpskonventionen (og artikel 9 og 10 i  

 2001-tillægsprotokollen), afgiver forklaring for en udenlandsk ret,  

 nemlig den domstol, der behandler straffesagen.
Afhøringen foretages  

 således direkte af eller under ledelse af de judicielle myndigheder i  

 det land, hvor straffesagen behandles, jf. udtrykkeligt artikel 10,  

 stk. 5, litra c, i EU-retshjælpskonventionen (artikel 9,  

 stk. 5, litra c, i 2001-tillægsprotokollen). Herved adskiller  

 disse afhøringer sig fra de afhøringer, der i dag finder sted i  

 medfør af retsplejelovens § 190 på baggrund af en  

 retsanmodning fra et andet land, og hvor der her er tale om forklaringer, der  

 afgives for en dansk ret.
Som nævnt omfatter straffelovens § 158,  

 stk. 1, 1. pkt., falsk forklaring, der afgives for en ret her i landet.  

 Retsplejeloven indeholder derimod ikke udtrykkelige bestemmelser om afgivelse  

 af forklaring for en dansk domstol ved hjælp af telekommunikation med  

 eller uden billede.
I praksis finder dette dog sted i et vist omfang (se  

 forudsætningsvist U 2001 s. 1891 V). Hvis der på et senere  

 tidspunkt måtte blive indført udtrykkelig hjemmel til at afgive  

 forklaring for en dansk domstol ved hjælp af telekommunikation med  

 eller uden billede, således som dette er blevet foreslået af  

 Retsplejerådet i betænkning nr. 1401/2001, vil straffelovens  

 § 158, stk. 1, 1. pkt., som affattet ved dette lovforslag,  

 også omfatte en sådan situation.
Det er derimod uafklaret i  

 praksis, om og i hvilket omfang falsk forklaring der i dag afgives for en  

 dansk domstol ved hjælp af telekommunikation med eller uden billede er  

 omfattet af straffelovens § 158, stk. 1, nr. 1.
 Udvidelsen af straffelovens § 158, stk. 1, 1.  

 pkt., til også at omfatte forklaring, der afgives ved hjælp af  

 telekommunikation indebærer, at forklaringer, der afgives i  

 overensstemmelse med artikel 10 og 11 i EU-retshjælpskonvention (og  

 artikel 9 og 10 i 2001-tillægsprotokollen), det vil sige over for en  

 udenlandsk domstol ved hjælp af telekommunikation med eller uden  

 billede, omfattes af § 158. Dette er en følge af § 158,  

 stk. 1, 2. pkt., hvorefter 1. pkt. tillige finder anvendelse på  

 falsk forklaring for en udenlandsk ret.
Et vidne eller en sagkyndig, der indkaldes til at afgive  

 forklaring som vidne i overensstemmelse med EU-retshjælpskonventionens  

 artikel 10 (og artikel 9 i 2001-tillægsprotokollen), det vil sige ved  

 hjælp af videokonference, vil være omfattet af reglerne om  

 vidnepligt, jf. lovforslagets § 2, nr. 1. I modsætning hertil vil  

 afhøring af et vidne eller en sagkyndig ved hjælp af  

 telefonkonference i overensstemmelse med konventions artikel 11 (og artikel  

 10 i 2001-tillægsprotokollen) være betinget af den  

 pågældendes samtykke, jf. ligeledes lovforslagets § 2, nr.  

 1. Et sådant vidne kan med andre ord nægte at afgive forklaring  

 som vidne ved hjælp af telefonkonference.
Selv om telefonkonference  

 således altid er frivillig for vidnet, vil straffelovens § 159,  

 stk. 2, (om nedsættelse/bortfald af straffen for falsk forklaring)  

 ikke finde anvendelse, medmindre der tillige foreligger en  

 vidnefritagelsesgrund efter retsplejelovens §§ 171 og 172. Dette  

 skyldes, at § 159, stk. 2, tager sigte på  

 kollisionstilfælde, hvor et vidne, som efter en af  

 vidnefritagelsesgrundene i retsplejelovens § 171 og § 172 kan  

 nægte at afgive forklaring, alligevel vælger at gøre  

 dette, og under forklaringen kommer i den situation, at en sandfærdig  

 forklaring om et bestemt forhold vil være i konflikt med vidnets egne  

 eller hans nærmestes væsentlige interesser eller bringe vidnet i  

 en samvittighedskonflikt.
Telefoniske afhøringer skaber ikke i sig  

 selv sådanne situationer, da frivilligheden her er begrundet i  

 afhøringens form og ikke i dens indhold.
 Der henvises i øvrigt til pkt. 3.2.3 i de  

 almindelige bemærkninger.
Til § 2 Til nr. 1 (retsplejelovens § 190) Der foreslås en ny formulering af retsplejelovens  

 § 190. Den foreslåede bestemmelse har til formål at  

 tilvejebringe klar lovhjemmel til, at danske domstole kan imødekomme  

 anmodninger fra udenlandske domstole om afhøring fra udlandet af  

 vidner og sagkyndige her i landet i overensstemmelse med artikel 10 (om  

 videokonference) og 11 (om telefonkonference) i  

 EU-retshjælpskonventionen (og artikel 9 og 10 i  

 2001-tillægsprotokollen).
Det følger af første punktum i  

stk. 1, at reglerne i retsplejeloven finder anvendelse på  

 vidneafhøring efter begæring af udenlandske myndigheder.
Dette  

 svarer til den nugældende § 190, 1. pkt.
Det følger af andet punktum i stk. 1, at en  

 anmodning om iagttagelse af en særlig form eller fremgangsmåde,  

 herunder afhøring fra udlandet ved anvendelse af telekommunikation,  

 så vidt muligt skal imødekommes, medmindre dette vil være  

 åbenbart uforeneligt med landets retsorden.
I forhold til den  

 nugældende § 190, 2. pkt., er der tale om to ændringer.
For  

 det første er ordene »herunder afhøring fra udlandet ved  

 anvendelse af telekommunikation« blevet tilføjet.
For det andet er  

 ordet »bør« blevet erstattet med ordet »skal«.
Formuleringen  

 »afhøring fra udlandet ved anvendelse af telekommunikation«  

 indebærer, at der vil være klar hjemmel til at foretage  

 afhøringer i overensstemmelse med artikel 10 (om videokonference) og  

 artikel 11 (om telefonkonference) i EU-retshjælpskonventionen (og  

 artikel 9 og 10 i 2001-tillægsprotokollen). Udtrykket  

 »telekommunikation« omfatter både afhøring ved hjælp af  

 videokonference og telefonkonferencer.
Udtrykket svarer til begrebet  

 »fjernkommunikation«, der anvendes i Retsplejerådets betænkning  

 nr. 1401/2001 om reform af den civile retspleje I.
Anvendelsen af udtrykket  

 »skal« understreger, at en anmodning om iagttagelse af en særlig form  

 eller fremgangsmåde som udgangspunkt skal imødekommes.
Udtrykket  

 »skal« anses for at være bedst stemmende med artikel 4, stk. 1, i  

 EU-retshjælpskonventionen (og artikel 8 i  

 2001-tillægsprotokollen).
Det følger af stk. 2, at  

 afhøring fra udlandet ved anvendelse af telekommunikation uden billede  

 kun kan foretages, hvis vidnet har meddelt samtykke til, at afhøringen  

 foregår på denne måde.
Ved udtrykket »telekommunikation  

 uden billede« sigtes til afhøring ved hjælp af telefonkonference  

 som forudsat i artikel 11 i EU-retshjælpskonventionen (og artikel 10 i  

 2001-tillægsprotokollen). Udtrykket »telekommunikation uden billede«  

 svarer til begrebet »fjernkommunikation uden billede«, der anvendes i  

 Retsplejerådets betænkning nr. 1401/2001 om reform af den civile  

 retspleje I.
Et vidne eller en sagkyndig har ikke pligt til at deltage i en  

 afhøring ved hjælp af telefonkonference i medfør af  

 artikel 11 i EU-retshjælpskonventionen (og artikel 10 i  

 2001-tillægsprotokollen). Inden afhøringen påbegyndes, vil  

 den danske dommer skulle påse, at der foreligger det nødvendige  

 samtykke.
Vidnet kan på et hvilket som helst tidspunkt under  

 afhøringen tilbagekalde sit samtykke med den virkning, at  

 afhøringen ved hjælp af telefonkonference må afbrydes.
Som  

 en konsekvens heraf præciseres det i andet punktum i stk. 2, at  

 bestemmelserne i retsplejelovens § 178 (om tvangsmidler over for vidner)  

 ikke finder anvendelse, når der er tale om afhøring fra udlandet  

 ved anvendelse af telekommunikation uden billede (telefonkonference).
Det følger af stk. 3, at ved  

 afhøring fra udlandet ved anvendelse af telekommunikation finder  

 retsplejelovens § 186 (om protokollering af forklaringer) ikke  

 anvendelse.
Det betyder, at i de tilfælde, hvor et vidne eller en  

 sagkyndig afgiver forklaring i medfør af stk. 1 ved hjælp  

 af telekommunikation med eller uden billede, vil dommeren ikke have pligt til  

 at protokollere indholdet af forklaringen i retsbogen.
Baggrunden herfor er,  

 at pligten til at protokollere efter konventionen ikke omfatter indholdet af  

 forklaringen, jf. artikel 10, stk. 6 i EU-retshjælpskonventionen  

 (og artikel 9, stk. 6, i 2001-tillægsprotokollen). Derimod vil  

 retten skulle udarbejde et referat af afhøringen med angivelse af tid  

 og sted, den afhørte persons identitet, identiteten på alle  

 andre personer i den anmodede medlemsstat, som har deltaget i  

 afhøringen, og den egenskab, hvori de har deltaget, eventuelle  

 edsaflæggelser eller afgivelser af tro og love erklæringer samt  

 de tekniske omstændigheder, under hvilke afhøringen har fundet  

 sted.
 Der henvises i øvrigt til pkt. 3.2.3 i de  

 almindelige bemærkninger.
Til nr. 2 (retsplejelovens § 191, stk. 1, 1.  

 pkt.) Det følger af bestemmelsen, at en person, der er  

 frihedsberøvet i udlandet, og som har meddelt samtykke hertil, kan  

 overføres til Danmark for at afgive forklaring eller medvirke ved  

 andet efterforskningsskridt i en straffesag her i landet eller til brug for  

 en straffesag i udlandet.
 Bestemmelsen har til formål at gøre det  

 muligt at anvende artikel 9 i EU-retshjælpskonventionen (og artikel 13  

 i 2001-tillægsprotokollen) her i landet.
Efter den gældende formulering omfatter  

 retsplejelovens § 191, stk. 1, 1. pkt., alene straffesager, der  

 behandles her i landet.
I modsætning hertil omfatter forslaget  

 også straffesager, der behandles i udlandet.
Det betyder, at en person,  

 der er frihedsberøvet i udlandet, vil kunne overføres her til  

 landet med henblik på f.eks. at deltage i en konfrontation til brug for  

 straffesagen i udlandet.
Som eksempel herpå kan nævnes  

 tilfælde, hvor udenlandske myndigheder behandler en straffesag mod en  

 person, der er mistænkt for at have begået en forbrydelse her i  

 landet, og hvor den sigtede ønskes overført her til landet med  

 henblik på at deltage i en konfrontation med mulige vidner her i  

 landet.
Baggrunden herfor kan f.eks. være, at der er tale om vidner,  

 som på grund af fysisk svækkelse ikke er i stand til at rejse til  

 det pågældende andet land for der at deltage i en  

 konfrontation.
Den gældende bestemmelse i retsplejelovens  

 § 191 omfatter overførelse af frihedsberøvede personer med  

 henblik på »at afgive forklaring eller medvirke ved konfrontation«.
Den  

 foreslåede bestemmelse omfatter overførsel af  

 frihedsberøvede personer med henblik på »at afgive forklaring  

 eller medvirke ved andet efterforskningsskridt«.
Den bredere formulering  

 »andet efterforskningsskridt« er valgt i stedet for »konfrontation« for at  

 gøre det muligt at overføre frihedsberøvede personer i  

 alle tilfælde, hvor det har praktisk relevans.
Der kan være tale  

 om afgivelse af forklaring i retten, afgivelse af forklaring til politiet  

 eller deltagelse i konfrontation.
Der kan imidlertid også være  

 tale om deltagelse i andet efterforskningsskridt, der kræver den  

 frihedsberøvede persons tilstedeværelse, herunder f.eks.  

 deltagelse i rekonstruktioner, identifikation af gerningssteder m.m.
Konfrontation vil være omfattet af begrebet »andet  

 efterforskningsskridt«, og er derfor ikke medtaget som selvstændigt  

 begreb.
Begrebet udgår i øvrigt af artikel 11 som følge  

 af artikel 3 i 2001-tillægsprotokollen, jf. ovenfor under pkt. 4.2 og  

 4.3 i de almindelige bemærkninger.
 Der henvises i øvrigt til pkt. 3.2.2 i de  

 almindelige bemærkninger.
Til nr. 3 (retsplejelovens § 783, stk. 4) Der foreslås indsat et nyt stk. 4 i  

 retsplejelovens § 783. Bestemmelsen har til formål at  

 gennemføre artikel 20 i EU-retshjælpskonventionen.
Bestemmelsen tager sigte på de situationer, hvor  

 danske myndigheder i overensstemmelse med artikel 20 i  

 EU-retshjælpskonventionen modtager underretning om, at udenlandske  

 myndigheder er i færd med eller ønsker at foretage aflytning af  

 telekommunikation foretaget af personer, der befinder sig her i landet.
Der  

 er tale om situationer, hvor udenlandske myndigheder er i stand til at  

 foretage aflytningen uden teknisk bistand fra danske myndigheder.
Det følger af den foreslåede bestemmelse, at  

 politiet skal forelægge sagen for retten senest 48 timer fra  

 modtagelsen af underretningen.
Hvis politiet vurderer, at konventionens  

 betingelser ikke er opfyldt, vil spørgsmålet om aflytningen ikke  

 blive forelagt retten, idet politiet i så fald vil meddele den  

 udenlandske myndighed, at aflytningen ikke må finde sted eller ikke  

 må fortsætte.
Hvis politiet derimod vurderer, at konventionens  

 betingelser er opfyldt, forelægges sagen for retten.
Politiets  

 forelæggelse af sagen for retten skal indeholde de oplysninger, der  

 følger af artikel 20, og som skal gøre det muligt for retten at  

 tage stilling til lovligheden af den påtænkte eller fortsatte  

 aflytning.
 Det følger af den foreslåede bestemmelse, at  

 retten ved kendelse afgør, om indgreb i meddelelseshemmeligheden  

 må finde sted, eller, hvis indgrebet allerede er iværksat, om  

 indgrebet kan godkendes, og om det kan opretholdes.
Det følger endvidere af den foreslåede  

 bestemmelse, at bestemmelserne i retsplejelovens kapitel 71 om indgreb i  

 meddelelseshemmeligheden finder tilsvarende anvendelse.
Det betyder, at  

 retten skal afgøre, om retsplejelovens almindelige betingelser for at  

 foretage indgreb i meddelelseshemmeligheden er opfyldt.
 Der henvises i øvrigt til pkt. 3.3.5 i de  

 almindelige bemærkninger.
Til § 3 Det følger af stk. 1, at bestemmelserne  

 i straffelovens kapitel 14 om forbrydelser mod den offentlige myndighed m.v.  

 og kapitel 16 om forbrydelser i offentlig tjeneste eller hverv m.v.  

 også finder anvendelse, når forholdet er begået mod eller  

 af embedsmænd fra en anden medlemsstat under udførelse af  

 opgaver i Danmark efter artikel 12 (om kontrollerede leverancer) og 13 (om  

 fælles efterforskningshold) i EU-retshjælpskonventionen samt  

 tilsvarende bestemmelser i andre EU-retsakter eller efter artikel 18 (om  

 kontrollerede leverancer) og 20 (om fælles efterforskningshold) i  

 2001-tillægsprotokollen.
Bestemmelsen har til formål at  

 gennemføre artikel 15 i EU-retshjælpskonventionen, artikel 2 i  

 forslaget til EU-rammeafgørelse om fælles efterforskningshold og  

 artikel 21 i 2001-tillægsprotokollen.
 Den foreslåede bestemmelse omfatter embedsmænd  

 fra et andet medlemsland, der er omfattet af EU-retshjælpskonventionen,  

 forslaget til EU-rammeafgørelse om fælles efterforksningshold og  

 2001-tillægsprotokollen.
 Den foreslåede bestemmelse vil f.eks.  

 indebærer, at vold eller trussel om vold mod en fremmed  

 polititjenestemand, der er medlem af et fælles efterforskningshold  

 efter artikel 13 i EU-retshjælpskonventionen eller artikel 1 i  

 forslaget til EU-rammeafgørelse om fælles efterforskningshold,  

 vil kunne straffes efter straffelovens § 119, stk. 1. På  

 samme måde vil en fremmed polititjenestemand, der uberettiget  

 videregiver fortrolige oplysninger om, hvad han har erfaret under  

 udførelse af opgaver efter artikel 13 i  

 EU-retshjælpskonventionen eller artikel 1 i forslaget til  

 EU-rammeafgørelse om fælles efterforskningshold, kunne straffes  

 for overtrædelse af straffelovens § 152 ff.
Den foreslåede bestemmelse omfatter efter sin ordlyd  

 alle bestemmelserne i straffelovens kapitel 14 og 16. Det er dog selvsagt en  

 forudsætning, at den enkelte bestemmelse efter sit eget indhold kan  

 finde anvendelse.
F.eks. vil straffelovens § 148 om den, som har  

 domsmyndighed eller anden offentlig myndighed til at træffe  

 afgørelse i retsforhold, ikke kunne anvendes på andre  

 medlemslandes polititjenestemænd.
Det skyldes, at hverken  

 EU-retshjælpskonventionen eller forslaget til EU-rammeafgørelse  

 om fælles efterforskningshold hjemler de nævnte embedsmænd  

 sådanne beføjelser her i landet.
Den foreslåede bestemmelse svarer til § 3,  

 stk. 1, i lov nr. 418 af 10. juni 1997 om Danmarks tiltrædelse af  

 Schengen-konventionen.
Dog er udtrykket »embedsmænd« anvendt frem for  

 udtrykket »polititjenestemænd«.
Baggrunden herfor er, at dette udtryk  

 er anvendt i EU-retshjælpskonventionen (og forslaget til  

 EU-rammeafgørelse om fælles efterforskningshold og  

 2001-tillægsprotokollen), og at det ikke nødvendigvis vil  

 være polititjenestemænd, der udfører de  

 pågældende opgaver.
 Det følger af stk. 2, at hvis en  

 embedsmand fra en anden medlemsstat forvolder skade under udførelse af  

 opgaver i Danmark efter artikel 12 (om kontrollerede leverancer) og 13 (om  

 fælles efterforskningshold) i EU-retshjælpskonventionen samt  

 tilsvarende bestemmelser i andre EU-retsakter eller efter artikel 18 (om  

 kontrollerede leverancer) og 20 (om fælles efterforskningshold) i  

 2001-tillægsprotokollen, som efter dansk ret medfører  

 erstatningspligt, udbetales erstatning af justitsministeren.
 Bestemmelsen har til formål at gennemføre  

 artikel 16 i EU-retshjælpskonventionen, artikel 3 i forslaget til  

 EU-rammeafgørelse om fælles efterforskningshold og artikel 22 i  

 2001-tillægsprotokollen.
Efter den foreslåede bestemmelse udbetales  

 erstatning af justitsministeren.
I overensstemmelse med almindelig praksis  

 på området, jf.
Justitsministeriets cirkulæreskrivelse af  

 20. juni 1989 om politiets behandling af visse erstatningssager, vil  

 anmodninger om erstatning normalt blive behandlet af den  

 pågældende politimester eller af Rigspolitichefen med mulighed  

 for at få spørgsmålet indbragt for Justitsministeriet.
Den foreslåede bestemmelse svarer til § 3,  

 stk. 2, i lov nr. 418 af 10. juni 1997 om Danmarks tiltrædelse af  

 Schengen-konventionen.
Dog er udtrykket »embedsmænd« anvendt frem for  

 udtrykket »polititjenestemænd«.
Baggrunden herfor er, at dette udtryk  

 er anvendt i EU-retshjælpskonventionen (og forslaget til  

 EU-rammeafgørelse om fælles efterforskningshold og  

 2001-tillægsprotokollen), og at det ikke nødvendigvis vil  

 være polititjenestemænd, der udfører de  

 pågældende opgaver.
 Der henvises til pkt. 3.2.7, 3.2.8 og 5 i de almindelige  

 bemærkninger.
Til § 4 Til nr. 1 (§ 8 a) Den foreslåede bestemmelse definerer begrebet  

 »gateway-station«, der benyttes i artikel 19 i  

 EU-retshjælpskonventionen og lovforslagets § 4, nr. 2 og 3 (den  

 foreslåede § 15, stk. 1, nr. 3 og 4, og stk. 2).
I bestemmelsen defineres en gateway-station som en  

 jordbaseret teknisk installation, der benyttes i forbindelse med  

 kommunikation mellem en i forvejen afgrænset gruppe af brugere, hvor en  

 eller flere er sluttet til et satellitbaseret net.
En tilsvarende definition  

 findes hverken i EU-retshjælpskonventionen eller den forklarende  

 rapport.
Den foreslåede definition afgrænser  

 gateway-stationer til alene at omfatte de faste jordbaserede tekniske  

 installationer, der bruges til dirigering af satellitkommunikation mellem  

 terminaler m.v.
Definitionen afgrænses således, at  

 gateway-stationer ikke omfatter de tekniske installationer, der dirigerer,  

 sender eller modtager kommunikation fra en ikke på forhånd  

 afgrænset gruppe af brugere.
Gateway-stationer omfatter således  

 ikke paraboler eller andre tekniske indretninger, der anvendes i forbindelse  

 med satellitbaseret radio- eller fjernsynskommunikation, ligesom  

 gateway-stationer ikke omfatter de enkelte terminaler, radarudstyr eller  

 lignende, der anvendes i forbindelse med satellitbaseret kommunikation.
 Der henvises i øvrigt til pkt. 3.3.4.2 i de  

 almindelige bemærkninger.
Til nr. 2 (§ 15, stk. 1) Der foreslås en ny formulering af § 15,  

 stk. 1, i lov om konkurrence- og forbrugerforhold på  

 telemarkedet.
 § 15, stk. 1, nr. 1, i den  

 foreslåede bestemmelse svarer til den nugældende § 15,  

 stk. 1, dog er bestemmelsen udvidet til at omfatte alle teleudbydere,  

 uanset om der er tale om udbydere af offentlige telenet eller teletjenester  

 eller udbydere af ikke-offentlige telenet og teletjenester.
 Derimod er § 15, stk. 1, nr. 2, 3 og 4, i den  

 foreslåede bestemmelse nye i forhold til den nugældende  

 § 15, stk. 1.
Det følger af den foreslåede § 15,  

 stk. 1, nr. 2, at udbydere af telenet eller teletjenester uden  

 udgift for staten, herunder for politiet, skal sikre, at de centraler,  

 udbyderen etablerer, er indrettet således, at det efter anmodning fra  

 politiet er muligt at foretage aflytning og øjeblikkelig  

 overførelse af telekommunikation til en anden medlemsstat efter art.  

 18, stk. 5, litra a, sammenholdt med stk. 2, litra a og c, i  

 EU-retshjælpskonventionen.
Den foreslåede bestemmelse skal  

 gøre det muligt at anvende de nævnte bestemmelser i  

 EU-retshjælpskonventionen her i landet.
Bestemmelserne omhandler aflytning og øjeblikkelig  

 overførelse af den aflyttede telekommunikation til det land, der  

 fremsætter aflytningsanmodningen.
Bestemmelsen finder anvendelse i de  

 tilfælde, hvor den person, der ønskes aflyttet, befinder sig i  

 det land, der fremsætter anmodningen, eller i et tredje  

 medlemsland.
 Danmark vil være forpligtet til at efterkomme  

 anmodninger om aflytning og øjeblikkelig overførelse af  

 telekommunikation til den begærende medlemsstat, når det  

 medlemsland, der fremsætter anmodningen er fremkommet med de  

 oplysninger, der fremgår af artikel 18, stk. 3. Det drejer sig om:  

 (1) oplysninger om hvilken myndighed, der har fremsat anmodningen, (2) en  

 bekræftelse på, at der foreligger en lovmæssig beslutning  

 om aflytning i tilknytning til en strafferetlig efterforskning, (3)  

 oplysninger med henblik på identifikation af den aflyttede person, (4)  

 en angivelse af den strafbare adfærd, der ligger til grund for  

 efterforskningen, (5) en angivelse af den ønskede varighed af  

 aflytningen, og (6) om muligt fyldestgørende tekniske data, navnlig  

 det relevante nettilslutningsnummer, for at sikre, at anmodningen kan  

 efterkommes.
Det er politiet, der kontrollerer, at samtlige de  

 relevante oplysninger er modtaget.
Hvis det er tilfældet, anmoder  

 politiet den relevante teleudbyder om at være behjælpelig med  

 aflytningen.
Disse aflytningssituationer er ikke omfattet af retsplejelovens  

 regler.
Det betyder bl.a., at retsplejelovens § 786, stk. 1 (om  

 teleudbyderens pligt til at bistå politiet i forbindelse med  

 aflytningen) ikke finder anvendelse.
Teleudbyderens pligt til at bistå  

 politiet fremgår derimod af den foreslåede bestemmelse i  

 § 15, stk. 3, jf. nedenfor.
 Der henvises i øvrigt til de almindelige  

 bemærkninger til lovforslaget punkt 3.3.3.
Det følger af den foreslåede § 15,  

 stk. 1, nr. 3, at udbydere af telenet eller teletjenester, uden  

 udgift for staten, herunder for politiet, skal sikre, at de  

 gateway-stationer, udbyderen etablerer, er indrettet således, at  

 udbydere af teletjenester i andre medlemsstater, der benytter  

 gateway-stationen, har direkte adgang til denne, så det gennem  

 sådanne udbydere er muligt at foretage direkte aflytning af  

 telekommunikation på gateway-stationen vedrørende personer, der  

 befinder sig i den pågældende medlemsstat.
Med denne bestemmelse  

 implementeres artikel 19 i EU-retshjælpskonvnetionen (om aflytning af  

 telekommunikation på en medlemsstats eget område gennem en  

 tjenesteudbyder).
Med denne bestemmelse forpligtes ejere af  

 gateway-stationer på dansk område til at sikre, at der på  

 disse oprettes en fjerntilslutning (fjernbetjening). En fjerntilslutning  

 giver et land mulighed for på afstand at sende en aflytningsordre til  

 en gateway-station, der befinder sig uden for dens eget område.  

 Fjerntilslutningen kan teknisk indrettes således, at den alene kan  

 anvendes i forbindelse med aflytning af telekommunikation, der afsendes eller  

 modtages i det land, der benytter fjernbetjeningen.
Fjerntilslutningen  

 må alene anvendes til at foretage aflytninger, der er beordret af den  

 medlemsstat, der gør brug af fjernbetjeningen, med henblik på  

 strafferetlig efterforskning og i overensstemmelse med reguleringen i dette  

 land.
Når fjerntilslutningen anvendes i forbindelse med aflytning af  

 personer, der befinder sig i det land, der benytter fjernbetjeningen, kan  

 dette ske uden at involvere den medlemsstat, på hvis område  

 gateway-stationen befinder sig.
 Der henvises i øvrigt til de almindelige  

 bemærkninger til lovforslaget pkt. 3.3.4.
 Det følger af den foreslåede § 15,  

 stk. 1, nr. 4, at udbydere af telenet eller teletjenester, uden  

 udgift for staten, herunder for politiet, skal sikre, at udbyderen har  

 direkte adgang til gateway-stationer, der befinder sig i andre medlemsstater,  

 og som udbyderen benytter, således at politiet gennem udbyderen har  

 mulighed for at foretage direkte aflytning af telekommunikation på  

 gateway-stationen vedrørende personer, der befinder sig her i landet,  

 jf. retsplejelovens kapitel 71.
Bestemmelsen pålægger tjenesteudbyderen her i  

 landet en pligt til at have den nødvendige fjerntilslutning til  

 gateway-stationen i en anden medlemsstat, således at det gennem  

 tjenesteudbyderen her i landet er muligt at foretage aflytning af  

 telekommunikation, der foregår via gateway-stationen.
Bestemmelsen er  

 begrænset til tilfælde, hvor den person, der skal aflyttes,  

 befinder sig her i landet.
 Politiet vil skulle gå frem efter retsplejelovens  

 regler, og tjenesteudbyderens pligt til at bistå politiet følger  

 af retsplejelovens § 786, stk. 1.
Bestemmelsen tager sigte på den situation, at en  

 tjenesteudbyder her i landet tilbyder f.eks. satellitbaseret  

 telekommunikation til personer her i landet ved hjælp af en  

 gateway-station i en anden medlemsstat.
Uden den foreslåede bestemmelse  

 ville dansk politi, hvis de ønskede at foretage aflytning af  

 telekommunikation i en sådan situation, og hvis tjenesteudbyderen her i  

 landet ikke råder over en fjernbetjening/fjerntilslutning, være  

 nødt til at sende en anmodning om bistand til det land, hvor  

 gateway-stationen er placeret eller et tredje land, der har direkte adgang  

 til gateway-stationen.
Dette vil fortsat være tilfældet for  

 så vidt angår gateway-stationer, der er beliggende i lande uden  

 for EU, og som ikke udbydes via fysiske installationer (centraler) her i  

 landet.
 Der henvises i øvrigt til de almindelige  

 bemærkninger til lovforslaget pkt. 3.3.4.
Til nr. 3 (§ 15, stk. 2) Efter § 15, stk. 2, i den nugældende lov  

 om konkurrence- og forbrugerforhold på telemarkedet kan ministeren for  

 videnskab, teknologi og udvikling efter forhandling med justitsministeren  

 fastsætte nærmere regler om de tekniske krav til centraler som  

 nævnt i stk. 1.
 Som en konsekvens af, at § 15, stk. 1,  

 foreslås udvidet til også at regulere såkaldte  

 gateway-stationer, jf. forslagets § 4, nr. 2, foreslås  

 bemyndigelsen i § 15, stk. 2, udvidet til også at omfatte  

 gateway-stationer.
Til nr. 4 (§ 15, stk. 3) Det følger af den foreslåede bestemmelse, at  

 det påhviler udbyderen at bistå politiet ved gennemførelse  

 af indgreb i meddelelseshemmeligheden i de i stk. 1, nr. 2, nævnte  

 tilfælde.
Bestemmelsen knytter sig således til stk. 1, nr.  

 2, om aflytning og øjeblikkelig overførsel af telekommunikation  

 til den begærende medlemsstat i tilfælde, hvor den aflyttede  

 person befinder sig på den begærende eller en tredje medlemsstats  

 område.
Bestemmelsen om udbyderens pligt til at bistå politiet er  

 nødvendig som følge af, at disse aflytningssituationer ikke er  

 omfattet af retsplejelovens regler.
Det betyder bl.a., at retsplejelovens  

 § 786, stk. 1 (om udbydere af telenet eller teletjenesters pligt  

 til at bistå politiet), ikke finder anvendelse.
Bestemmelsen foreslås bødesaktioneret,  

 således at manglende overholdelse af pligten til at bistå  

 politiet kan medføre bødestraf.
Der henvises til  

 bemærkningerne til lovforslagets § 4, nr. 7.
Til nr. 5 (§ 15, stk. 5) Efter den foreslåede bestemmelse vil ministeren for  

 videnskab, teknologi og udvikling efter forhandling med justitsministeren  

 kunne fastsætte regler, hvorefter de krav, der efter § 15, stk. 1,  

 nr. 1 og 2, stilles til indretningen af centraler, fraviges i særlige  

 tilfælde, hvor tekniske eller praktiske hensyn  

 nødvendiggør dette.
 Bemyndigelsesbestemmelsen er bl.a. nødvendiggjort  

 af den ændrede formulering af § 15, stk. 1, hvorefter pligten til  

 at indrette centraler er rettet mod alle udbydere af telenet og teletjenester  

 i modsætning til den gældende bestemmelse i § 15, stk. 1,  

 der alene retter sig mod udbydere af offentlige telenet og teletjenester.
Bemyndigelsen vil kunne anvendes i situationer, hvor  

 tekniske forhold umuliggør en opfyldelse af de krav, der i stk. 1, nr.  

 1 og 2, stilles til indretningen af centraler.
Det kan eksempelvis være  

 tilfældet, hvor de tekniske eller praktiske forhold, der gør sig  

 gældende for de pågældende tjenester, indebærer, at  

 de centraler, der anvendes til tjenesterne, ikke kan indrettes på en  

 sådan måde, at øjeblikkelig overførsel af  

 telekommunikation er mulig.
Det vil eksempelvis kunne være  

 tilfældet med kystradiotjenesten.
Bemyndigelsen vil endvidere kunne anvendes til at  

 fastsætte regler, hvorefter visse udbydere af telenet eller  

 teletjenester, der ikke er offentlige, fritages for de nævnte krav til  

 indretning af centraler.
Anvendelsesområdet for sådanne regler  

 vil som udgangspunkt være mindre udbydere af ikke-offentlige telenet,  

 herunder eksempelvis boligforeninger og virksomheder, hvor en opfyldelse af  

 de stillede krav vil virke uforholdsmæssigt byrdefuldt.
Til nr. 6 (§ 22, stk. 2, nr. 1, og § 101, stk. 1, nr.  

 1, litra b) Der er tale om konsekvensændringer som følge  

 af de foreslåede ændringer af § 15, jf. lovforslagets § 4, nr.  

 4.
Til nr. 7 (§ 112, stk. 1) Det foreslås, at den foreslåede bestemmelse i  

 § 15, stk. 3, om teleudbyderes pligt til at bistå politiet ved  

 gennemførelse af indgreb i meddelelseshemmeligheden i de i § 15, stk.  

 1, nr. 2, nævnte tilfælde bødesanktioneres.
Det bliver  

 herefter muligt at straffe de teleudbydere, der undlader at bistå  

 politiet i disse tilfælde.
Til § 5 Der foreslås indsat en ny bestemmelse (§ 12 a)  

 i lov om international fuldbyrdelse af straf m.v. (lov nr. 323 af 4. juni  

 1986, som ændret ved § 2 i lov nr. 291 af 24. april 1996),  

 hvorefter en person, der er frihedsberøvet i udlandet som led i  

 fuldbyrdelse af en straf m.v. idømt her i landet, og som har meddelt  

 samtykke hertil, kan overføres til Danmark efter bestemmelserne i  

 retsplejelovens § 191 for at være til stede ved en fornyet  

 behandling af sagen.
 Bestemmelsen har til formål at gennemføre  

 artikel 14 i 2001-tillægsprotokollen.
 Udtrykket »fornyet behandling af sagen« omfatter  

 både genoptagelse og anke, hvad enten der er tale om anke af  

 bevisbedømmelsen eller straffens udmåling.
 Henvisningen omfatter retsplejelovens § 191 med  

 undtagelse af første punktum i stk. 1. Det betyder, at den  

 dømte som udgangspunkt skal være frihedsberøvet her i  

 landet, og skal tilbageføres til det land, som den  

 pågældende var blevet overført til med henblik på  

 fuldbyrdelse af straffen, jf. § 191, stk. 1, 2. pkt.
Hvis den fornyede behandling af sagen ender med  

 frifindelse eller strafbortfald, vil der ofte ikke længere være  

 grundlag for at opretholde frihedsberøvelsen.
Der kan imidlertid  

 tænkes tilfælde, hvor den pågældende, foruden at  

 fuldbyrde den danske dom, tillige fuldbyrder en straf idømt i det  

 land, den pågældende nu er overført fra.
I en sådan  

 situation vil den pågældende, uanset at den fornyede behandling  

 her i landet fører til frifindelse eller strafbortfald, fortsat skulle  

 være frihedsberøvet og tilbageføres.
Der kan ligeledes  

 tænkes tilfælde, hvor den pågældende, foruden at  

 fuldbyrde den danske dom, tillige har været frihedsberøvet i  

 udlandet med henblik på en verserende straffesag i udlandet.
Også  

 i en sådan situation vil den pågældende, uanset  

 frifindelsen eller strafbortfaldet her i landet, fortsat skulle være  

 frihedsberøvet og tilbageføres.
Hvis den fornyede behandling af sagen her i landet ender  

 med frifindelse eller bortfald af straffen, og den pågældende  

 ikke skal tilbageføres med henblik på fortsat fuldbyrdelse af en  

 udenlandsk dom eller i forbindelse med en verserende straffesag i udlandet,  

 vil der ikke være grundlag for at opretholde frihedsberøvelsen  

 her i landet.
Den pågældende vil derfor i en sådan  

 situation kunne løslades.
 Hvis den fornyede behandling af sagen her i landet ender  

 med nedsættelse af straffen, vil den pågældende som  

 udgangspunkt fortsat skulle være frihedsberøvet og  

 tilbageføres, idet det vil være op til fuldbyrdelseslandet  

 myndigheder at tage stilling til, om den nedsatte straf giver grundlag for  

 løsladelse, enten fordi straffen anses for udstået eller fordi  

 betingelserne for prøveløsladelse er opfyldt.
 Det bemærkes, at den foreslåede bestemmelse  

 ikke berører de gældende bestemmelser i den europæiske  

 konvention af 21. marts 1983 om overførelse af domfældte,  

 herunder artikel 12 (om benådning m.m.), artikel 13 (om fornyet  

 prøvelse af dommen) og artikel 14 (om fuldbyrdelsens ophør),  

 eller bestemmelserne i den europæiske konvention af 28. maj 1978 om  

 straffedommes internationale retsvirkninger, herunder artikel 10 (om  

 fuldbyrdelse) og artikel 12 (om standsning af fuldbyrdelse).
 Det bemærkes endvidere, at den foreslåede  

 bestemmelse ikke er begrænset til tilfælde, hvor det land, hvor  

 den pågældende fuldbyrder den danske straf, er omfattet af  

 2001-tillægsprotokollen.
 Der henvises i øvrigt til pkt. 4.3 i de almindelige  

 bemærkninger.
Til § 6 Bestemmelsen fastsætter lovens  

 ikrafttrædelsestidspunkt.
Det foreslås, at loven træder i  

 kraft den 1. juli 2002.
Til § 7 Bestemmelsen indebærer, at loven ikke gælder  

 for Færøerne og Grønland.
Lovens § 1 (straffeloven), § 3 (udvidelsen af  

 straffelovens kapitel 14 og 16 til også at finde anvendelse i  

 situationer, der er omfattet af artikel 12 og 13 i  

 EU-retshjælpskonventionen samt tilsvarende bestemmelser i andre  

 EU-retsakter og artikel 18 og 20 i 2001-tillægsprotokollen) og § 5  

 (om ændring af lov om international fuldbyrdelse af straf m.v.) kan ved  

 kongelige anordning helt eller delvis sættes i kraft for  

 Færøerne med de afvigelser, som de særlige  

 færøske forhold tilsiger.
Da retsplejeloven og lov om  

 konkurrence- og forbrugerforhold på telemarkedet ikke gælder for  

 Færøerne, skal ændringerne af disse love ikke kunne  

 sættes i kraft for denne del af riget.
Lovens § 3, stk. 2 (om udenlandske  

 embedsmænds erstatningsansvar i tilfælde, der er omfattet af  

 artikel 12 og 13 i EU-retshjælpskonventionen samt tilsvarende  

 bestemmelser i andre EU-retsakter og artikel 18 og 20 i  

 2001-tillægsprotokollen) og § 5 (om ændring af lov om  

 international fuldbyrdelse af straf m.v.), kan ved kongelige anordning  

 sættes i kraft for Grønland med de afvigelser, som de  

 særlige grønlandske forhold tilsiger.
Da straffeloven,  

 retsplejeloven og lov om konkurrence- og forbrugerforhold på  

 telemarkedet ikke gælder for Grønland, skal ændringerne af  

 disse love ikke kunne sættes i kraft for denne del af riget.
 Som anført i de almindelige bemærkninger pkt.  

 4.4 agter Danmark ved ratifikation af 2001-tillægsprotokollen at afgive  

 en erklæring om, at 2001-tillægsprotokollen ikke gælder for  

 Færøerne og Grønland (territorialt forbehold). En  

 sådan erklæring kan efterfølgende tilbagekaldes, jf.  

 artikel 32, stk. 3, i 2001-tillægsprotokollen.
 For så vidt angår  

 EU-retshjælpskonventionen, der er vedtaget i medfør af  

 EU-traktatens artikel 34, følger det af EU-rettens territoriale  

 begrænsning, at konventionen ikke gælder for  

 Færøerne og Grønland.
Bilag 1 (retsakter vedtaget i henhold til afsnit VI i trakten om  

 Den Europæiske Union) Rådets retsakt  

 af 29. maj 2000  

 om udarbejdelse i henhold til artikel 34 i traktaten om Den Europæiske  

 Union af konventionen om gensidig retshjælp i straffesager mellem Den  

 Europæiske Unions medlemsstater (2000/C 197/01) RÅDET FOR DEN EUROPÆISKE UNION, som henviser til traktaten om Den Europæiske Union, særlig  

 artikel 31, litra a), og artikel 34, stk. 2, litra d), som henviser til medlemsstaternes initiativ, som henviser til udtalelse fra Europa-Parlamentet1) , og som tager følgende i betragtning:
 (1)	Med henblik på at opfylde Unionens mål bør  

 reglerne for gensidig retshjælp i straffesager mellem Den  

 Europæiske Unions medlemsstater forbedres, og på den baggrund  

 bør der udarbejdes den konvention, der er knyttet til denne  

 retsakt.
(2)	Nogle af konventionens bestemmelser falder ind under artikel 1 i  

 Rådets afgørelse 1999/437/EF af 17. maj 1999 om visse  

 gennemførelsesbestemmelser til den aftale, som Rådet for Den  

 Europæiske Union har indgået med Republikken Island og Kongeriget  

 Norge om disse to staters associering i gennemførelsen, anvendelsen og  

 den videre udvikling af Schengen-reglerne.2) (3)	Dette gælder artikel 3, 5, 6, 7, 12 og 23 og, i det omfang  

 det er relevant for artikel 12, artikel 15 og 16, samt, i det omfang det er  

 relevant for de nævnte artikler, artikel 1.
 (4)	De procedurer, der er fastsat i aftalen indgået mellem  

 Rådet for Den Europæiske Union og Republikken Island og  

 Kongeriget Norge om disse to staters associering i gennemførelsen,  

 anvendelsen og udviklingen af Schengen-reglerne3) , er blevet fulgt med hensyn til  

 ovennævnte bestemmelser.
(5)	Når vedtagelsen af denne retsakt meddeles Republikken Island  

 og Kongeriget Norge i overensstemmelse med artikel 8, stk. 2, litra a),  

 i førnævnte aftale, vil disse to stater navnlig blive gjort  

 bekendt med indholdet i artikel 29 om ikrafttræden i Island og Norge,  

 og de vil blive anmodet om at afgive de relevante erklæringer efter  

 konventionens artikel 24 i forbindelse med deres meddelelse til Rådet  

 og Kommissionen om opfyldelsen af deres forfatningsmæssige  

 krav, FASTSLÅR, at den hertil knyttede konvention, som  

 repræsentanterne for EU-medlemsstaternes regeringer dags dato har  

 undertegnet, hermed er udarbejdet, ANBEFALER medlemsstaterne at vedtage den i overensstemmelse med deres  

 forfatningsmæssige bestemmelser, og OPFORDRER medlemsstaterne til at indlede de relevante procedurer inden den  

 1. januar 2001.
 Udfærdiget i Bruxelles, den 29. maj 2000.
På Rådets vegne A.
Costa Formand 1)   Udtalelse afgivet den 17. februar 2000  

 (endnu ikke offentliggjort i EFT).
 2)   EFT L 176 af 10.7.1999, s. 31.
 3)   EFT L 176 af 10.7.1999, s. 36.
Bilag KONVENTION  

 udarbejdet af Rådet i henhold til artikel 34 i traktaten om Den  

 Europæiske Union om gensidig retshjælp i straffesager mellem Den  

 Europæiske Unions medlemstater DE HØJE KONTRAHERENDE PARTER i denne konvention, den  

 Europæiske Unions medlemsstater, SOM HENVISER TIL Rådets retsakt om udarbejdelse af konventionen om  

 gensidig retshjælp i straffesager mellem Den Europæiske Unions  

 medlemsstater, SOM ØNSKER at forbedre det strafferetlige samarbejde mellem Den  

 Europæiske Unions medlemsstater uden dog derved at berøre  

 reglerne om beskyttelse af den enkeltes frihed, SOM UNDERSTREGER, at det er i medlemsstaternes fælles interesse at  

 sikre, at gensidig retshjælp mellem medlemsstaterne fungerer effektivt  

 og hurtigt og på en måde, der er forenelig med de  

 grundlæggende retsprincipper i medlemsstaternes nationale ret, og som  

 tilgodeser den enkeltes rettigheder og principperne i den europæiske  

 konvention til beskyttelse af menneskerettigheder og grundlæggende  

 frihedsrettigheder, undertegnet den 4. november 1950 i Rom, SOM GIVER UDTRYK FOR tillid til den måde, hvorpå deres  

 retssystemer er opbygget og fungerer, og til alle medlemsstaters evne til at  

 sikre en retfærdig rettergang, SOM ER BESLUTTET PÅ at supplere den europæiske konvention af  

 20. april 1959 om gensidig retshjælp i straffesager og andre  

 konventioner, der er gældende på området, med en konvention  

 indgået af Den Europæiske Union, SOM ANERKENDER, at bestemmelserne i ovennævnte konventioner fortsat  

 gælder i alle spørgsmål, der ikke er omfattet af  

 nærværende konvention, SOM TAGER I BETRAGTNING, at medlemsstaterne finder det vigtigt at styrke  

 det retlige samarbejde, men samtidig fortsat agter at anvende  

 proportionalitetsprincippet, SOM UNDERSTREGER, at denne konventions bestemmelser om gensidig  

 retshjælp i straffesager bygger på principperne i konventionen af  

 20. april 1959, SOM TAGER I BETRAGTNING, at artikel 20 i denne konvention omhandler visse  

 særlige situationer i forbindelse med aflytning af telekommunikation  

 uden dog på nogen måde at have implikationer for andre lignende  

 situationer, som falder uden for denne konvention, SOM TAGER I BETRAGTNING, at de almindelige folkeretlige principper finder  

 anvendelse i situationer, som ikke er omfattet af denne konvention, SOM ERKENDER, at denne konvention ikke er til hinder for, at  

 medlemsstaterne kan udøve deres beføjelser med hensyn til  

 opretholdelse af lov og orden og beskyttelse af den indre sikkerhed, og at  

 det tilkommer den enkelte medlemsstat at bestemme, i overensstemmelse med  

 artikel 33 i traktaten om den Europæiske Union, hvordan den vil  

 opretholde lov og orden og beskytte den indre sikkerhed, ER BLEVET ENIGE OM FØLGENDE BESTEMMELSER:
AFSNIT I ALMINDELIGE BESTEMMELSER Artikel 1 Forholdet til andre konventioner om gensidig  

 retshjælp 1. Denne konvention har til formål at supplere  

 bestemmelserne i og lette anvendelsen mellem Den Europæiske Unions  

 medlemsstater af:
a)	den europæiske konvention af 20. april 1959 om gensidig  

 retshjælp i straffesager, i det følgende benævnt »den  

 europæiske retshjælpskonvention« b)	tillægsprotokollen af 17. marts 1978 til den europæiske  

 retshjælpskonvention c)	de bestemmelser om gensidig retshjælp i straffesager i  

 konventionen af 19. juni 1990 om gennemførelse af Schengen-aftalen af  

 14. juni 1985 om gradvis ophævelse af kontrollen ved de fælles  

 grænser, i det følgende benævnt  

 »Schengen-gennemførelseskonventionen«, der ikke ophæves i  

 medfør af artikel 2, stk. 2 d)	kapitel 2 i traktaten af 27. juni 1962 om udlevering og gensidig  

 retshjælp i straffesager mellem Kongeriget Belgien,  

 Storhertugdømmet Luxembourg og Kongeriget Nederlandene, ændret  

 ved protokol af 11. maj 1974, i det følgende benævnt  

 »Benelux-traktaten«, for så vidt angår forbindelserne mellem  

 medlemsstaterne i Den Økonomiske Union Benelux.
 2. Denne konvention berører ikke anvendelsen af  

 mere gunstige bestemmelser i bilaterale eller multilaterale aftaler mellem  

 medlemsstaterne eller, som fastsat i artikel 26, stk. 4, i den  

 europæiske retshjælpskonvention, arrangementer om gensidig  

 retshjælp i straffesager på grundlag af overensstemmende  

 lovgivning eller en særlig ordning, som hjemler gensidig  

 gennemførelse af retshjælpsforanstaltninger på deres  

 respektive områder.
Artikel 2 Bestemmelser, der vedrører Schengen-reglerne 1. Bestemmelserne i artikel 3, 5, 6, 7, 12 og 23 og, i det  

 omfang der er relevant for artikel 12, i artikel 15 og 16 samt, i det omfang  

 det er relevant for de nævnte artikler, i artikel 1 udgør  

 foranstaltninger, der ændrer eller udbygger de bestemmelser, der er  

 nævnt i bilag A til aftalen indgået mellem Rådet for Den  

 Europæiske Union og Republikken Island og Kongeriget Norge om disse to  

 staters associering i gennemførelsen, anvendelsen og udviklingen af  

 Schengen-reglerne.4) 2. Artikel 49, litra a), samt artikel 52, 53 og 73 i  

 Schengen-gennemførelseskonventionen ophæves hermed.
Artikel 3 Sager, i forbindelse med hvilke der også skal ydes  

 gensidig retshjælp 1. Der ydes ligeledes gensidig retshjælp ved  

 retsforfølgning for handlinger, der ifølge den anmodede  

 medlemsstats eller den anmodende medlemsstats eller eventuelt begges  

 nationale ret betragtes som overtrædelser af bestemmelser, som kan  

 afgøres af administrative myndigheder, hvis afgørelser kan  

 indankes for en domstol med kompetence i navnlig straffesager.
 2. Gensidig retshjælp ydes ligeledes i forbindelse  

 med straffesager og sager som omhandlet i stk. 1, der vedrører  

 handlinger eller overtrædelser, som en juridisk person kan drages til  

 ansvar for i den anmodende medlemsstat.
Artikel 4 Formkrav og fremgangsmåde ved udførelse af  

 anmodninger om gensidig retshjælp 1. Når der ydes gensidig retshjælp,  

 respekterer den anmodede medlemsstat de formkrav og den fremgangsmåde,  

 som den anmodende medlemsstat udtrykkeligt angiver, medmindre andet er  

 bestemt i denne konvention, og medmindre de pågældende formkrav  

 og den pågældende fremgangsmåde strider mod de  

 grundlæggende retsprincipper i den anmodede medlemsstat.
2. Den anmodede medlemsstat udfører anmodningen om  

 retshjælp så hurtigt som muligt, idet den i videst muligt omfang  

 tager hensyn til de procesfrister og andre frister, som den anmodende  

 medlemsstat måtte have angivet.
Den anmodende medlemsstat begrunder  

 fristerne.
3. Kan anmodningen ikke eller kun delvis  

 imødekommes i overensstemmelse med den anmodende medlemsstats krav,  

 underetter den anmodede medlemsstats myndigheder straks den anmodende  

 medlemsstats myndigheder herom og anfører, på hvilke betingelser  

 anmodningen vil kunne imødekommes.
Myndighederne i den anmodende  

 medlemsstat og den anmodede medlemsstat kan efterfølgende aftale,  

 hvorledes anmodningen videre skal behandles, om nødvendigt gøre  

 den videre behandling betinget af, at ovennævnte betingelser  

 opfyldes.
4. Hvis det kan forudses, at den anmodende medlemsstats  

 frist for udførelsen af anmodningen ikke kan overholdes, og hvis det  

 af den i stk. 2, andet punktum, nævnte begrundelse konkret  

 fremgår, at enhver forsinkelse betydeligt vil vanskeliggøre den  

 retsforfølgning, der finder sted i den anmodende medlemsstat, oplyser  

 den anmodede medlemsstats myndigheder straks, hvor lang tid der  

 skønnes nødvendig for at udføre anmodningen.
Den  

 anmodende medlemsstats myndigheder oplyser straks, om anmodningen alligevel  

 opretholdes.
Myndighederne i den anmodende medlemsstat og den anmodede  

 medlemsstat kan efterfølgende aftale, hvorledes anmodningen videre  

 skal behandles.
Artikel 5 Fremsendelse og forkyndelse af retsdokumenter 1. En medlemsstat fremsender retsdokumenter, som er  

 bestemt for personer, der opholder sig på en anden medlemsstats  

 område, direkte til disse med posten.
2. Retsdokumenter må kun fremsendes gennem de  

 kompetente myndigheder i den anmodede medlemsstat, a)	hvis adressen på den person, som dokumentet er bestemt for, er  

 ukendt eller usikker, eller b)	hvis den anmodende medlemsstats relevante processuelle regler  

 kræver bevis for dokumentets forkyndelse for modtageren ud over det  

 bevis, der kan opnås i forbindelse med fremsendelse med posten,  

 eller c)	hvis det ikke har været muligt at postforkynde dokumentet,  

 eller d)	hvis den anmodende medlemsstat har gode grunde til at mene, at  

 fremsendelse med posten vil være virkningsløs eller er  

 uhensigtsmæssig.
3. Når der er grund til at antage, at modtageren  

 ikke forstår det sprog, retsdokumentet er affattet på, skal  

 dette, eller i det mindste de væsentlige afsnit heraf, oversættes  

 til det eller et af de nationale sprog i den medlemsstat, på hvis  

 område modtageren opholder sig.
Hvis den myndighed, som retsdokumentet  

 kommer fra, er bekendt med, at modtageren kun forstår et andet sprog,  

 skal dokumentet, eller i det mindste de væsentlige afsnit heraf,  

 oversættes til dette andet sprog.
4. Alle retsdokumenter skal ledsages af en  

 følgeskrivelse, hvori det meddeles, at modtageren kan indhente  

 oplysninger hos den myndighed, som dokumentet kommer fra, eller hos andre  

 myndigheder i den pågældende medlemsstat om vedkommendes  

 rettigheder og pligter i forbindelse med dokumentet.
Stk. 3 gælder  

 også for denne følgeskrivelse.
 5. Denne artikel berører ikke anvendelsen af  

 artikel 8, 9 og 12 i den europæiske retshjælpskonvention og  

 artikel 32, 34 og 35 i Benelux-traktaten.
Artikel 6 Fremsendelse af anmodninger om gensidig  

 retshjælp 1. Anmodninger om gensidig retshjælp og spontan  

 udveksling af oplysninger som omhandlet i artikel 7 formuleres skriftligt  

 eller ved hjælp af ethvert middel, der kan frembringe skriftlig  

 dokumentation på en måde, der tillader den modtagende medlemsstat  

 at fastslå ægtheden.
Sådanne anmodninger fremsendes direkte  

 mellem de judicielle myndigheder, der har stedlig kompetence til at  

 fremsætte og udføre anmodninger, og tilbagesendes gennem samme  

 myndigheder, medmindre andet bestemmes i denne artikel.
 Enhver oplysning fra en medlemsstat med henblik på  

 iværksættelse af retsforfølgning ved en anden medlemsstats  

 domstole som omhandlet i artikel 21 i den europæiske  

 retshjælpskonvention og artikel 42 i Benelux-traktaten kan fremsendes  

 direkte mellem de kompetente judicielle myndigheder.
2. Stk. 1 er ikke til hinder for, at anmodninger i  

 særlige tilfælde kan fremsendes og tilbagesendes a)	mellem en medlemsstats centrale myndighed og en anden medlemsstats  

 centrale myndighed, eller b)	mellem en medlemsstats judicielle myndigheder og en anden  

 medlemsstats centrale myndighed.
3. Uanset stk. 1 kan Det Forenede Kongerige og Irland  

 samtidig med afgivelsen af den i artikel 27, stk. 2, omhandlede  

 notifikation erklære, at anmodninger og meddelelser specificeret i  

 erklæringen, der er stilet til dem, skal fremsendes gennem deres  

 respektive centrale myndigheder.
Disse medlemsstater kan til enhver tid ved  

 en ny erklæring begrænse rækkevidden af en sådan  

 erklæring med henblik på at lade stk. 1 finde mere udstrakt  

 anvendelse.
De skal gøre dette, når bestemmelserne om gensidig  

 retshjælp i Schengen-gennemførelseskonventionen får  

 virkning for dem.
 Enhver medlemsstat kan anvende princippet om gensidighed i  

 forbindelse med ovennævnte erklæringer.
 4. Enhver anmodning om gensidig retshjælp kan i  

 hastende sager fremsendes gennem Den Internationale  

 Kriminalpolitiorganisation (Interpol) eller et organ, der er kompetent  

 ifølge bestemmelser vedtaget i medfør af traktaten om den  

 Europæiske Union.
5. Hvis den myndighed, der er kompetent til at behandle  

 anmodninger efter artikel 12, 13 eller 14, i den ene medlemsstat er en  

 judiciel myndighed eller en central myndighed og i den anden medlemsstat en  

 politi- eller toldmyndighed, kan anmodningerne fremsendes og tilbagesendes  

 direkte mellem disse myndigheder.
Stk. 4 finder anvendelse på  

 sådanne kontakter.
 6. Hvis den myndighed, der er kompetent til at behandle  

 anmodninger om gensidig retshjælp i forbindelse med  

 retsforfølgning som omhandlet i artikel 3, stk. 1, i den ene  

 medlemsstat er en judiciel myndighed eller en central myndighed og i den  

 anden medlemsstat en administrativ myndighed, kan anmodningerne fremsendes og  

 tilbagesendes direkte mellem disse myndigheder.
7. Enhver medlemsstat kan samtidig med afgivelsen af den i  

 artikel 27, stk. 2, omhandlede notifikation erklære, at den ikke  

 er bundet af stk. 5, første punktum, eller af stk. 6, eller  

 af begge, eller at den kun vil anvende de nævnte bestemmelser under  

 visse nærmere angivne omstændigheder.
En sådan  

 erklæring kan til enhver tid trækkes tilbage eller  

 ændres.
 8. Følgende anmodninger og meddelelser fremsendes  

 gennem medlemsstaternes centrale myndigheder:
a)	anmodninger om midlertidig overførelse eller transit af  

 frihedsberøvede personer som omhandlet i artikel 9 i denne konvention  

 samt i artikel 11 i den europæiske retshjælpskonvention og  

 artikel 33 i Benelux-traktaten b)	oplysninger om straffedomme som omhandlet i artikel 22 i den  

 europæiske retshjælpskonvention og artikel 43 i  

 Benelux-traktaten.
Dog kan anmodninger om genparter af straffedomme og  

 foranstaltninger som omhandlet i artikel 4 i tillægsprotokollen til den  

 europæiske retshjælpskonvention fremsendes direkte til de  

 kompetente myndigheder.
Artikel 7 Spontan udveksling af oplysninger 1. Medlemsstaternes kompetente myndigheder kan i det  

 omfang, der er hjemmel herfor i national ret, og uden at der foreligger en  

 anmodning, udveksle oplysninger om sådanne strafbare handlinger og  

 overtrædelser af bestemmelser af den i artikel 3, stk. 1,  

 nævnte art, som det på tidspunktet for meddelelsen af  

 oplysningerne påhviler den modtagende myndighed at behandle.
 2. Den meddelende myndighed kan i medfør af  

 national ret fastsætte betingelser for, hvordan den modtagende  

 myndighed må anvende sådanne oplysninger.
 3. Den modtagende myndighed er bundet af disse  

 betingelser.
AFSNIT II ANMODNINGER OM VISSE SÆRLIGE FORMER FOR GENSIDIG  

 RETSHJÆLP Artikel 8 Tilbagelevering 1. Den anmodede medlemsstat kan efter anmodning fra den  

 anmodende medlemsstat, og uden at godtroende tredjemands rettigheder  

 berøres, stille uretmæssigt erhvervede genstande til  

 rådighed for den anmodende medlemsstat med henblik på  

 tilbagelevering til den retmæssige ejer.
2. Ved anvendelsen af artikel 3 og 6 i den  

 europæiske retshjælpskonvention samt artikel 24, stk. 2, og  

 artikel 29 i Benelux-traktaten kan den anmodede medlemsstat, før eller  

 efter at genstandene overdrages til den anmodende medlemsstat, give afkald  

 på tilbagesendelse, hvis dette kan fremme tilbageleveringen af  

 genstandene til den retmæssige ejer.
Godtroende tredjemands rettigheder  

 berøres ikke.
 3. Giver den anmodede medlemsstat afkald på  

 tilbagesendelse, før genstandene overdrages til den anmodende  

 medlemsstat, kan den ikke påberåbe sig panteret eller anden  

 regresret i medfør af sin skatte- eller toldlovgivning for så  

 vidt angår disse genstande.
 Afkald som omhandlet i stk. 2 berører ikke den  

 anmodede medlemsstats ret til at opkræve skatter eller afgifter fra den  

 retmæssige ejer.
Artikel 9 Midlertidig overførelse af frihedsberøvede  

 personer med henblik på efterforskning 1. Hvis de berørte medlemsstaters kompetente  

 myndigheder indgår aftale herom, kan en medlemsstat, som har anmodet,  

 om en efterforskningsmæssig foranstaltning, der kræver  

 tilstedeværelsen af en person, der er frihedsberøvet på  

 dens eget område, midlertidigt overføre denne person til den  

 medlemsstats område, hvor efterforskningen skal finde sted.
 2. I aftalen fastsættes de nærmere  

 vilkår for den midlertidige overførelse af personen og fristen  

 for, hvornår vedkommende skal sendes tilbage til den anmodende  

 medlemsstats område.
 3. Hvis der kræves samtykke til overførelse  

 fra den frihedsberøvede person, fremlægges der omgående en  

 samtykkeerklæring eller en genpart heraf for den anmodede  

 medlemsstat.
 4. Den periode, personen tilbringer i forvaring på  

 den anmodede medlemsstats område, trækkes fra den periode, i  

 hvilken den pågældende skal eller vil skulle være i  

 forvaring på den anmodende medlemsstats område.
 5. Artikel 11, stk. 2 og 3, samt artikel 12 og 20 i  

 den europæiske retshjælpskonvention finder tilsvarende anvendelse  

 på denne artikel.
 6. Hver medlemsstat kan samtidig med afgivelsen af den i  

 artikel 27, stk. 2, omhandlede notifikation erklære, at det i  

 stk. 3 omhandlede samtykke vil blive krævet forud for  

 indgåelsen af en aftale efter stk. 1, eller at det vil blive  

 krævet på visse betingelser specificeret i erklæringen.
Artikel 10 Afhøring ved hjælp af videokonference 1. Hvis en person befinder sig på én  

 medlemsstats område og skal afhøres som vidne eller sagkyndig af  

 de judicielle myndigheder i en anden medlemsstat, kan denne anden  

 medlemsstat, såfremt det ikke er hensigtsmæssigt eller muligt, at  

 den pågældende møder personligt frem på dens  

 område, anmode om, at afhøringen foretages ved hjælp af  

 videokonference som fastsat i stk. 2-8.
 2. Den anmodede medlemsstat giver sin tilladelse til  

 afhøring ved hjælp af videokonference, forudsat at anvendelse af  

 videokonference ikke strider mod dens grundlæggende retsprincipper, og  

 forudsat at den råder over de tekniske hjælpemidler, der er  

 nødvendige for at gennemføre en sådan afhøring.  

 Råder den anmodede medlemsstat ikke over de tekniske  

 hjælpemidler, der er nødvendige for en videokonference, kan den  

 anmodende medlemsstat stille dem til rådighed efter aftale med den  

 anmodede medlemsstat.
 3. Anmodninger om afhøring ved hjælp af  

 videokonference skal ud over de oplysninger, der er nævnt i artikel 14  

 i den europæiske retshjælpskonvention og artikel 37 i  

 Benelux-traktaten, indeholde en begrundelse for, at det ikke er  

 hensigtsmæssigt eller muligt, at vidnet eller den sagkyndige  

 møder personligt frem, samt navnet på den judicielle myndighed  

 og de personer, der skal foretage afhøringen.
 4. Den anmodede medlemsstats judicielle myndighed  

 indkalder den person, der skal afhøres, til at give møde i  

 overensstemmelse med formkravene i national ret.
 5. Følgende regler gælder for afhøring  

 ved hjælp af videokonference:
a)	En repræsentant for den anmodede medlemsstats judicielle  

 myndighed, om nødvendigt bistået af en tolk, overværer  

 afhøringen og er ansvarlig for identifikationen af den person, der  

 skal afhøres, og for overholdelsen af de grundlæggende  

 retsprincipper i den anmodede medlemsstat.
Hvis repræsentanten for den  

 anmodede medlemsstats judicielle myndighed mener, at grundlæggende  

 retsprincipper i den anmodede medlemsstat tilsidesættes under  

 afhøringen, træffer den pågældende omgående de  

 nødvendige foranstaltninger til at sikre, at afhøringen  

 fortsættes i overensstemmelse med disse principper.
 b)	Den anmodende og den anmodede medlemsstats kompetente myndigheder  

 aftaler om nødvendigt foranstaltninger med henblik på at  

 beskytte den person, der skal afhøres.
 c)	Afhøringen foretages direkte af eller under ledelse af den  

 anmodende medlemsstats judicielle myndighed i overensstemmelse med denne  

 medlemsstats nationale ret.
 d)	Efter anmodning fra den anmodende medlemsstat eller den person, der  

 skal afhøres, sørger den anmodede medlemsstat for, at den  

 person, der skal afhøres, om nødvendigt bistås af en  

 tolk.
 e)	Den person, der skal afhøres, kan påberåbe sig  

 ret til at nægte at afgive forklaring, som måtte være  

 hjemlet i enten den anmodende medlemsstats eller den anmodende medlemsstats  

 nationale ret.
6. Med forbehold af eventuelle foranstaltninger, som er  

 aftalt med henblik på at beskytte personer, udfærdiger  

 repræsentanten for den anmodede medlemsstats judicielle myndighed ved  

 afhøringens afslutning et referat af afhøringen med angivelse  

 af tid og sted, den afhørte persons identitet, identiteten på  

 alle andre personer i den anmodede medlemsstat, som har deltaget i  

 afhøringen, og den egenskab, hvori de har deltaget, eventuelle  

 edsaflæggelser eller afgivelser af tro og love-erklæringer samt  

 de tekniske omstændigheder, under hvilke afhøringen har fundet  

 sted.
Dette referat fremsendes af den anmodende medlemsstats kompetente  

 myndighed.
 7. Udgifterne til oprettelse af videoforbindelsen,  

 udgifterne i forbindelse med betjeningen af videoforbindelsen i den anmodede  

 medlemsstat, udgifter til aflønning af de tolke, som den anmodede  

 medlemsstat stiller til rådighed, og til godtgørelse til vidner  

 og sagkyndige samt disses rejseudgifter i den anmodede medlemsstat refunderes  

 den anmodede medlemsstat af den anmodende medlemsstat, medmindre den anmodede  

 medlemsstat giver afkald på et få refunderet alle eller nogle af  

 disse udgifter.
 8. Hver medlemsstat træffer de nødvendige  

 foranstaltninger til at sikre, at dens nationale ret finder anvendelse,  

 når vidner eller sagkyndige afhøres på dens område i  

 overensstemmelse med denne artikel og nægter at afgive forklaring, selv  

 om de er forpligtet dertil, eller afgiver falsk forklaring, på samme  

 måde, som hvis afhøringen fandt sted i en national retssag.
9. Medlemsstaterne kan efter eget skøn, hvor det er  

 hensigtsmæssigt og med de kompetente judicielle myndigheders samtykke,  

 også anvende denne artikel på afhøring af en tiltalt ved  

 hjælp af videokonference.
I så tilfælde skal benyttelsen af  

 videokonference og den måde, hvorpå videokonferencen  

 gennemføres, aftales mellem de berørte medlemsstater i  

 overensstemmelse med deres nationale ret og med relevante internationale  

 instrumenter, herunder den europæiske konvention til beskyttelse af  

 menneskerettigheder og grundlæggende frihedsrettigheder fra 1950.
Enhver medlemsstat kan samtidig med afgivelsen af den i  

 artikel 27, stk. 2, nævnte notifikation erklære, at den ikke  

 vil anvende første afsnit.
En sådan erklæring kan til  

 enhver tid trækkes tilbage.
Afhøring må kun ske med den tiltaltes  

 samtykke.
De bestemmelser, der måtte være nødvendige for  

 at beskytte tiltaltes rettigheder, fastsættes af Rådet i et  

 retligt bindende instrument.
Artikel 11 Afhøring af vidner og sagkyndige ved hjælp  

 af telefonkonference 1. Hvis en person befinder sig på én  

 medlemsstats område og skal afhøres som vidne eller sagkyndig af  

 de judicielle myndigheder i en anden medlemsstat, kan denne anden  

 medlemsstat, hvis der er hjemmel herfor i national ret, anmode om bistand fra  

 den første medlemsstat med henblik på at foretage  

 afhøringen ved hjælp af telefonkonference som fastsat i  

 stk. 2-5.
 2. Afhøring kan kun foretages ved hjælp af  

 telefonkonference, hvis vidnet eller den sagkyndige indvilliger i, at  

 afhøringen foregår på denne måde.
 3. Den anmodede medlemsstat giver sin tilladelse til  

 afhøring ved hjælp af telefonkonference, hvis dette ikke strider  

 mod dens grundlæggende retsprincipper.
 4. Anmodninger om afhøring ved hjælp af  

 telefonkonference skal ud over de oplysninger, der er nævnt i artikel  

 14 i den europæiske retshjælpskonvention og artikel 37 i  

 Benelux-traktaten, indeholde navnet på den judicielle myndighed og de  

 personer, der skal foretage afhøringen, samt en angivelse af, at  

 vidnet eller den sagkyndige er rede til at medvirke ved en afhøring  

 ved hjælp af telefonkonference.
5. Den praktiske tilrettelæggelse af  

 afhøringen aftales mellem de berørte medlemsstater.
I  

 forbindelse med en sådan aftale forpligter den anmodede stat sig til  

 at:
a)	underrette vidnet eller den sagkyndige om tid og sted for  

 afhøringen b)	sørge for identifikationen af vidnet eller den sagkyndige c)	kontrollere, at vidnet eller den sagkyndige har indvilliget i  

 afhøringen ved hjælp af telefonkonference.
 Den anmodede medlemsstat kan gøre sit samtykke  

 betinget af hel eller delvis anvendelse af de relevante bestemmelser i  

 artikel 10, stk. 5 og 8. Medmindre andet er aftalt, finder artikel 10,  

 stk. 7, tilsvarende anvendelse.
Artikel 12 Kontrollerede leverancer 1. Hver medlemsstat forpligter sig til efter anmodning fra  

 en anden medlemsstat at tillade kontrollerede leverancer på sit  

 område som led i strafferetlig efterforskning af strafbare handlinger,  

 som kan medføre udlevering.
 2. Beslutninger om anvendelse af kontrollerede leverancer  

 træffes i hvert enkelt tilfælde af den anmodede medlemsstats  

 kompetente myndigheder under behørigt hensyn til denne medlemsstats  

 nationale ret.
3. Kontrollerede leverancer finder sted efter procedurerne  

 i den anmodede medlemsstat.
Beføjelsen til at handle og til at styre  

 og kontrollere operationerne tilfalder de kompetente myndigheder i denne  

 medlemsstat.
Artikel 13 Fælles efterforskningshold 1. Ved en fælles aftale kan de kompetente  

 myndigheder i to eller flere medlemsstater med et bestemt formål og for  

 et begrænset tidsrum, der kan forlænges efter fælles  

 overenskomst, oprette fælles efterforskningshold med henblik på  

 strafferetlig efterforskning i en eller flere af de medlemsstater, der  

 opretter holdet.
Sammensætningen af holdet fastsættes i  

 aftalen.
Fælles efterforskningshold kan især  

 oprettes, a)	hvis en medlemsstats efterforskning af strafbare handlinger  

 nødvendiggør en vanskelig og krævende efterforskning, der  

 har forbindelse til andre medlemsstater b)	hvis flere medlemsstater er i færd med at efterforske  

 strafbare handlinger, der som følge af sagens omstændigheder  

 kræver, at de berørte medlemsstater koordinerer og afstemmer  

 deres indsats.
Anmodning om oprettelse af et fælles  

 efterforskningshold kan fremsættes af en hvilken som helst af de  

 berørte medlemsstater.
Holdet oprettes i en af de medlemsstater, hvor  

 efterforskningen formodes at skulle finde sted.
 2. Anmodninger om oprettelse af fælles  

 efterforskningshold skal ud over de oplysninger, som er nævnt i de  

 relevante bestemmelser i artikel 14 i den europæiske  

 retshjælpskonvention og artikel 37 i Benelux-traktaten, indeholde  

 forslag til sammensætning af holdet.
 3. Et fælles efterforskningshold opererer på  

 de medlemsstaters område, som opretter holdet, på følgende  

 generelle betingelser:
a)	Holdet ledes af en repræsentant for den kompetente myndighed,  

 der deltager i den strafferetlige efterforskning, fra den medlemsstat, hvor  

 holdet opererer.
Holdets leder handler inden for sine beføjelser i  

 henhold til national ret.
b)	Holdet udfører sine operationer i overensstemmelse med  

 national ret i den medlemsstat, hvor det opererer.
Medlemmerne af holdet  

 udfører deres opgaver under ledelse af den person, som er omhandlet i  

 litra a), under hensyn til de betingelser, der er fastlagt af deres egne  

 myndigheder i aftalen om oprettelse af holdet.
 c)	Den medlemsstat, hvor holdet opererer, træffer de  

 nødvendige organisatoriske foranstaltninger for operationen.
 4. Medlemmer af det fælles efterforskningshold, der  

 kommer fra andre medlemsstater end den medlemsstat, hvor holdet opererer,  

 betegnes i denne artikel som medlemmer, der er »udlånt« til holdet.
5. Medlemmer, der er udlånt til det fælles  

 efterforskningshold, har ret til at være til stede, når der  

 træffes efterforskningsmæssige foranstaltninger i den  

 medlemsstat, hvor holdet opererer.
Holdets leder kan dog af særlige  

 grunde i overenstemmelse med national ret i den medlemsstat, hvor holdet  

 opererer, træffe anden afgørelse.
 6. Et medlem, der er udlånt til det fælles  

 efterforskningshold, kan i overensstemmelse med national ret i den  

 medlemsstat, hvor holdet opererer, af holdets leder få til opgave at  

 gennemføre visse efterforskningsmæssige foranstaltninger, for  

 så vidt dette er blevet godkendt af de kompetente myndigheder i den  

 medlemsstat, hvor holdet opererer, og i den medlemsstat, der har udlånt  

 medlemmet.
7. Hvis et fælles efterforskningshold finder det  

 nødvendigt at træffe efterforskningsmæssige  

 foranstaltninger i en af de medlemsstater, der har oprettet holdet, kan de  

 medlemmer, der er udlånt til holdet af den pågældende  

 medlemsstat, anmode denne stats kompetente myndigheder om at træffe  

 disse foranstaltninger.
Foranstaltningerne vurderes i den  

 pågældende medlemsstat på samme måde, som hvis der  

 blev anmodet om dem i forbindelse med en national efterforskning.
 8. Hvis et fælles efterforskningshold har brug for  

 bistand fra andre medlemsstater end dem, der har oprettet holdet, eller fra  

 et tredjeland, kan anmodningen om bistand fremsættes af de kompetente  

 myndigheder i den medlemsstat, hvor holdet opererer, over for de kompetente  

 myndigheder i den anden berørte stat i overensstemmelse med de  

 relevante instrumenter eller aftaler.
 9. Et medlem af et fælles efterforskningshold kan i  

 overensstemmelse med den nationale ret, som vedkommende er underlagt, og  

 inden for sine beføjelser give holdet oplysninger, som er  

 tilgængelige i den medlemsstat, hvorfra vedkommende er udlånt,  

 med henblik på den strafferetlige efterforskning, som holdet  

 foretager.
10. Oplysninger, som et medlem eller et medlem, der er  

 udlånt til holdet, retmæssigt er kommet i besiddelse af i  

 forbindelse med sin deltagelse i et fælles efterforskningshold, og som  

 ikke på anden vis er tilgængelige for de kompetente myndigheder i  

 de berørte medlemsstater, må anvendes a)	til de formål, der lå til grund for oprettelsen af  

 holdet b)	med forbehold af forudgående samtykke fra den medlemsstat,  

 hvor oplysningerne blev stillet til rådighed, til at afsløre,  

 efterforske og forfølge andre strafbare handlinger.
Et sådant  

 samtykke kan kun nægtes i de tilfælde, hvor en sådan  

 anvendelse ville bringe en strafferetlig efterforskning i den  

 pågældende medlemsstat i fare, eller hvor denne medlemsstat ville  

 kunne afslå gensidig retshjælp c)	til at afværge en umiddelbar, alvorlig trussel mod den  

 offentlige sikkerhed, jf. dog litra b), forudsat at der efterfølgende  

 indledes en strafferetlig efterforskning d)	til andre formål, i den udstrækning dette er aftalt  

 mellem de medlemsstater, der har oprettet holdet.
 11. Denne artikel berører ikke andre eksisterende  

 bestemmelser eller ordninger om oprettelse af fælles  

 efterforskningshold og om sådanne holds operationer.
12. I den udstrækning der er hjemmel herfor i den  

 nationale ret i de berørte medlemsstater eller i eventuelle juridiske  

 instrumenter, der finder anvendelse mellem dem, kan det aftales, at andre end  

 repræsentanter for de kompetente myndigheder i de medlemsstater, der  

 opretter det fælles efterforskningshold, kan deltage i holdets arbejde.  

 Der kunne f.eks. være tale om embedsmænd fra organer, der er  

 oprettet i medfør af traktaten om Den Europæiske Union.
De  

 rettigheder, der ved denne artikel tilkendes medlemmer af holdet eller  

 medlemmer, der er udlånt til holdet, gælder ikke for  

 sådanne personer, medmindre andet udtrykkeligt er aftalt Artikel 14 Diskrete undersøgelser 1. Medlemsstater kan aftale at bistå hinanden i  

 efterforskningen af strafbare handlinger og lade embedsmænd arbejde  

 under skjult eller falsk identitet (diskrete undersøgelser).
2. Anmodninger om diskrete undersøgelser behandles  

 i hvert enkelt tilfælde af den anmodede medlemsstats kompetente  

 myndigheder under behørigt hensyn til national ret og nationale  

 procedurer.
Den anmodende medlemsstat og den anmodede medlemsstat aftaler  

 indbyrdes under behørigt hensyn til deres nationale ret og nationale  

 procedurer, hvor længe den diskrete undersøgelse skal vare,  

 hvilke nærmere vilkår der skal gælde herfor, og hvilken  

 retsstilling de berørte embedsmænd skal have under den diskrete  

 undersøgelse.
3. Diskrete undersøgelser gennemføres i  

 overensstemmelse med national ret og nationale procedurer i den medlemsstat,  

 på hvis område de foregår.
De berørte medlemsstater  

 samarbejder om forberedelsen og overvågningen af diskrete  

 undersøgelser og træffer foranstaltninger vedrørende  

 sikkerheden for de embedsmænd, der arbejder under skjult eller falsk  

 identitet.
4. Enhver medlemsstat kan samtidig med afgivelsen af den i  

 artikel 27, stk. 2, omhandlede notifikation erklære, at den ikke  

 er bundet af nærværende artikel.
En sådan erklæring  

 kan til enhver tid trækkes tilbage.
Artikel 15 Strafferetligt ansvar Under operationer efter artikel 12, 13 og 14 sidestilles  

 embedsmænd fra en anden medlemsstat end den medlemsstat, hvor  

 operationen gennemføres, med embedsmænd fra sidstnævnte  

 medlemsstat for så vidt angår eventuelle strafbare handlinger,  

 der begås mod eller af dem.
Artikel 16 Civilretligt ansvar 1. Når en medlemsstats embedsmænd  

 udfører opgaver på en anden medlemsstats område efter  

 artikel 12, 13 og 14, er førstnævnte medlemsstat ansvarlig for  

 den skade, de måtte forvolde under udførelsen af deres opgaver,  

 i overensstemmelse med den nationale ret i den medlemsstat, på hvis  

 område de opererer.
 2. Den medlemsstat, på hvis område den i  

 stk. 1 nævnte skade forvoldes, erstatter disse skader på  

 samme måde som skader forvoldt af dens egne embedsmænd.
 3. Den medlemsstat, hvis embedsmænd har forvoldt  

 skader på en anden medlemsstats område, skal godtgøre alle  

 de beløb, som sidstnævnte medlemsstat har udbetalt i  

 skadeserstatning til skadelidte eller disses retssuccessorer.
 4. Bortset fra de i stk. 3 nævnte  

 tilfælde giver den enkelte medlemsstat i det tilfælde, der er  

 nævnt i stk. 1, afkald på at kræve skadeserstatninger  

 godtgjort af en anden medlemsstat, og med forbehold af eventuelle rettigheder  

 over for tredjemand.
AFSNIT III AFLYTNING AF TELEKOMMUNIKATION Artikel 17 Myndigheder, der er kompetente til at beordre aflytning  

 af telekommunikation Ved anvendelsen af artikel 18, 19 og 20 forstås ved  

 »kompetent myndighed« en judiciel myndighed, eller hvor judicielle  

 myndigheder ikke har kompetence på det område, som de  

 nævnte bestemmelser dækker, en tilsvarende kompetent myndighed,  

 der er udpeget i medfør af artikel 24, stk. 1, litra e), og som  

 handler med henblik på strafferetlig efterforskning.
Artikel 18 Anmodninger om aflytning af telekommunikation 1. Med henblik på strafferetlig efterforskning kan  

 en kompetent myndighed i den anmodende medlemsstat i overensstemmelse med  

 kravene i national ret fremsætte en anmodning til en kompetent  

 myndighed i den anmodede medlemsstat om:
a)	aflytning og øjeblikkelig overførsel af  

 telekommunikation til den anmodende medlemsstat, eller b)	aflytning, optagelse og efterfølgende overførsel af  

 optagelsen af telekommunikationen til den anmodende medlemsstat.
 2. Der kan fremsættes anmodninger efter stk. 1  

 vedrørende den aflyttede persons brug af telekommunikationsmidler,  

 når den aflyttede person befinder sig i:
a)	den anmodende medlemsstat, og den anmodende medlemsstat har brug for  

 den anmodede medlemsstats tekniske assistance til at aflytte vedkommendes  

 kommunikationer b)	den anmodede medlemsstat, og vedkommendes kommunikationer kan  

 aflyttes i denne medlemsstat c)	en tredje medlemsstat, der er blevet underrettet i overensstemmelse  

 med artikel 20, stk. 2, litra a), og den anmodende medlemsstat har brug  

 for den anmodede medlemsstats tekniske assistance til at aflytte vedkommendes  

 kommunikationer.
 3. Uanset artikel 14 i den europæiske  

 retshjælpskonvention og artikel 37 i Benelux-traktaten skal anmodninger  

 fremsat i henhold til denne artikel indeholde:
a)	en angivelse af en myndighed, der har fremsat anmodningen b)	en bekræftelse på, at der foreligger en lovmæssig  

 beslutning om aflytning i tilknytning til en strafferetlig efterforskning c)	oplysninger med henblik på identifikation af den aflyttede  

 person d)	en angivelse af den strafbare adfærd, der ligger til grund for  

 efterforskningen e)	en angivelse af den ønskede varighed af aflytningen, og f)	om muligt fyldestgørende tekniske data, navnlig det relevante  

 nettilslutningsnummer, for at sikre, at anmodningen kan efterkommes 4. En anmodning som omhandlet i stk. 2, litra b),  

 skal også omfatte en redegørelse for de konkrete  

 omstændigheder i sagen.
Den anmodede medlemsstat kan udbede sig  

 eventuelle supplerende oplysninger, som den måtte finde  

 nødvendige for at afgøre, om den ville træffe den  

 ønskede foranstaltning i en tilsvarende national sag.
5. Den anmodede medlemsstat forpligter sig til at  

 efterkomme anmodninger efter stk. 1, litra a), a)	i forbindelse med en anmodning som omhandlet i stk. 2, litra a)  

 og c), når den har modtaget de i stk. 3 omhandlede oplysninger.  

 Den anmodede medlemsstat kan tillade, at aflytningen sker uden videre  

 formaliteter b)	i forbindelse med en anmodning som omhandlet i stk. 2, litra  

 b), når den har fået de i stk. 3 og 4 omhandlede  

 oplysninger, forudsat at den ville træffe den ønskede  

 foranstaltning i en tilsvarende national sag.
Den anmodede medlemsstat kan  

 stille de samme betingelser for at give sit samtykke, som den ville stille i  

 en tilsvarende national sag.
6. Såfremt øjeblikkelig overførsel  

 ikke er mulig, forpligter den anmodede medlemsstat sig til at efterkomme  

 anmodninger efter stk. 1, litra b), når den har fået de i  

 stk. 3 og 4 omhandlede oplysninger, forudsat at den ville træffe  

 den ønskede foranstaltning i en tilsvarende national sag.
Den anmodede  

 medlemsstat kan stille de samme betingelser for at give sit samtykke, som den  

 ville stille i en tilsvarende national sag.
7. Enhver medlemsstat kan samtidig med afgivelsen af den i  

 artikel 27, stk. 2, omhandlede notifikation erklære, at den kun er  

 bundet af stk. 6, når den ikke er i stand til at foretage  

 øjeblikkelig overførsel.
I sådanne tilfælde kan de  

 øvrige medlemsstater anvende princippet om gensidighed.
8. I forbindelse med en anmodning efter stk. 1, litra  

 b), kan den anmodende medlemsstat, når særlige grunde taler  

 herfor, også anmode om et udskrift af optagelsen.
Den anmodede  

 medlemsstat behandler sådanne anmodninger i overensstemmelse med  

 national ret og nationale procedurer.
 9. Den medlemsstat, der modtager oplysninger i henhold til  

 stk. 3 og 4, behandler disse oplysninger fortroligt i overensstemmelse  

 med national ret.
Artikel 19 Aflytning af telekommunikation på en medlemsstats  

 eget område gennem tjenesteudbydere 1. Medlemsstaterne sikrer, at teletjenestesystemer med  

 gateway-station på deres område, som ikke er direkte  

 tilgængelige på en anden medlemsstats område med henblik  

 på lovlig aflytning af telekommunikation vedrørende en person,  

 der befinder sig i denne anden medlemsstat, kan gøres direkte  

 tilgængelige med henblik på lovlig aflytning foretaget af denne  

 medlemsstat gennem en udpeget tjenesteudbyder på dens eget  

 område.
 2. I det tilfælde, der er omhandlet i stk. 1,  

 har de kompetente myndigheder i en medlemsstat ret til med henblik på  

 en strafferetlig efterforskning og i overensstemmelse med national ret at  

 foretage aflytning gennem en udpeget tjenesteudbyder på den  

 pågældende medlemsstats område uden at involvere den  

 medlemsstat, på hvis område gateway-stationen befinder sig,  

 forudsat at den aflyttede person befinder sig i den pågældende  

 medlemsstat.
 3. Stk. 2 finder også anvendelse, når  

 aflytningen foretages i forbindelse med en anmodning som omhandlet i artikel  

 18, stk. 2, litra b).
 4. Denne artikel er ikke til hinder for, at en medlemsstat  

 kan fremsætte en anmodning om lovlig aflytning af telekommunikation i  

 overensstemmelse med artikel 18 til den medlemsstat, på hvis  

 område gateway-stationen befinder sig, især hvis der ikke er  

 nogen udpeget tjenesteudbyder i den anmodende medlemsstat.
Artikel 20 Aflytning af telekommunikation uden teknisk assistance  

 fra en anden medlemsstat 1. Med forbehold af de almindelige folkeretlige principper  

 samt bestemmelserne i artikel 18, stk. 2, litra c), gælder  

 forpligtelserne efter denne artikel for aflytning, som er beordret eller  

 godkendt af den kompetente myndighed i en medlemsstat som led i en  

 strafferetlig efterforskning, der er kendetegnet ved at være  

 foranlediget af en specifik strafbar handling, herunder forsøg, for  

 så vidt forsøg er strafbart ifølge national ret, med det  

 formål at identificere, pågribe, sigte, retsforfølge eller  

 dømme gerningsmændene.
2. Hvis aflytningen af telekommunikation er godkendt af  

 den kompetente myndighed i en medlemsstat med henblik på strafferetlig  

 efterforskning, og den telekommunikationsadresse på den aflyttede  

 person, som er anført i den lovmæssige beslutning om aflytning,  

 anvendes på en anden medlemsstats område, uden at der er behov  

 for teknisk assistance fra denne medlemsstat til at gennemføre  

 aflytningen, underretter den første medlemsstat (den aflyttende  

 medlemsstat) den anden medlemsstat (den underrettede medlemsstat) om  

 aflytningen a)	inden aflytningen i de tilfælde, hvor den allerede ved  

 beordringen af aflytning er bekendt med, at den aflyttede person befinder sig  

 på den underrettede medlemsstats område, eller b)	i andre tilfælde umiddelbart efter, at den bliver klar over,  

 at den aflyttede person befinder sig på den underrettede medlemsstats  

 område.
 3. De oplysninger, som den aflyttende medlemsstat skal  

 meddele den underrettende medlemsstat, omfatter:
a)	en angivelse af den myndighed, der har beordret aflytningen b)	en bekræftelse på, at der foreligger en lovmæssig  

 beslutning om aflytning i tilknytning til en strafferetlig efterforskning c)	oplysninger med henblik på identifikation af den aflyttede  

 person d)	en angivelse af den strafbare adfærd, der ligger til grund for  

 efterforskningen e)	en angivelse af den forventede varighed af aflytningen.
 4. Følgende finder anvendelse, når en  

 medlemsstat underrettes i henhold til stk. 2 og 3:
a)	Når den kompetente myndighed i den underrettede medlemsstat  

 har modtaget de oplysninger, der er stillet til rådighed efter  

 stk. 3, meddeler den snarest, og inden 96 timer, den aflyttende  

 medlemsstat, at den i)	tillader, at aflytningen finder sted eller fortsættes.
Den  

 underrettede medlemsstat kan stille de samme betingelser for at give sit  

 samtykke, som den ville stille i en tilsvarende national sag ii)	kræver, at aflytningen ikke finder sted eller afbrydes,  

 såfremt aflytningen ikke ville være lovlig ifølge den  

 underrettede medlemsstats nationale ret, eller der foreligger en af de  

 grunde, der er anført i artikel 2 i den europæiske  

 retshjælpskonvention.
Stiller den underrettede medlemsstat et  

 sådant krav, skal den give en skriftlig begrundelse iii)	i de tilfælde, der er omhandlet i nr. ii), kræver, at  

 allerede eksisterende materiale, der er fremkommet, medens den aflyttede  

 person befandt sig på dens område, ikke anvendes eller kun  

 anvendes på visse nærmere angivne betingelser.
Den underrettede  

 medlemsstat giver den aflyttende medlemsstat en begrundelse for disse  

 betingelser iv)	kræver en kort forlængelse, på højst 8  

 dage, af den oprindelige frist på 96 timer, der skal godkendes af den  

 aflyttende medlemsstat, med henblik på at gennemføre interne  

 procedurer i henhold til national ret.
Den underrettede medlemsstat meddeler  

 skriftligt den aflyttende medlemsstat, hvilke betingelser i dens nationale  

 ret der begrunder den ønskede forlængelse af fristen.
b)	Indtil den underrettede medlemsstat har truffet en afgørelse,  

 jf. litra a), nr. i) eller ii), må den aflyttende medlemsstat i)	fortsætte aflytningen ii)	ikke anvende det allerede fremkomme materiale, medmindre:
andet er aftalt mellem de berørte medlemsstater, eller der skal træffes hasteforanstaltninger for at afværge en  

 umiddelbar, alvorlig trussel mod den offentlige sikkerhed.
Den underrettede  

 medlemsstat informeres om enhver sådan anvendelse og gives en  

 begrundelse.
c)	Den underrettede medlemsstat kan anmode om en sammenfatning af  

 sagens omstændigheder og om eventuelle supplerende oplysninger, som den  

 måtte finde nødvendige for at kunne afgøre, om  

 aflytningen ville blive godkendt i en tilsvarende national sag.
En  

 sådan anmodning berører ikke anvendelsen af litra b), medmindre  

 andet er aftalt mellem den underrettede medlemsstat og den aflyttende  

 medlemsstat.
d)	Medlemsstaterne træffer de nødvendige foranstaltninger  

 til at sikre, at der kan gives et svar inden 96 timer.
Med henblik  

 herpå udpeger de kontaktpunkter, der skal være bemandet  

 døgnet rundt, og angiver disse punkter i deres erklæringer i  

 henhold til artikel 24, stk. 1, litra e).
 5. Den underrettede medlemsstat behandler de oplysninger,  

 der stilles til rådighed i henhold til stk. 3, fortroligt i  

 overensstemmelse med national ret.
 6. Mener den aflyttende medlemsstat, at de oplysninger,  

 der skal stilles til rådighed i henhold til stk. 3, er af  

 særlig følsom karakter, kan den overføre dem til den  

 kompetente myndighed gennem en særlig myndighed, såfremt dette er  

 aftalt bilateralt mellem de berørte medlemsstater.
 7. Enhver medlemsstat kan samtidig med afgivelsen af den i  

 artikel 27, stk. 2, omhandlede notifikation eller på et hvilket  

 som helst senere tidspunkt erklære, at den ikke har behov for  

 oplysninger om aflytninger som fastsat i denne artikel.
Artikel 21 Afholdelse af teleoperatørernes udgifter Omkostninger, som teleoperatører eller  

 tjenesteudbydere pådrager sig i forbindelse med udførelsen af  

 anmodninger efter artikel 18, afholdes af den anmodende medlemsstat.
Artikel 22 Bilaterale aftaler Dette afsnit er ikke til hinder for, at medlemsstaterne  

 kan indgå bilaterale eller multilaterale aftaler med henblik på  

 at fremme undnyttelsen af eksisterende og fremtidige tekniske muligheder med  

 hensyn til lovlig aflytning af telekommunikation.
AFSNIT IV Artikel 23 Beskyttelse af personoplysninger 1. Personoplysninger, der videregives i henhold til denne  

 konvention, må anvendes af de modtagende medlemsstater a)	i forbindelse med de sager, som er omfattet af denne konvention b)	i forbindelse med andre retsprocedurer og administrative procedurer,  

 som hænger direkte sammen med de i litra a) omhandlede sager c)	til at afværge en umiddelbar, alvorlig trussel mod den  

 offentlige sikkerhed d)	til alle andre formål, men kun med forudgående samtykke  

 fra den videregivende medlemsstat, medmindre den berørte medlemsstat  

 har indhentet samtykke fra den registrerede.
 2. Denne artikel finder også anvendelse på  

 personoplysninger, som ikke er videregivet, men tilvejebragt på anden  

 måde i medfør af denne konvention.
 3. I forbindelse med en bestemt sag kan den videregivende  

 medlemsstat kræve, at den modtagende medlemsstat underretter den om  

 anvendelsen af de videregivne oplysninger.
4. Hvis der i medfør af artikel 7, stk. 2,  

 artikel 18, stk. 5, litra b), artikel 18, stk. 6, eller artikel 20,  

 stk. 4, er stillet betingelser for anvendelsen af personoplysninger,  

 gælder disse betingelser.
Er der ikke stillet sådanne  

 betingelser, finder nærværende artikel anvendelse.
 5. Artikel 13, stk. 10, har forrang for denne artikel  

 for så vidt angår oplysninger, der er tilvejebragt i  

 medfør af artikel 13.
 6. Denne artikel finder ikke anvendelse på  

 personoplysninger, som er tilvejebragt af en medlemsstat i medfør af  

 denne konvention, og som hidrører fra denne medlemsstat.
 7. Luxembourg kan i forbindelse med undertegnelsen af  

 denne konvention erklære, at følgende gælder, når  

 Luxembourg i medfør af denne konvention videregiver personoplysninger  

 til en anden medlemsstat:
 Med forbehold af stk. 1, litra c), kan Luxembourg i  

 forbindelse med en bestemt sag kræve, at medmindre den berørte  

 medlemsstat har indhentet samtykke fra den registrerede, må  

 personoplysninger kun anvendes til de formål, der er omhandlet i  

 stk. 1, litra a) og b), med forudgående samtykke fra Luxembourg i  

 forbindelse med sager, hvor Luxembourg kunne have afslået eller  

 begrænset videregivelsen eller anvendelsen af personoplysninger i  

 overensstemmelse med denne konvention eller de i artikel 1 nævnte  

 instrumenter.
 Hvis Luxembourg i et konkret tilfælde nægter  

 at give sit samtykke i forbindelse med en anmodning fra en medlemsstat i  

 medfør af stk. 1, skal der gives en skriftlig begrundelse.
AFSNIT V AFSLUTTENDE BESTEMMELSER Artikel 24 Erklæringer 1. Hver medlemsstat oplyser samtidig med afgivelsen af den  

 i artikel 27, stk. 2, omhandlede notifikation i en erklæring,  

 hvilke myndigheder der, ud over dem, der er anført i den  

 europæiske retshjælpskonvention og i Benelux-traktaten, er  

 kompetente med hensyn til anvendelsen af denne konvention og anvendelsen  

 mellem medlemsstaterne af bestemmelserne om gensidig retshjælp i  

 straffesager i de instrumenter, der er nævnt i artikel 1, stk. 1,  

 herunder navnlig:
a)	de administrative myndigheder, der i givet fald er kompetente i  

 henseende til artikel 3, stk. 1 b)	en eller flere centrale myndigheder med henblik på anvendelsen  

 af artikel 6 samt de myndigheder, der er kompetente til at behandle de  

 anmodninger, der er omhandlet i artikel 6, stk. 8 c)	de politi- eller toldmyndigheder, der i givet fald er kompetente med  

 henblik på anvendelsen af artikel 6, stk. 5 d)	de administrative myndigheder, der i givet fald er kompetente med  

 henblik på anvendelsen af artikel 6, stk. 6, og e)	den eller de myndigheder, der er kompetente med henblik på  

 anvendelsen af artikel 18 og 19 samt artikel 20, stk. 1-5.
 2. Erklæringer, som afgives i medfør af  

 stk. 1, kan til enhver tid ændres helt eller delvis efter samme  

 procedure.
Artikel 25 Forbehold Der kan ikke tages andre forbehold med hensyn til denne  

 konvention end dem, der udtrykkeligt er anført i konventionen.
Artikel 26 Geografisk anvendelse Denne konvention finder anvendelse på Gibraltar,  

 når anvendelsen af den europæiske retshjælpskonvention  

 udvides til at omfatte Gibraltar.
Det Forenede Kongerige underretter skriftligt formanden  

 for Rådet, når det ønsker at lade denne konvention finde  

 anvendelse på Kanaløerne og Isle of Man, efter at anvendelsen af  

 den europæiske retshjælpskonvention er udvidet til at omfatte de  

 pågældende territorier.
Rådet træffer  

 afgørelse om en sådan anmodning med enstemmighed blandt  

 medlemmerne.
Artikel 27 Ikrafttræden 1. Denne konvention vedtages af medlemsstaterne i  

 overensstemmelse med deres forfatningsmæssige bestemmelser.
 2. Medlemsstaterne giver generalsekretæren for  

 Rådet for Den Europæiske Union notifikation om afslutningen af de  

 procedurer, der efter deres forfatningsmæssige bestemmelser  

 kræves for at vedtage konventionen.
 3. Denne konvention træder i kraft for de otte  

 berørte medlemsstater 90 dage efter, at den ottende af de stater, som  

 på tidspunktet for Rådets vedtagelse af retsakten om udarbejdelse  

 af denne konvention var medlem af Den Europæiske Union, har foretaget  

 notifikation, jf. stk. 2.
 4. En senere notifikation afgivet af en medlemsstat efter  

 modtagelsen af den ottende notifikation, jf. stk. 2, medfører, at  

 denne konvention 90 dage efter denne senere notifikation træder i kraft  

 i forbindelserne mellem den pågældende medlemsstat og de  

 medlemsstater, for hvilke konventionen allerede er trådt i kraft.
5. Før denne konvention træder i kraft i  

 medfør af stk. 3, kan enhver medlemsstat samtidig med afgivelsen  

 af den i stk. 2 omhandlede notifikation eller på et hvilket som  

 helst senere tidspunkt erklære, at den vil anvende denne konvention i  

 sine forbindelser med de medlemsstater, der har afgivet samme  

 erklæring.
Sådanne erklæringer træder i kraft 90 dage  

 efter deponeringen.
 6. Denne konvention finder anvendelse på gensidig  

 retshjælp, der iværksættes efter den dato, hvor  

 konventionen træder i kraft mellem de berørte medlemsstater  

 eller anvendes i henhold til stk. 5.
Artikel 28 Nye medlemsstaters tiltrædelse 1. Denne konvention er åben for tiltrædelse af  

 stater, der bliver medlem af Den Europæiske Union.
 2. Teksten til konventionen på den tiltrædende  

 medlemsstats sprog, som udformet af Rådet for Den Europæiske  

 Union, er autentisk.
 3. Tiltrædelsesinstrumenterne deponeres hos  

 depositaren.
 4. Denne konvention træder i kraft for den  

 tiltrædende medlemsstat 90 dage efter deponeringen af den  

 pågældende stats tiltrædelsesinstrument eller på  

 datoen for konventionens ikrafttræden, hvis den endnu ikke er  

 trådt i kraft ved udløbet af ovennævnte periode.
 5. Er denne konvention endnu ikke trådt i kraft,  

 når tiltrædelsesinstrumenterne deponeres, finder artikel 27,  

 stk. 5, anvendelse på de tiltrædende medlemsstater.
Artikel 29 Ikrafttræden i Island og Norge 1. Med forbehold af artikel 8 i aftalen indgået  

 mellem Rådet for Den Europæiske Union og Republikken Island og  

 Kongeriget Norge om disse to staters associering i gennemførelsen,  

 anvendelsen og udviklingen af Schengen-reglerne, i det følgende  

 benævnt »associeringsaftalen«, træder de i artikel 2,  

 stk. 1, nævnte bestemmelser i kraft i Island og Norge 90 dage  

 efter, at de to lande i medfør af associeringsaftalens artikel 8,  

 stk. 2, har meddelt Rådet og Kommissionen, at deres  

 forfatningsmæssige krav er opfyldt, i deres gensidige forbindelser med  

 de medlemsstater, for hvilke denne konvention allerede er trådt i kraft  

 i medfør af artikel 27, stk. 3 eller 4.
 2. Hvis denne konvention træder i kraft i en  

 medlemsstat efter den dato, på hvilken de i artikel 2, stk. 1,  

 nævnte bestemmelser er trådt i kraft i Island og Norge, finder de  

 pågældende bestemmelser også anvendelse på de  

 gensidige forbindelser mellem den pågældende medlemsstat og  

 Island og Norge.
 3. De i artikel 2, stk. 1, nævnte bestemmelser  

 bliver under alle omstændigheder først bindende for Island og  

 Norge på den dato, der fastsættes i medfør af  

 associeringsaftalens artikel 15, stk. 4.
 4. Med forbehold af stk. 1, 2 og 3 træder de i  

 artikel 2, stk. 1, nævnte bestemmelser senest i kraft i Island og  

 Norge på datoen for denne konventions ikrafttræden i den 15.  

 stat, som på tidspunktet for Rådets vedtagelse af retsakten om  

 udarbejdelse af denne konvention var medlem af Den Europæiske  

 Union.
Artikel 30 Depositar 1. Generalsekretæren for Rådet for Den  

 Europæiske Union er depositar for denne konvention.
 2. Depositaren offentliggør i EF-Tidende en  

 oversigt over vedtagelser og tiltrædelser samt erklæringer,  

 forbehold og enhver anden meddelelse vedrørende denne konvention.
Hecho en Bruselas, el veintinueve de mayo de dos mil, en  

 un ejemplar único, en lenguas alemana, danesa, española,  

 finesa, francesa, griega, inglesa, irlandesa, italiana, neerlandesa,  

 portuguesa y sueca, cuyos textos son igualmente auténticos y que  

 será depositado en los archivos de la Secretaría General del  

 Consejo de la Unión Europea.
El Secretario General remitirá una  

 copia certificado del mismo a cada Estado miembro.
Udfærdiget i Bruxelles den niogtyvende maj to tusind  

 i ét eksemplar på dansk, engelsk, finsk, fransk, græsk,  

 irsk, italiensk, nederlandsk, portugisisk, spansk, svensk og tysk, idet hver  

 af disse tekster har samme gyldighed; de deponeres i arkiverne i  

 Generalsekretariatet for Den Europæiske Union.
Generalsekretæren  

 fremsender en bekræftet kopi heraf til hver medlemsstat.
Geschehen zu Brüssel am neunundzwanzigsten Mai  

 zweitausend in einer Urschrift in dänischer, deutscher, englischer,  

 finnischer, französischer, griechischer, irischer, italienischer,  

 niederländischer, portugiesischer, schwedischer und spanischer Sprache,  

 wobei jeder Wortlaut gleichermaßen verbindlich ist; die Urschrift wird  

 im Archiv des Generalsekretariats des Rates der Europäischen Union  

 hinterlegt.
Der Generalsekretär übermittelt jedem Mitgliedstaat  

 eine beglaubigte Abschrift dieser Urschrift.
 Έγινε στις  

 Βρνξέλλες  

 στις είκοσι  

 εννέα Μαϊου  

 δύο χιλιδες σε  

 ένα μόνο  

 αντίτυπο  

 αγγλική,  

 γαλλική,  

 γερμανική,  

 δανική,  

 ελληνική,  

 ιρλανδική,  

 ισπανική,  

 ιταλική,  

 ολλανδική,  

 πορτογαλική,  

 σουηδική και  

 φινλανική  

 γλώσσα, και όλα  

 τα κείμενα  

 είναι εξίου  

 αυυενικά. Η  

 σύμβαση  

 κατατίυεται  

 στο αρχείο της  

 Γεικής  

 Γραμματεας  

 του  

 Συμβουλίου  

 της  

 Ευρωπαϊκής  

 Ένωσης. Ο  

 Γενικός  

 Γραμματέας  

 διαβιβάζει  

 ακριβές  

 επικυρωμένο  

 αντίγραφο σε  

 κάυε κράτος  

 μέλος.
Done at Brussels on the twenty-ninth day of May in the  

 year two thousand in a single original in the Danish, Dutch, English,  

 Finnish, French, German, Greek, Irish, Italian, Portuguese, Spanish and  

 Swedish languages, all texts being equally authentic, such original being  

 deposited in the archives of the General Secretariat of the Council of the  

 European Union.
The Secretary-General shall forward a certified copy thereof  

 to each Member State.
Fait à Bruxelles, le vingt-neuf mai deux mille, en  

 un exemplaire unique, en langues allemande, anglaise, danoise, espagnole,  

 finnoise, française, grecque, irlandaise, italienne,  

 néerlandaise, portugaise et suédoise, les textes établis  

 dans chacune de ces langues faisant également foi, lequel est  

 déposé dans les archives du secrétariat  

 général du Conseil de l'Union européenne.
Le  

 secrétaire général en fait parvenir une copie  

 certifiée à chaque État membre.
Arna dhéanamh sa Bhruiséil, an naoú  

 lá is fiche de Bhealtaine sa bhliain dhá mhíle i  

 scríbhinn bhunaidh amháin sa Bhéarla, sa Danmhairgis,  

 san Fhionlainnis, sa Fhraincis, sa Ghaeilge, sa Ghearmáinis, sa  

 Ghréigis, san Iodáilis, san Ollainnis, sa  

 Phortaingéilis, sa Spáinnis agus sa tSualainnis, agus  

 comhúdarás ag gach ceann de na téacsanna sin;  

 déanfar an scríbhinn bhunaidh sin a thaisceadh i gcartlann  

 Ardrúnaíocht Chomhairle an Aontais Eorpaigh.
Díreoidh an  

 tArdrúnaí cóip fhíordheimhnithe de chuig gach  

 Ballstát.
Fatto a Bruxelles, addì ventinove maggio duemila,  

 in un esemplare unico nelle lingue danese, finlandese, francese, greca,  

 inglese, irlandese, italiana, olandese, portoghese, spagnola, svedese e  

 tedesca, ciascuna di esse facente ugualmente fede, depositato negli archivi  

 del segretariato generale del Consiglio dell'Unione europea.
Il segretario  

 generale ne trasmette una copia certificata conforme a ogni Stato membro.
Gedaan te Brussel, de negenentwintigste mei tweeduizend,  

 in één exemplaar, in de Deense, de Duitse, de Engelse, de  

 Finse, de Franse, de Griekse, de Ierse, de Italiaanse, de Nederlandse, de  

 Portugese, de Spaanse en de Zweedse taal, zijnde alle teksten gelijkelijk  

 authentiek, dat wordt neergelegd in het archief van het secretariaat-generaal  

 van de Raad van de Europese Unie.
De secretaris-generaal zendt een voor  

 eensluidend gewaarmerkt afschrift daarvan toe aan elke lidstaat.
Feito em Bruxelas, aos vinte e nove de Maio de dois mil  

 num único exemplar, nas línguas alemã, dinamarquesa,  

 espanhola, finlandesa, francesa, grega, inglesa, irlandesa, italiana,  

 neerlandesa, portuguesa e sueca, todos os textos fazendo igualmente  

 fé, o qual será depositado nos arquivos do Secretariado-Geral  

 do Conselho da União Europeia.
O secretário-geral  

 remeterá dele uma cópia autenticada a cada Estado-Membro.
Tehty Brysselissä  

 kahdentenakymmenentenäyhdeksäntenä päivänä  

 toukokuuta vuonna kaksituhatta yhtenä ainoana alkuperäiskappaleena  

 englannin, espanjan, hollannin, iirin, italian, kreikan, portugalin, ranskan,  

 ruotsin, saksan, suomen ja tanskan kielellä, jonka kullakin  

 kielellä laadittu teksti on yhtä todistusvoimainen, ja se  

 talletetaan Euroopan unionin neuvoston pääsihteeristön  

 arkistoon.
Pääsihteeri toimittaa oikeaksi todistetun  

 jäljennöksen yleissopimuksesta jokaiselle jäsenvaltiolle.
Som skedde i Bryssel den tjugonionde maj tjugohundra i ett  

 enda exemplar på danska, engelska, finska, franska, grekiska, iriska,  

 italienska, nederländska, portugisiska, spanska, svenska och tyska  

 språken, varvid varje text äger samma giltighet, och detta  

 exemplar skall deponeras i arkivet hos generalsekretariatet för  

 Europeiska unionens råd.
Generalsekreteraren skall överlämna  

 en bestyrkt kopia därav till varje medlemsstat.
Pour le gouvernement du Royaume de Belgique Voor de regering van het Koninkrijk België Für die Regierung des Königreichs Belgien Navnet på underskriver For regeringen for Kongeriget Danmark Navnet på underskriver Für die Regierung der Bundesrepublik Deutschland Navnet på underskriver Για  

 την κυβέρνηση  

 της Ελληνικής  

 Δημοκρατίας Navnet på underskriver Por el Gobierno del Reino de España Navnet på underskriver Pour le gouvernement de la République  

 française Navnet på underskriver Thar ceann Rialtas na hÉireann For the Government of Ireland Navnet på underskriver Per il governo della Repubblica italiana Navnet på underskriver Pour le gouvernement du Grand-Duché de  

 Luxembourg Navnet på underskriver Voor de regering van het Koninkrijk der Nederlanden Navnet på underskriver Für die Regierung der Republik Österreich Navnet på underskriver Pelo Governo da República Portuguesa Navnet på underskriver Suomen hallituksen puolesta På finska regeringens vägnar Navnet på underskriver På svenska regeringens vägnar Navnet på underskriver For the Government of the United Kingdom of Great Britain  

 and Northern Ireland Navnet på underskriver Erklæring fra Rådet ad artikel 10,  

 stk. 9 Når Rådet behandler vedtagelsen af det  

 instrument, som er omhandlet i artikel 10, stk. 9, respekterer det  

 medlemsstaternes forpligtelser i henhold til den europæiske  

 menneskerettighedskonvention.
Erklæring fra Det Forenede Kongerige ad artikel  

 20 Denne erklæring udgør en godkendt,  

 integrerende del af konventionen Artikel 20 finder i Det Forenede Kongerige anvendelse  

 på aflytningsordrer, der af indenrigsministeren udstedes til politi-  

 eller toldmyndighederne i overensstemmelse med national lovgivning om  

 aflytning af telekommunikation med det erklærede formål at  

 afsløre grov kriminalitet.
Artiklen finder ligeledes anvendelse  

 på aflytningsordrer, der udstedes til efterretningstjenesten i de  

 tilfælde, hvor denne i overensstemmelse med national lovgivning  

 bistår ved en efterforskning med de kendetegn, der er beskrevet i  

 artikel 20, stk. 1.
 4)   EFT L 176 af  

 10.7.1999, s. 36.
Bilag 2 2. TILLÆGSPROTOKOL  

 TIL EUROPARÅDETS KONVENTION  

 OM GENSIDIG RETSHJÆLP  

 I STRAFFESAGER Strasbourg, den 8. november 2001 Denne protokols signatarstater, der er medlemmer af  

 Europarådet, og som tager deres forpligtelser efter Europarådets  

 statut i betragtning, som ønsker at bidrage yderligere til at sikre  

 menneskerettighederne, fastholde retssikkerheden og støtte samfundets  

 demokratiske struktur, som med den hensigt anser det for ønskeligt at  

 styrke deres individuelle og kollektive evne til at sætte ind over for  

 kriminalitet, som er fast besluttet på i visse henseender at  

 forbedre og supplere Europarådets konvention om gensidig  

 retshjælp i straffesager, der blev udfærdiget i Strasbourg den  

 20. april 1959 (i det følgende benævnt »konventionen«), samt  

 tillægsprotokollen dertil, der blev udfærdiget i Strasbourg den  

 17. marts 1978, og som tager konventionen til beskyttelse af  

 menneskerettigheder og grundlæggende frihedsrettigheder, som blev  

 udfærdiget i Rom den 4. november 1950, samt konventionen om beskyttelse  

 af individet i forbindelse med automatisk behandling af personlige data, som  

 blev udfærdiget i Strasbourg den 28. januar 1981, i betragtning, er blevet enige om følgende:
Kapitel I Artikel 1 Anvendelsesområde Konventionens artikel 1 erstattes af følgende  

 bestemmelser:
 »1. De kontraherende parter forpligter sig til i  

 overensstemmelse med denne konventions bestemmelser i videst muligt omfang at  

 yde hverandre bistand til retsforfølgning af forbrydelser, som  

 på det tidspunkt, da retshjælpen begæres, falder ind under  

 den begærende stats judicielle myndigheders kompetence.
 2. Denne konvention finder ikke anvendelse med hensyn til  

 fuldbyrdelsen af beslutninger om frihedsberøvelse eller domme eller  

 med hensyn til forbrydelser efter den militære straffelovgivning, som  

 ikke er forbrydelser efter den almindelige straffelovgivning.
 3. Der kan ligeledes ydes gensidig retshjælp i sager  

 anlagt af administrative myndigheder vedrørende handlinger, som er  

 strafbare efter den begærende eller den anmodede stats nationale  

 lovgivning i kraft af, at de er krænkelser af retssikkerheden, hvis  

 beslutningen kan give anledning til retsforfølgning for en domstol,  

 der især har kompetence i straffesager.
4. Gensidig retshjælp kan ikke nægtes  

 udelukkende med den begrundelse, at den vedrører handlinger, for  

 hvilke en juridisk person kan ifalde ansvar i den begærende stat.« Artikel 2 Tilstedeværelse af myndighedsrepræsentanter fra  

 den begærende stat Konventionens artikel 4 suppleres med følgende  

 tekst, idet den oprindelige artikel 4 i konventionen bliver stk. 1, og  

 de nedenstående bestemmelser bliver stk. 2:
»2. Anmodninger om tilstedeværelsen af sådanne  

 myndighedsrepræsentanter eller de i sagen interesserede privatpersoner  

 bør ikke nægtes, hvis den begærende stats behov bedre vil  

 kunne tilgodeses ved en sådan tilstedeværelse i forbindelse med  

 efterkommelse af anmodningen om retshjælp, og behovet for supplerende  

 anmodninger om retshjælp derfor kan forebygges.« Artikel 3 Midlertidig overførelse af frihedsberøvede  

 personer til den begærende stats territorium Konventionens artikel 11 erstattes af følgende  

 bestemmelser:
 »1. Hvis den begærende stat fremsætter  

 anmodning om, at en person, der er undergivet frihedsberøvelse, giver  

 personligt fremmøde til andre bevisformål end som tiltalt i en  

 straffesag, skal den pågældende midlertidigt overføres til  

 den begærende stats territorium, dog på den betingelse, at den  

 pågældende tilbageføres inden for en af den anmodede stat  

 fastsat tidsfrist, og under iagttagelse af bestemmelserne i konventionens  

 artikel 12 i den udstrækning, disse kan finde anvendelse.
Overførelsen kan nægtes, a)	såfremt den frihedsberøvede person ikke samtykker, b)	såfremt den pågældendes tilstedeværelse er  

 påkrævet i forbindelse med en straffesag, som verserer på  

 den anmodede stats territorium, c)	såfremt den pågældendes overførelse vil  

 kunne medføre, at forvaringstiden forlænges, d)	såfremt der er andre afgørende grunde til ikke at  

 overføre den pågældende til den begærende stats  

 territorium.
2. Med forbehold af bestemmelserne i konventionens artikel  

 2 skal en tredje part i tilfælde, som falder ind under stk. 1,  

 tillade, at en frihedsberøvet person føres gennem dens  

 territorium, når der herom fremsættes anmodning ledsaget af alle  

 fornødne dokumenter fra den begærende stats justitsministerium  

 til justitsministeriet i den stat, gennem hvis territorium den  

 pågældende ønskes overført.
En part kan nægte  

 at tillade, at dens egne statsborgere føres gennem dens  

 territorium.
3. Den overførte person skal forblive i forvaring  

 på den begærende stats territorium og i givet fald også i  

 den stat, gennem hvilken der er anmodet om overførelse, medmindre den  

 anmodede stat fremsætter begæring om, at den  

 pågældende sættes på fri fod.« Artikel 4 Kommunikationsveje Konventionens artikel 15 erstattes af følgende  

 bestemmelser:
»1. Anmodninger om gensidig retshjælp samt spontane  

 oplysninger skal af den begærende stats justitsministerium sendes  

 skriftligt til den anmodede stats justitsministerium og tilbagesendes gennem  

 de samme myndigheder.
De kan dog fremsendes direkte fra den begærende  

 stats judicielle myndigheder til den anmodede stats judicielle myndigheder og  

 tilbagesendes gennem de samme myndigheder.
 2. De i artikel 11 i konventionen og i artikel 13 i den 2.  

 tillægsprotokol til konventionen omhandlede anmodninger skal i alle  

 tilfælde sendes fra den begærende stats justitsministerium til  

 den anmodede stats justitsministerium og tilbagesendes gennem de samme  

 myndigheder.
 3. Anmodninger om gensidig retshjælp i de i  

 konventionens artikel 1, stk. 3, omhandlede sager kan også  

 fremsendes direkte fra den begærende stats administrative eller  

 judicielle myndigheder til den anmodede stats relevante administrative eller  

 judicielle myndigheder og tilbagesendes gennem de samme myndigheder.
 4. Anmodninger om gensidig retshjælp fremsat i  

 henhold til artikel 18 og 19 i den 2. tillægsprotokol til konventionen  

 kan også fremsendes direkte fra den begærende stats kompetente  

 myndigheder til den anmodede stats kompetente myndigheder.
5. De i konventionens artikel 13, stk. 1, omhandlede  

 begæringer kan sendes direkte fra de pågældende judicielle  

 myndigheder til den anmodede stats rette myndigheder, og svarene kan  

 tilbagesendes direkte af sådanne myndigheder.
De i konventionens  

 artikel 13, stk. 2, omhandlede anmodninger skal sendes fra den  

 begærende stats justitsministerium til den anmodede stats  

 justitsministerium.
 6. Anmodninger om genparter af straffedomme og  

 foranstaltninger som nævnt i artikel 4 i tillægsprotokollen til  

 konventionen kan fremsættes direkte til de kompetente myndigheder.  

 Enhver kontraherende stat kan til enhver tid ved at afgive en erklæring  

 til Europarådets generalsekretær definere, hvilke myndigheder den  

 med henblik på dette stykke anser for kompetente myndigheder.
 7. I hastende tilfælde, hvor denne konvention  

 tillader direkte oversendelse, kan denne finde sted gennem den internationale  

 kriminalpolitiorganisation (Interpol).
 8. Enhver part kan til enhver tid ved at afgive en  

 erklæring til Europarådets generalsekretær forbeholde sig  

 ret til kun at ville efterkomme anmodninger eller detaljerede anmodninger om  

 gensidig retshjælp på en eller flere af følgende  

 betingelser:
a)	at en kopi af anmodningen fremsendes til den i denne erklæring  

 udpegede centrale myndighed, b)	at anmodninger, bortset fra hastende anmodninger, fremsendes til den  

 i denne erklæring udpegede centrale myndighed, c)	at der i tilfælde af direkte oversendelse af hastende  

 årsager samtidig oversendes en kopi til dens justitsministerium, d)	at nogle eller alle anmodninger om retshjælp sendes til den  

 på anden måde end den, der er foreskrevet i denne  

 artikel.
9. Anmodninger om gensidig retshjælp og alle andre  

 meddelelser ifølge denne konvention eller dens protokoller kan  

 fremsendes elektronisk eller ved andre telekommunikationsmidler under  

 forudsætning af, at den begærende stat på anmodning er  

 indstillet på til enhver tid at fremlægge skriftligt bevis for  

 fremsendelse samt originalen.
Enhver kontraherende stat kan dog til enhver  

 tid ved at afgive en erklæring til Europarådets  

 generalsekretær fastsætte de betingelser, hvorunder den er villig  

 til at modtage og efterkomme anmodninger, der er modtaget elektronisk eller  

 ved andre telekommunikationsmidler.
10. Bestemmelserne i denne artikel berører ikke  

 bestemmelserne i bilaterale overenskomster eller ordninger, der er  

 gældende mellem parter, og som foreskriver direkte oversendelse af  

 anmodninger om gensidig retshjælp mellem vedkommende myndigheder.« Artikel 5 Omkostninger Konventionens artikel 20 erstattes af følgende  

 bestemmelser:
»1. Parterne kræver ikke refusion fra hinanden af  

 eventuelle omkostninger, som måtte følge af anvendelse af denne  

 konvention eller dens protokoller, bortset fra a)	omkostninger, der vedrører sagkyndiges medvirken på den  

 anmodede stats territorium, b)	omkostninger, der vedrører overførelse af en  

 frihedsberøvet person efter artikel 13 eller 14 i den 2.  

 tillægsprotokol til denne konvention eller efter artikel 11 i  

 konventionen, c)	omkostninger af væsentlig eller ekstraordinær  

 art.
 2. Omkostningerne til etablering af en video- eller  

 telefonopkobling, omkostninger vedrørende servicering af en video-  

 eller telefonopkobling i den anmodede stat, vederlag til tolke skaffet af  

 denne samt vidnegodtgørelse og rejserefusion til vidner i den anmodede  

 stat skal af den begærende stat refunderes til den anmodede stat,  

 medmindre andet aftales mellem parterne.
 3. Parterne skal rådføre sig med hinanden med  

 henblik på at træffe foranstaltninger for betaling af  

 refunderbare omkostninger ifølge stk. 1, litra c.
4. Bestemmelserne i denne artikel gælder uden  

 præjudice for bestemmelserne i konventionens artikel 10,  

 stk. 3.« Artikel 6 Judicielle myndigheder Konventionens artikel 24 erstattes af følgende  

 bestemmelser:
»Enhver stat skal ved at afgive en erklæring til  

 Europarådets generalsekretær på tidspunktet for  

 undertegnelse eller ved deponeringen af sit ratifikations-, accept-,  

 godkendelses- eller tiltrædelsesinstrument definere, hvilke myndigheder  

 den med henblik på denne konvention anser for judicielle myndigheder.  

 Den kan efterfølgende til enhver tid og på samme måde  

 ændre ordlyden af sin erklæring.« Kapitel II Artikel 7 Udsat efterkommelse af anmodninger 1. Den anmodede stat kan udsætte  

 iværksættelse af foranstaltninger i medfør af en  

 anmodning, hvis sådanne foranstaltninger ville skade den  

 efterforskning, retsforfølgning eller foranstaltninger i forbindelse  

 dermed, der gennemføres af dens myndigheder.
 2. Inden den anmodede stat afslår eller  

 udsætter retshjælp, skal denne efter i relevante tilfælde  

 at have rådført sig med den begærende stat overveje, om  

 anmodningen kan efterkommes delvist eller på de betingelser, den  

 måtte finde nødvendige.
3. Hvis anmodningen udsættes, skal udsættelsen  

 begrundes.
Den anmodede stat skal ligeledes oplyse den begærende stat  

 om eventuelle grunde, der gør det umuligt at efterkomme anmodningen,  

 eller som vil kunne medføre en væsentlig forsinkelse deraf.
Artikel 8 Procedure Uanset bestemmelserne i konventionens artikel 3 skal den  

 anmodede stat imødekomme en anmodning, som specificerer formaliteter  

 eller procedurer, der er nødvendige efter den begærende stats  

 lovgivning, selv om den anmodede stat ikke er bekendt dermed, i det omfang  

 den anmodede foranstaltning ikke strider mod nogen af den anmodede stats  

 grundlæggende retsprincipper, medmindre andet er bestemt i denne  

 protokol.
Artikel 9 Afhøring ved videokonference 1. Hvis en person befinder sig på en parts  

 territorium og skal afhøres som vidne eller sagkyndig af en anden  

 parts judicielle myndigheder, kan sidstnævnte, hvis det ikke er  

 ønskeligt eller muligt for den person, der skal afhøres, at  

 fremmøde personligt på dens territorium, anmode om, at  

 afhøringen finder sted ved videokonference som bestemt i  

 stk. 2-7.
2. Den anmodede stat skal indvillige i afhøring ved  

 videokonference, dog under forudsætning af, at brugen af  

 videokonference ikke strider mod dens grundlæggende retsprincipper, og  

 på betingelse af, at den råder over de nødvendige tekniske  

 faciliteter til gennemførelse af afhøringen.
Hvis den anmodede  

 stat ikke har adgang til de tekniske faciliteter til videokonferencer, kan  

 sådanne faciliteter stilles til rådighed for den af den  

 begærende stat efter gensidig aftale.
 3. Anmodninger om afhøring ved videokonference skal  

 ud over de i konventionens artikel 14 nævnte oplysninger indeholde en  

 begrundelse for, at det ikke er ønskeligt eller muligt for vidnet  

 eller den sagkyndige at møde personligt frem, samt anføre  

 navnet på den judicielle myndighed og navnene på de personer, der  

 skal foretage afhøringen.
 4. Den anmodede stats judicielle myndighed skal indkalde  

 den pågældende person i overensstemmelse med formkravene i dens  

 lovgivning.
 5. Med hensyn til afhøring ved videokonference  

 gælder følgende regler:
a)	en judiciel myndighed fra den anmodede stat skal være til  

 stede under afhøringen, om nødvendigt assisteret af en tolk, og  

 skal ligeledes være ansvarlig for at sikre både identifikation af  

 den person, der skal afhøres, og respekten for den anmodede stats  

 grundlæggende retsprincipper.
Hvis den anmodede stats judicielle  

 myndighed mener, at den anmodede stats grundlæggende retsprincipper  

 krænkes under afhøringen, skal myndigheden straks træffe  

 de nødvendige foranstaltninger for at sikre, at afhøringen  

 forsætter i overensstemmelse med sådanne principper, b)	foranstaltninger til beskyttelse af den person, der skal  

 afhøres, skal om nødvendigt aftales mellem den begærende  

 stats og den anmodede stats kompetente myndigheder, c)	afhøringen skal foretages direkte af eller under ledelse af  

 den begærende stats judicielle myndighed i overensstemmelse med statens  

 egen lovgivning, d)	efter anmodning fra den begærende stat eller den person, der  

 skal afhøres, skal den anmodede stat sikre, at den person, der skal  

 afhøres, om nødvendigt assisteres af en tolk, e)	den person, der skal afhøres, kan kræve den samme ret  

 til ikke at afgive forklaring, som den pågældende ville have  

 efter enten den anmodede eller den begærende stats  

 lovgivning.
 6. Uden præjudice for eventuelle aftalte  

 personbeskyttelsesforanstaltninger skal den anmodede stats judicielle  

 myndighed efter afhøringen udfærdige et referat med  

 anførelse af dato og sted for afhøringen, den afhørte  

 persons identitet, identitet på og funktioner for alle andre personer  

 fra den anmodede stat, der deltog i afhøringen, eventuelle aflagte  

 eder samt de tekniske forhold, hvorunder afhøringen fandt sted.  

 Dokumentet skal af den anmodede stats kompetente myndighed fremsendes til den  

 begærende stats kompetente myndighed.
 7. Hver part skal træffe de nødvendige  

 foranstaltninger for at sikre, at dens nationale lovgivning gælder  

 på samme måde, som hvis afhøringen fandt sted efter en  

 national procedure, såfremt vidner eller sagkyndige i overensstemmelse  

 med denne artikel afhøres på dens territorium og på trods  

 af vidnepligt nægter at afgive forklaring eller ikke afgiver forklaring  

 i overensstemmelse med sandheden.
8. Parterne kan efter eget skøn, hvor det er  

 passende og med deres kompetente judicielle myndigheders samtykke, ligeledes  

 lade bestemmelserne i denne artikel finde anvendelse på  

 afhøringer ved videokonference, der inddrager den anklagede eller den  

 sigtede.
I så fald skal beslutningen om at afholde videokonferencen  

 samt om den måde, hvorpå videokonferencen skal  

 gennemføres, træffes ved aftale mellem de berørte parter  

 i overensstemmelse med deres nationale lovgivninger og relevante  

 internationale instrumenter.
Afhøringer, der inddrager den anklagede  

 eller den sigtede, må kun gennemføres med den  

 pågældendes samtykke.
 9. Enhver kontraherende stat kan til enhver tid ved at  

 afgive en erklæring til Europarådets generalsekretær  

 erklære, at den ikke vil benytte sig af den i stk. 8 angivne  

 mulighed for ligeledes at lade bestemmelserne i denne artikel finde  

 anvendelse på afhøringer ved videokonference, der inddrager den  

 anklagede eller den sigtede.
Artikel 10 Afhøring ved telefonkonference 1. Hvis en person befinder sig på en parts  

 territorium og skal afhøres som vidne eller sagkyndig af en anden  

 parts judicielle myndigheder, kan den anden part, hvis dens nationale  

 lovgivning foreskriver det, anmode førstnævnte part om bistand  

 til, at afhøringen kan finde sted ved telefonkonference som bestemt i  

 stk. 2-6.
 2. En afhøring kan kun gennemføres ved  

 telefonkonference, hvis vidnet eller den sagkyndige indvilliger i, at  

 afhøringen finder sted på den måde.
 3. Den anmodede stat skal indvillige i afhøring ved  

 telefonkonference, hvis dette ikke strider mod dens grundlæggende  

 retsprincipper.
 4. En anmodning om afhøring ved telefonkonference  

 skal udover de i konventionens artikel 14 nævnte oplysninger indeholde  

 navnet på den judicielle myndighed og navnene på de personer, der  

 skal foretage afhøringen, samt en anførelse af, at vidnet eller  

 den sagkyndige er villig til at deltage i en afhøring ved  

 telefonkonference.
5. De praktiske omstændigheder vedrørende  

 afhøringen skal aftales mellem de berørte parter.
Når  

 disse omstændigheder aftales, skal den anmodede stat påtage sig  

 at:
a)	give det pågældende vidne eller den  

 pågældende sagkyndige meddelelse om tid og sted for  

 afhøringen, b)	sikre identifikation af vidnet eller den sagkyndige, c)	sikre sig, at vidnet eller den sagkyndige indvilliger i  

 afhøring ved telefonkonference.
 6. Den anmodede stat kan gøre sit samtykke helt  

 eller delvist betinget af de relevante bestemmelser i artikel 9, stk. 5  

 og 7.
Artikel 11 Spontane oplysninger 1. Uden præjudice for deres egen efterforskning  

 eller retsforfølgning kan en parts kompetente myndigheder uden  

 forudgående anmodning til en anden parts kompetente myndigheder  

 fremsende oplysninger, der er indhentet i forbindelse med deres egen  

 efterforskning, når de antager, at videregivelse af sådanne  

 oplysninger kan hjælpe den modtagende part til at indlede eller  

 gennemføre efterforskning eller retsforfølgning eller kan  

 føre til en anmodning fra den pågældende part efter  

 konventionen eller dens protokoller.
 2. Den videregivende part kan efter sin nationale  

 lovgivning pålægge den modtagende part betingelser for brugen af  

 sådanne oplysninger.
 3. Den modtagende part er bundet af sådanne  

 betingelser.
 4. Enhver kontraherende stat kan imidlertid til enhver tid  

 ved at afgive en erklæring til Europarådets generalsekretær  

 erklære, at den forbeholder sig ret til ikke at være bundet af de  

 betingelser, som den videregivende part pålægger den efter  

 stk. 2, medmindre den modtager forudgående meddelelse om arten af  

 de oplysninger, der vil blive givet, og indvilliger i oversendelsen  

 deraf.
Artikel 12 Vindikation 1. På den begærende stats anmodning og uden  

 præjudice for en tredjemand i god tro kan den anmodede stat stille  

 genstande, der er opnået ved kriminalitet, til rådighed for den  

 begærende stat med henblik på tilbagelevering af disse til deres  

 retmæssige ejere.
 2. Ved anvendelse af konventionens artikel 3 og 6 kan den  

 anmodede stat give afkald på returnering af genstande enten før  

 eller efter overlevering til den begærende stat, hvis vindikation af  

 sådanne genstande til den retmæssige ejer derved kan lettes.  

 Dette berører ikke en godtroende tredjemands rettigheder.
 3. I tilfælde af afkald før overlevering af  

 genstandene til den begærende stat må den anmodede stat ikke  

 gøre nogen sikkerhed eller anden regresret vedrørende disse  

 genstande gældende efter skatte- eller toldlovgivningen.
 4. Et afkald som nævnt i stk. 2 er uden  

 præjudice for den anmodede stats ret til at opkræve skatter eller  

 afgifter fra den retmæssige ejer.
Artikel 13 Midlertidig overførelse af frihedsberøvede  

 personer til den anmodede stat 1. Hvis de pågældende parters kompetente  

 myndigheder er enige derom, kan en part, som har anmodet om efterforskning,  

 hvortil der kræves tilstedeværelse af en person, der er  

 frihedsberøvet på dens eget territorium, midlertidigt  

 overføre den pågældende til den parts territorium, hvor  

 efterforskningen skal finde sted.
 2. Aftalen skal dække de praktiske  

 omstændigheder for den midlertidige overførelse af personen samt  

 fristen for returnering af personen til den begærende stats  

 territorium.
 3. Hvis den pågældende persons samtykke er  

 påkrævet for overførelsen, skal der omgående  

 fremsendes en samtykkeerklæring i original eller i kopi til den  

 anmodede stat.
 4. Den overførte person skal forblive i forvaring  

 på den anmodede stats territorium og i givet fald også på  

 den parts territorium, gennem hvilket der er anmodet om overførelse,  

 medmindre den part, hvorfra personen overføres, fremsætter  

 begæring om, at den pågældende sættes på fri  

 fod.
 5. Den periode, hvori den pågældende person er  

 frihedsberøvet i den anmodede stats territorium, skal trækkes  

 fra den forvaringstid, som personen skal eller vil skulle udstå  

 på den begærende stats territorium.
 6. Bestemmelserne i konventionens artikel 11, stk. 2,  

 og artikel 12 gælder mutatis mutandis.
 7. Enhver kontraherende stat kan til enhver tid ved at  

 afgive en erklæring til Europarådets generalsekretær  

 erklære, at det i stk. 3 nævnte samtykke er  

 påkrævet eller under visse i erklæringen anførte  

 betingelser vil være påkrævet, før der kan  

 opnås enighed ifølge stk. 1.
Artikel 14 Overførte, domfældte personers personlige  

 fremmøde Bestemmelserne i konventionens artikel 11 og 12  

 gælder mutatis mutandis også for personer, som er  

 frihedsberøvet i den anmodede stat, efter at de er blevet  

 overført for at afsone en straf afsagt i den begærende stat,  

 når den begærende stat anmoder om deres personlige  

 fremmøde med henblik på prøvelse af dommen.
Artikel 15 Sprog for de procesdokumenter og judicielle  

 afgørelser, der skal forkyndes 1. Bestemmelserne i denne artikel gælder for enhver  

 anmodning om forkyndelse ifølge konventionens artikel 7 eller  

 tillægsprotokollens artikel 3.
 2. Procesdokumenter og judicielle afgørelser skal i  

 alle tilfælde fremsendes på det eller de sprog, hvorpå de  

 blev udstedt.
 3. Uanset bestemmelserne i konventionens artikel 16 og  

 såfremt den myndighed, der udstedte dokumenterne, ved eller har grund  

 til at formode, at modtageren kun forstår et andet sprog, skal  

 dokumenterne eller i det mindste de vigtigste afsnit deraf ledsages af en  

 oversættelse til dette andet sprog.
 4. Uanset bestemmelserne i konventionens artikel 16 skal  

 procesdokumenter og judicielle afgørelser til gavn for den anmodede  

 stats myndigheder ledsages af et kort resume af deres indhold oversat til den  

 pågældende stats sprog eller et af dens sprog.
Artikel 16 Postforkyndelse 1. En parts kompetente judicielle myndigheder kan sende  

 procesdokumenter og judicielle afgørelser med posten direkte til  

 personer, som befinder sig på en anden parts territorium.
2. Procesdokumenter og judicielle afgørelser skal  

 ledsages af en rapport, hvori det anføres, at modtageren kan skaffe  

 oplysninger fra den i rapporten anførte myndighed vedrørende  

 vedkommendes rettigheder og forpligtelser i forbindelse med forkyndelsen af  

 dokumenterne.
Bestemmelserne i artikel 15, stk. 3, gælder for en  

 sådan rapport.
 3. Bestemmelserne i konventionens artikel 8, 9 og 12  

 gælder mutatis mutandis for postforkyndelse.
 4. Bestemmelserne i artikel 15, stk. 1, 2 og 3,  

 gælder ligeledes for postforkyndelse.
Article 17 Grænseoverskridende observationer 1. Politiembedsmænd fra en af parterne, som i deres  

 eget land i forbindelse med strafferetlig efterforskning holder en person  

 under observation, som antages at have medvirket til en forbrydelse, for  

 hvilken udlevering kan finde sted, eller en person, som stærkt formodes  

 at ville føre til identifikation eller stedfæstelse af  

 ovennævnte person, er bemyndiget til at fortsætte deres  

 observation på en anden parts territorium, hvis sidstnævnte har  

 tilladt grænseoverskridende observation som svar på en tidligere  

 indgivet anmodning om retshjælp.
Der kan være betingelser knyttet  

 til bemyndigelsen.
 På anmodning vil observationen blive betroet  

 embedsmænd i den part, på hvis territorium observationen  

 udføres.
 Den i første afsnit anførte anmodning om  

 retshjælp skal sendes til en af hver part udpeget myndighed, der har  

 kompetence til at meddele eller fremsende den ønskede  

 bemyndigelse.
 2. Hvis den anden parts bemyndigelse på grund af  

 særligt hastende omstændigheder ikke på forhånd kan  

 indhentes, er de embedsmænd, der udfører observationen i  

 forbindelse med strafferetlig efterforskning, bemyndiget til på den  

 anden side af grænsen at fortsætte observationen af en person,  

 der antages at have begået en eller flere af de i stk. 6 angivne  

 forbrydelser, dog under forudsætning af at følgende betingelser  

 opfyldes:
a)	de myndigheder, der i henhold til stk. 4 er udpeget af den  

 part, på hvis territorium observationen skal fortsættes, skal i  

 løbet af observationen omgående have meddelelse om, at  

 grænsen er blevet krydset, b)	en anmodning om retshjælp indleveret i overensstemmelse med  

 stk. 1, som i store træk giver begrundelserne for at krydse  

 grænsen uden forudgående bemyndigelse, skal indleveres uden  

 ophold.
 Observationen skal ophøre, så snart den part,  

 på hvis territorium den finder sted, anmoder derom efter den i litra a  

 nævnte meddelelse eller den i litra b nævnte anmodning, eller  

 hvis bemyndigelse ikke er opnået inden 5 timer efter, at grænsen  

 er blevet krydset.
 3. Den i stk. 1 og 2 nævnte observation  

 må kun udføres på følgende generelle  

 betingelser:
 a)	De embedsmænd, der udfører observationen, skal  

 overholde bestemmelserne i denne artikel samt lovgivningen i den part,  

 på hvis territorium de opererer, og de skal efterkomme anvisninger fra  

 de lokale ansvarlige myndigheder.
 b)	Undtagen i de i stk. 2 angivne situationer skal  

 embedsmændene under observationen bære et dokument på sig,  

 der bekræfter, at de har fået bemyndigelse.
 c)	De embedsmænd, der udfører observationen, skal til  

 enhver tid kunne bevise, at de handler i embeds medfør.
 d)	De embedsmænd, der udfører observationen, må  

 bære deres tjenestevåben under observationen, medmindre den  

 anmodede stat udtrykkeligt har truffet beslutning om det modsatte, men brug  

 af sådanne våben er forbudt undtagen i tilfælde af lovligt  

 nødværge.
 e)	Indtrængen i private hjem og på steder, der ikke er  

 offentligt tilgængelige, er forbudt.
 f)	De embedsmænd, der udfører observationen, må  

 hverken standse og udspørge eller anholde den person, der er under  

 observation.
 g)	Der skal udfærdiges en rapport om alle operationer til  

 myndighederne i den part, på hvis territorium de fandt sted, og de  

 embedsmænd, der udførte observationen, kan få påbud  

 om personligt fremmøde.
 h)	Myndighederne i den part, hvorfra de observerende embedsmænd  

 kom, skal på anmodning fra myndighederne i den part, på hvis  

 territorium observationen fandt sted, være behjælpelige med  

 undersøgelsen efter den operation, hvori de deltog, herunder  

 retsforfølgning.
4. Parterne skal ved at afgive en erklæring til  

 Europarådets generalsekretær på tidspunktet for  

 undertegnelse eller ved deponeringen af deres ratifikations-, accept-,  

 godkendelses- eller tiltrædelsesinstrument anføre både de  

 embedsmænd og de myndigheder, som de udpeger med henblik på  

 stk. 1 og 2 i denne artikel.
De kan efterfølgende til enhver tid  

 og på samme måde ændre ordlyden af deres  

 erklæring.
 5. Parterne kan på bilateralt niveau udvide  

 anvendelsesområdet for denne artikel og vedtage yderligere  

 foranstaltninger til dens gennemførelse.
 6. Den i stk. 2 nævnte observation må kun  

 finde sted i forbindelse med en af følgende strafbare  

 handlinger:
attentat, mord, voldtægt, brandstiftelse, falskmøntneri, røveri af særlig farlig karakter og hæleri, afpresning, kidnapning og gidseltagning, menneskehandel, ulovlig handel med narkotika og psykofarmaka, brud på våben- og sprængstoflovgivningen, brug af sprængstoffer, ulovlig transport af giftigt og farligt affald, smugling af udlændinge, seksuelt misbrug af børn.
Artikel 18 Kontrollerede leverancer 1. Enhver part forpligter sig til at sikre, at  

 kontrollerede leverancer på en anden parts anmodning kan tillades  

 på dens territorium i forbindelse med strafferetlig efterforskning af  

 en forbrydelse, for hvilken udlevering kan finde sted.
 2. Beslutningen om at foretage kontrollerede leverancer  

 skal i hvert enkelt tilfælde træffes af den anmodede stats  

 kompetente myndigheder med behørig hensyntagen til statens nationale  

 lovgivning.
3. Kontrollerede leverancer skal finde sted i  

 overensstemmelse med den anmodede stats procedurer.
Kompetence til at handle,  

 lede og styre sådanne operationer ligger hos denne stats kompetente  

 myndigheder.
4. Parterne skal ved at afgive en erklæring til  

 Europarådets generalsekretær på tidspunktet for  

 undertegnelse eller ved deponeringen af deres ratifikations-, accept-,  

 godkendelses- eller tiltrædelsesinstrument anføre de  

 myndigheder, der er kompetente med henblik på denne artikel.
De kan  

 efterfølgende til enhver tid og på samme måde ændre  

 ordlyden af deres erklæring.
Artikel 19 Diskrete undersøgelser 1. Den begærende og den anmodede stat kan aftale, at  

 de hjælper hinanden med at efterforske forbrydelser ved brug af  

 embedsmænd, der arbejder under skjult eller falsk identitet (diskrete  

 undersøgelser).
 2. Den anmodede stats kompetente myndigheder skal i hvert  

 enkelt tilfælde træffe beslutning om anmodningen med  

 behørig hensyntagen til statens nationale lovgivning og procedurer.  

 Varigheden af den diskrete undersøgelse, de specifikke betingelser og  

 de pågældende embedsmænds juridiske status under de  

 diskrete undersøgelser skal aftales mellem parterne med behørig  

 hensyntagen til deres nationale lovgivning og procedurer.
3. Diskrete undersøgelser skal finde sted i  

 overensstemmelse med den nationale lovgivning og procedurer i den part,  

 på hvis territorium den diskrete undersøgelse finder sted.
De  

 berørte parter skal samarbejde for at sikre, at den diskrete  

 undersøgelse forberedes og overvåges og for at træffe  

 foranstaltninger vedrørende sikkerheden for de embedsmænd, der  

 arbejder under skjult eller falsk identitet.
 4. Parterne skal ved at afgive en erklæring til  

 Europarådets generalsekretær på tidspunktet for  

 undertegnelse eller ved deponeringen af deres ratifikations-, accept-,  

 godkendelses- eller tiltrædelsesinstrument anføre de  

 myndigheder, der er kompetente med henblik på stk. 2. De kan  

 efterfølgende til enhver tid og på samme måde ændre  

 ordlyden af deres erklæring.
Artikel 20 Fælles efterforskningshold 1. Efter gensidig aftale kan de kompetente myndigheder i  

 to eller flere parter oprette et fælles efterforskningshold med et  

 bestemt formål og for en begrænset periode, der efter gensidigt  

 samtykke kan forlænges, til at udføre strafferetlig  

 efterforskning i en eller flere af de parter, der opretter holdet.  

 Sammensætningen af holdet skal anføres i aftalen.
 Der kan især oprettes et fælles  

 efterforskningshold i tilfælde, hvor:
a)	en parts efterforskning af forbrydelser kræver vanskelige og  

 omfattende undersøgelser med udløbere til andre parter, b)	en række parter efterforsker forbrydelser, hvori sagens  

 omstændigheder nødvendiggør en koordineret fælles  

 indsats i de berørte parter.
En anmodning om oprettelse af et fælles  

 efterforskningshold kan fremsættes af enhver af de berørte  

 parter.
Holdet skal oprettes i en af de parter, hvori efterforskningen  

 forventes udført.
 2. Udover de i de relevante bestemmelser i konventionens  

 artikel 14 nævnte oplysninger skal anmodninger om oprettelse af et  

 fælles efterforskningshold omfatte forslag til holdets  

 sammensætning.
 3. Et fælles efterforskningshold skal operere inden  

 for territorierne af de parter, der opretter holdet, på følgende  

 generelle betingelser:
a)	holdlederen skal være repræsentant for den kompetente  

 myndighed, der deltager i den strafferetlige efterforskning fra den part,  

 hvori holdet opererer.
Holdlederen skal handle inden for rammerne af sin  

 kompetence efter national lovgivning, b)	holdet skal udføre sine operationer i overensstemmelse med  

 lovgivningen i den part, hvori det opererer.
Holdets medlemmer og  

 udstationerede medlemmer skal udføre deres opgaver under ledelse af  

 den i litra a nævnte person under hensyntagen til de betingelser, deres  

 egne myndigheder har opstillet i aftalen om oprettelse af holdet, c)	den part, hvori holdet opererer, skal træffe de  

 nødvendige organisatoriske foranstaltninger derfor.
 4. I denne artikel benævnes medlemmer af det  

 fælles efterforskningshold fra den part, hvori holdet opererer,  

 »medlemmer«, mens medlemmer fra andre parter end den part, hvori holdet  

 opererer, benævnes »udstationerede medlemmer«.
5. Udstationerede medlemmer af det fælles  

 efterforskningshold er berettiget til at være til stede, når der  

 tages efterforskningsmæssige skridt i den part, hvori operationen  

 foregår.
Holdlederen kan dog af bestemte grunde træffe en anden  

 beslutning i overensstemmelse med lovgivningen i den part, hvori holdet  

 opererer.
 6. Udstationerede medlemmer af det fælles  

 efterforskningshold kan i overensstemmelse med lovgivningen i den part, hvori  

 holdet opererer, af holdlederen blive betroet at tage visse  

 efterforskningmæssige skridt, hvis dette er blevet godkendt af de  

 kompetente myndigheder i den part, hvori operationen foregår, samt af  

 den udsendende parts kompetente myndigheder.
7. Hvis det fælles efterforskningshold har behov for  

 at tage efterforskningsmæssige skridt i en af de parter, der har  

 oprettet holdet, kan medlemmer udstationeret på holdet af den  

 pågældende part anmode om, at deres egne kompetente myndigheder  

 tager sådanne skridt.
Sådanne skridt skal vurderes af den  

 pågældende part efter de betingelser, som ville gælde, hvis  

 der blev anmodet herom i forbindelse med en national efterforskning.
 8. Hvis det fælles efterforskningshold har behov for  

 bistand fra en anden part end dem, der har oprettet holdet, eller fra en  

 tredje stat, kan anmodningen om retshjælp fremsættes af de  

 kompetente myndigheder i den part, hvori operationen foregår, til den  

 anden berørte parts kompetente myndigheder i overensstemmelse med de  

 relevante instrumenter eller ordninger.
 9. Et udstationeret medlem af det fælles  

 efterforskningshold kan i overensstemmelse med sin egen nationale lovgivning  

 og inden for rammerne af sin kompetence give holdet oplysninger, der er  

 tilgængelige i den part, som har udstationeret den  

 pågældende, med henblik på den af holdet udførte  

 strafferetlige efterforskning.
 10. Oplysninger, som et medlem eller et udstationeret  

 medlem har indhentet på lovlig vis, mens den pågældende var  

 medlem af et fælles efterforskningshold, og som ikke på anden vis  

 er tilgængelige for de berørte parters kompetente myndigheder,  

 kan anvendes til følgende formål:
a)	til de formål, hvortil holdet blev oprettet, b)	med forbehold af forudgående samtykke fra den part, hvorfra  

 oplysningerne blev tilgængelige, til afsløring, efterforskning  

 og retsforfølgning af andre forbrydelser.
Samtykke kan kun  

 nægtes, hvis en sådan anvendelse ville bringe strafferetlig  

 efterforskning i den pågældende part i fare, eller hvis den  

 pågældende part kunne nægte gensidig retshjælp  

 hertil, c)	med henblik på forebyggelse af en umiddelbar og alvorlig  

 trussel mod den offentlige sikkerhed og uden præjudice for litra b,  

 hvis der efterfølgende påbegyndes strafferetlig  

 efterforskning, d)	til andre formål i den udstrækning, der er enighed herom  

 mellem de parter, der opretter holdet.
 11. Denne artikel berører ikke nogen andre  

 eksisterende bestemmelser eller ordninger om oprettelse af fælles  

 efterforskningshold eller deres arbejde.
12. I den udstrækning, de berørte parters  

 lovgivning eller bestemmelserne i et juridisk instrument, der gælder  

 mellem dem, giver mulighed herfor, kan det aftales, at andre personer end  

 repræsentanter for de kompetente myndigheder i de parter, der opretter  

 det fælles efterforskningshold, kan deltage i holdets aktiviteter.
De  

 rettigheder, som medlemmer eller udstationerede medlemmer af holdet tildeles  

 i kraft af denne artikel, gælder ikke for sådanne personer,  

 medmindre andet specifikt er anført i aftalen.
Artikel 21 Strafferetligt ansvar vedrørende  

 embedsmænd Medmindre de berørte parter har aftalt andet, skal  

 embedsmænd fra en anden part end den part, hvori operationen  

 foregår, under de i artikel 17, 18, 19 eller 20 nævnte  

 operationer betragtes som embedsmænd fra den part, hvori operationen  

 foregår, med hensyn til forbrydelser, der begås mod dem eller af  

 dem.
Artikel 22 Civilretligt ansvar vedrørende embedsmænd 1. Hvis en parts embedsmænd i overensstemmelse med  

 artikel 17, 18, 19 eller 20 opererer i en anden part, er  

 førstnævnte part ansvarlig for eventuelle skader, som  

 embedsmændene måtte forvolde under deres operationer, i  

 overensstemmelse med lovgivningen i den part, på hvis territorium de  

 opererer.
 2. Den part, på hvis territorium de i stk. 1  

 nævnte skader blev forvoldt, skal yde erstatning for sådanne  

 skader efter de betingelser, der gælder for skader forvoldt af dens  

 egne embedsmænd.
 3. Den part, hvis embedsmænd har forvoldt skader mod  

 en person på en anden parts territorium, skal yde fuld  

 godtgørelse til sidstnævnte part for de eventuelle beløb,  

 som denne har betalt til skadelidte eller de på deres vegne berettigede  

 personer.
 4. Uden præjudice for udøvelsen af deres  

 rettigheder over for tredjemand og med undtagelse af stk. 3 skal hver  

 part i det i stk. 1 omhandlede tilfælde undlade at kræve  

 godtgørelse for skader, som en anden part har forvoldt mod den.
 5. Bestemmelserne i denne artikel finder anvendelse, med  

 mindre parterne har aftalt andet.
Artikel 23 Vidnebeskyttelse Hvis en part anmoder om retshjælp ifølge  

 konventionen eller en af dens protokoller vedrørende et vidne, der  

 risikerer trusler eller har behov for beskyttelse, skal de kompetente  

 myndigheder i den begærende og den anmodede stat bestræbe sig  

 på at aftale foranstaltninger til beskyttelse af den  

 pågældende person i overensstemmelse med deres nationale  

 lovgivning.
Artikel 24 Foreløbige foranstaltninger 1. På den begærende stats anmodning kan den  

 anmodede stat i overensstemmelse med sin nationale lovgivning træffe  

 foreløbige foranstaltninger med henblik på at bevare  

 bevismateriale, opretholde en eksisterende situation eller beskytte truede  

 lovlige interesser.
 2. Den anmodede stat kan efterkomme anmodningen delvist  

 eller på visse betingelser, især om tidsbegrænsning.
Artikel 25 Fortrolighed Den begærende stat kan kræve, at den anmodede  

 stat behandler eksistensen og indholdet af anmodningen fortroligt undtagen i  

 det omfang, det er nødvendigt for at efterkomme anmodningen.
Hvis den  

 anmodede stat ikke kan overholde kravet om fortrolighed, skal denne  

 omgående give den begærende stat meddelelse derom.
Artikel 26 Databeskyttelse 1. Personlige data, som overføres fra en part til  

 en anden part som følge af efterkommelsen af en anmodning fremsat i  

 henhold til konventionen eller en af dens protokoller, må kun anvendes  

 af den part, hvortil disse data er blevet overført:
a)	med henblik på retsforfølgning, hvorpå  

 konventionen eller en af dens protokoller finder anvendelse, b)	til andre judicielle og administrative sager, der har direkte  

 forbindelse med den i litra a nævnte retsforfølgning, c)	til at forhindre en umiddelbar og alvorlig trussel mod den  

 offentlige sikkerhed.
 2. Sådanne data kan imidlertid anvendes til andre  

 formål, hvis enten den part, hvorfra dataene er blevet overført,  

 eller den registrerede på forhånd giver sit samtykke dertil.
3. En part kan nægte at overføre personlige  

 data, der er indhentet som resultat af efterkommelse af en anmodning fremsat  

 i henhold til konventionen eller en af dens protokoller, hvis sådanne data er beskyttet efter partens nationale lovgivning,  

 og den part, hvortil dataene skulle overføres, ikke er bundet af  

 konventionen om beskyttelse af individet i forbindelse med automatisk  

 behandling af personlige data, udfærdiget i Strasbourg den 28. januar  

 1981, medmindre sidstnævnte part forpligter sig til at yde den af  

 førstnævnte part krævede beskyttelse af dataene.
 4. Enhver part, der overfører personlige data  

 indhentet som resultat af efterkommelse af en anmodning fremsat i henhold til  

 konventionen eller en af dens protokoller, kan kræve, at den part,  

 hvortil disse data er blevet overført, giver oplysning om deres  

 anvendelse.
 5. Enhver part kan ved at afgive en erklæring til  

 Europarådets generalsekretær kræve, at personlige data  

 overført til en anden part inden for rammerne af procedurer, efter  

 hvilke førstnævnte part kunne have nægtet eller  

 begrænset overførelse eller brug af personlige data i  

 overensstemmelse med bestemmelserne i konventionen eller en af dens  

 protokoller, ikke anvendes af sidstnævnte part til de i stk. 1  

 angivne formål uden førstnævnte parts forudgående  

 samtykke.
Artikel 27 Administrative myndigheder Parterne kan til enhver tid ved at afgive en  

 erklæring til Europarådets generalsekretær definere, hvilke  

 myndigheder de med henblik på konventionens artikel 1, stk. 3,  

 anser for administrative myndigheder.
Artikel 28 Forhold til andre traktater Denne protokols bestemmelser er uden præjudice for  

 mere omfattende regler i bilaterale eller multilaterale overenskomster, som  

 parterne indbyrdes har indgået under anvendelse af konventionens  

 artikel 26, stk. 3.
Artikel 29 Mindelig løsning Den europæiske strafferetskomite under  

 Europarådet (ECCP) skal orienteres om fortolkningen og anvendelsen af  

 konventionen og dens protokoller og tage de fornødne skridt til at  

 bane vejen for en mindelig løsning på de vanskeligheder, som  

 anvendelsen deraf eventuelt måtte medføre.
Kapitel III Artikel 30 Undertegnelse og ikrafttræden 1. Denne protokol er åben for undertegnelse af de af  

 Europarådets medlemsstater, der er part i eller har undertegnet  

 konventionen.
Den skal ratificeres eller godkendes.
En signatarstat må  

 ikke ratificere eller godkende denne protokol, medmindre den tidligere eller  

 samtidig har ratificeret eller godkendt konventionen.
Ratifikations-, accept-  

 eller godkendelsesinstrumenter skal deponeres hos Europarådets  

 generalsekretær.
 2. Protokollen træder i kraft den første dag  

 i den måned, der følger efter udløbet af en periode  

 på tre måneder efter deponeringen af det tredje ratifikations-,  

 accept- eller godkendelsesinstrument.
 3. For så vidt angår en signatarstat, der  

 senere deponerer sit ratifikations-, accept- eller godkendelsesinstrument,  

 træder protokollen i kraft den første dag i den måned, der  

 følger efter udløbet af en periode på tre måneder  

 efter deponeringen.
Artikel 31 Tiltrædelse 1. Enhver ikke-medlemsstat, der har tiltrådt  

 konventionen, kan tiltræde denne protokol efter dens  

 ikrafttræden.
 2. En sådan tiltrædelse sker ved deponering af  

 et tiltrædelsesinstrument hos Europarådets  

 generalsekretær.
 3. For så vidt angår enhver tiltrædende  

 stat, træder protokollen i kraft den første dag i den  

 måned, der følger efter udløbet af en periode på  

 tre måneder efter datoen for deponeringen af  

 tiltrædelsesinstrumentet.
Artikel 32 Territorial anvendelse 1. Enhver stat kan på tidspunktet for undertegnelsen  

 eller deponeringen af sit ratifikations-, accept-, godkendelses- eller  

 tiltrædelsesinstrument anføre det eller de territorier, hvor  

 denne protokol skal finde anvendelse.
2. Enhver stat kan ved at afgive en erklæring til  

 Europarådets generalsekretær på et senere tidspunkt udvide  

 anvendelsen af denne protokol til ethvert andet territorium, der er  

 anført i erklæringen.
For så vidt angår et  

 sådant territorium, træder protokollen i kraft den første  

 dag i den måned, der følger efter udløbet af en periode  

 på tre måneder efter datoen for generalsekretærens  

 modtagelse af en sådan erklæring.
3. Enhver erklæring afgivet i henhold til  

 ovenstående to stykker kan for så vidt angår ethvert  

 territorium, der er anført i en sådan erklæring,  

 tilbagekaldes ved fremsendelse af en meddelelse herom til Europarådets  

 generalsekretær.
Tilbagekaldelsen træder i kraft den  

 første dag i den måned, der følger efter udløbet  

 af en periode på tre måneder efter datoen for  

 generalsekretærens modtagelse af en sådan meddelelse.
Artikel 33 Forbehold 1. De forbehold, som en part har taget over for en  

 bestemmelse i konventionen eller dens protokol, finder også anvendelse  

 på denne protokol, medmindre den pågældende part  

 anfører andet ved undertegnelsen eller ved deponeringen af sit  

 ratifikations-, accept-, godkendelses- eller tiltrædelsesinstrument.  

 Det samme gælder for eventuelle erklæringer fremsat  

 vedrørende eller i kraft af en bestemmelse i konventionen eller dens  

 protokol.
 2. Enhver stat kan ved undertegnelsen eller ved  

 deponeringen af sit ratifikations-, accept-, godkendelses- eller  

 tiltrædelsesinstrument erklære, at den udnytter sin ret til helt  

 eller delvist at undlade at acceptere en eller flere af artiklerne 16, 17,  

 18, 19 og 20. Der kan ikke tages yderligere forbehold.
 3. Enhver stat kan helt eller delvis tilbagekalde et  

 forbehold taget i overensstemmelse med ovenstående stykker ved til  

 Europarådets generalsekretær at afgive en erklæring, som  

 træder i kraft fra datoen for dens modtagelse.
4. En part, som har taget et forbehold vedrørende  

 en eller flere af de i stk. 2 nævnte artikler i denne protokol,  

 kan ikke kræve, at en anden part skal bringe den pågældende  

 bestemmelse i anvendelse.
Den kan dog, såfremt forbeholdet er partielt  

 eller betinget, kræve anvendelse af bestemmelsen i den  

 udstrækning, den selv har anerkendt den.
Artikel 34 Opsigelse 1. Enhver part kan for sit eget vedkommende opsige denne  

 protokol ved meddelelse derom stilet til Europarådets  

 generalsekretær.
 2. En sådan opsigelse træder i kraft den  

 første dag i den måned, der følger efter udløbet  

 af en periode på tre måneder efter datoen for  

 generalsekretærens modtagelse af en sådan meddelelse.
 3. Opsigelse af konventionen medfører automatisk  

 opsigelse af denne protokol.
Artikel 35 Meddelelser Europarådets generalsekretær giver  

 Rådets medlemsstater og enhver stat, der har tiltrådt denne  

 protokol, meddelelse om:
a)	enhver undertegnelse, b)	deponering af ratifikations-, accept-, godkendelses- eller  

 tiltrædelsesinstrumenter, c)	datoen for denne protokols ikrafttræden i overensstemmelse med  

 artikel 30 og 31, d)	enhver anden handling, erklæring, underretning eller  

 meddelelse vedrørende denne protokol.
 Til bekræftelse heraf har undertegnede dertil  

 behørigt bemyndigede undertegnet denne protokol.
 Udfærdiget i Strasbourg, den 8. november 2001  

 på engelsk og fransk, hvilke tekster har samme gyldighed, i ét  

 enkelt eksemplar, der deponeres i Europarådets arkiver.  

 Europarådets generalsekretær fremsender bekræftede  

 genparter heraf til Europarådets medlemsstater og til de  

 ikke-medlemsstater, der har tiltrådt konventionen.
Bilag 3 RÅDET FOR  

 DEN EUROPÆISKE UNION Bruxelles, den 28. november 2001 (OR.en) Forslaget til Rådets rammeafgørelse om  

 fælles efterforskningshold Artikel 1 Fælles efterforskningshold 1. Ved en fælles aftale kan de kompetente  

 myndigheder i to eller flere medlemsstater med et bestemt formål og for  

 et begrænset tidsrum, der kan forlænges efter fælles  

 overenskomst, oprette fælles efterforskningshold med henblik på  

 strafferetlig efterforskning i en eller flere af de medlemsstater, der  

 opretter holdet.
Sammensætningen af holdet fastsættes i  

 aftalen.
Fælles efterforskningshold kan især  

 oprettes, a)	hvis en medlemsstats efterforskning af strafbare handlinger  

 nødvendiggør en vanskelig og krævende efterforskning, der  

 har forbindelse til andre medlemsstater b)	hvis flere medlemsstater er i færd med at efterforske  

 strafbare handlinger, der som følge af sagens omstændigheder  

 kræver, at de berørte medlemsstater koordinerer og afstemmer  

 deres indsats.
En anmodning om oprettelse af et fælles  

 efterforskningshold kan fremsættes af en hvilken som helst af de  

 berørte medlemsstater.
Holdet oprettes i en af de medlemsstater, hvor  

 efterforskningen formodes at skulle finde sted.
 2. Anmodninger om oprettelse af fælles  

 efterforskningshold skal ud over de oplysninger, som er nævnt i de  

 relevante bestemmelser i artikel 14 i den europæiske konvention om  

 gensidig retshjælp i straffesager og artikel 37 i Beneluz-traktaten af  

 27. juni 1962, som ændret ved protokollen af 11. maj 1974, indeholde  

 forslag til sammensætning af holdet.
 3. Et fælles efterforskningshold opererer på  

 de medlemsstaters område, som opretter holdet, på følgende  

 generelle betingelser:
a)	Holdet ledes af en repræsentant for den kompetente myndighed,  

 der deltager i den strafferetlige efterforskning, fra den medlemsstat, hvor  

 holdet opererer.
Holdets leder handler inden for sine beføjelser i  

 henhold til national ret.
b)	Holdet udfører sin opgaver i overensstemmelse med national  

 ret i den medlemsstat, hvor det opererer.
Medlemmerne af holdet  

 udfører deres opgaver under ledelse af den person, som er omhandlet i  

 litra a), under hensyn til de betingelser, der er fastlagt af deres egne  

 myndigheder i aftalen om oprettelse af holdet.
 c)	Den medlemsstat, hvor holdet opererer, træffer de  

 nødvendige organisatoriske foranstaltninger for opgaver.
 4. Medlemmer af det fælles efterforskningshold, der  

 kommer fra andre medlemsstater end den medlemsstat, hvor holdet opererer,  

 betegnelse i denne rammeafgørelse som medlemmer, der er »udlånt«  

 til holdet.
5. Medlemmer, der er udlånt til det fælles  

 efterforskningshold, har ret til at være til stede, når der  

 træffes efterforskningsmæssige foranstaltninger i den  

 medlemsstat, hvor holdet opererer.
Holdets leder kan dog af særlige  

 grunde i overensstemmelse med national ret i den medlemsstat, hvor holdet  

 opererer, træffe anden afgørelse.
 6. Et medlem, der er udlånt til fælles  

 efterforskningshold, kan i overensstemmelse med national ret i den  

 medlemsstat, hvor holdet opererer, af holdets leder få til opgave at  

 gennemføre visse efterforskningsmæssige foranstaltninger, for  

 så vidt dette er blevet godkendt af de kompetente myndigheder i den  

 medlemsstat, hvor holdet opererer, og i den medlemsstat, der har udlånt  

 medlemmet.
7. Hvis et fælles efterforskningshold finder det  

 nødvendigt at træffe efterforskningsmæssige  

 foranstaltninger i en af de medlemsstater, der har oprettet holdet, kan de  

 medlemmer, der er udlånt til holdet af den pågældende  

 medlemsstat, anmode denne stats kompetente myndigheder om at træffe  

 disse foranstaltninger.
Foranstaltningerne vurderes i den  

 pågældende medlemsstat på samme måde, som hvis der  

 blev anmodet om dem i forbindelse med en national efterforskning.
 8. Hvis et fælles efterforskningshold har brug for  

 bistand fra andre medlemsstater end dem, der har oprettet holdet, eller fra  

 et tredjeland, kan anmodningen om bistand fremsættes af de kompetente  

 myndigheder i den medlemsstat, hvor holdet opererer, over for de kompetente  

 myndigheder i den anden berørte stat i overensstemmelse med de  

 relevante instrumenter eller aftaler.
 9. Et medlem af et fælles efterforskningshold kan i  

 overensstemmelse med den nationale ret, som vedkommende er underlagt, og  

 inden for sine beføjelser give holdet oplysninger, som er  

 tilgængelige i den medlemsstat, hvorfra vedkommende er udlånt,  

 med henblik på den strafferetlige efterforskning, som holdet  

 foretager.
 10. Oplysninger, som et medlem eller et medlem, der er  

 udlånt til holdet, retmæssigt er kommet i besiddelse af i  

 forbindelse med deltagelse i et fælles efterforskningshold, og som ikke  

 på anden vis er tilgængelige for de kompetente myndigheder i de  

 berørte medlemsstater, må anvendes:
a)	til de formål, der lå til grund for oprettelsen af  

 holdet b)	med et forbehold af forudgående samtykke fra den medlemsstat,  

 hvor oplysningerne blev stillet til rådighed, til at afsløre,  

 efterforske og forfølge andre strafbare handlinger.
Et sådant  

 samtykke kan kun nægtes i de tilfælde, hvor en sådan  

 anvendelse ville bringe en strafferetlig efterforskning i den  

 pågældende medlemsstat i fare, eller hvor denne medlemsstat ville  

 kunne afslå gensidig retshjælp.
c)	til at afværge en umiddelbar, alvorlig trussel mod den  

 offentlige sikkerhed, jf. dog litra b), forudsat at der efterfølgende  

 indledes en strafferetlig efterforskning d)	til andre formål, i den udstrækning dette er aftalt  

 mellem de medlemsstater, der har oprettet holdet.
 11. Denne rammeafgørelse berører ikke andre  

 eksisterende bestemmelser eller ordninger om oprettelse af fælles  

 efterforskningshold og om sådanne holds opgaver.
12. I den udstrækning der er hjemmel herfor i den  

 nationale ret i de berørte medlemsstater eller i eventuelle juridiske  

 instrumenter, der finder anvendelse mellem dem, kan det aftale, at andre end  

 repræsentanter for de kompetente myndigheder i de medlemsstater, der  

 opretter det fælles efterforskningshold, kan deltage i holdets arbejde.  

 Der kunne f.eks. være tale om embedsmænd fra organer, der er  

 oprettet i medfør af traktaten.
De rettigheder, der ved denne  

 rammeafgørelse tilkendes medlemmer af holdet eller medlemmer, der er  

 udlånt til holdet, gælder ikke for sådanne personer,  

 medmindre andet udtrykkeligt er aftalt.
Artikel 2 Strafferetligt ansvar Under de i artikel 1 omhandlede opgaver sidestilles  

 embedsmænd fra en anden medlemsstat end den medlemsstat, hvor opgaven  

 udføres, med embedsmænd fra sidstnævnte medlemsstat for  

 så vidt angår eventuelle strafbare handlinger, der begås  

 mod eller af dem.
Artikel 3 Civilretligt ansvar 1. Når en medlemsstats embedsmænd  

 udfører opgaver på en anden medlemsstats område efter  

 artikel 1, er førstnævnte medlemsstat ansvarlig for den skade,  

 de måtte forvolde under udførelsen af deres opgaver, i  

 overensstemmelse med den nationale ret i den medlemsstat, på hvis  

 område de opererer.
 2. Den medlemsstat, på hvis område den i stk.  

 1 nævnte skade forvoldes, erstatter skader på samme måde  

 som skader forvoldt af dens egne embedsmænd.
 3. Den medlemsstat, hvis embedsmænd har forvoldt  

 skader på en anden medlemsstats område, skal godtgøre alle  

 de beløb, som sidstnævnte medlemsstat har udbetalt i  

 skadeserstatning til skadelidte eller disses retssuccessorer.
 4. Bortset fra de i stk. 3 nævnte tilfælde  

 giver den enkelte medlemsstat i det tilfælde, der er nævnt i stk.  

 1, afkald på at kræve skadeserstatninger godtgjort af en anden  

 medlemsstat, dog med forbehold af eventuelle rettigheder over for  

 tredjemand.
Artikel 4 Gennemførelse 1. Medlemsstaterne træffer de nødvendige  

 foranstaltninger til at efterkomme dens rammeafgørelse senest den 1.  

 juli 2002.
2. Medlemsstaterne meddeler Generalsekretariatet for  

 Rådet og Kommissionen teksten til de retsforskrifter, som de udsteder  

 for at gennemføre de forpligtelser, der følger af denne  

 rammeafgørelse, i national ret.
På baggrund heraf og andre  

 oplysninger aflægger Kommissionen senest den 1. juli 2004 rapport til  

 Rådet om denne rammeafgørelses virkninger.
Rådet  

 undersøger, i hvilket omfang medlemsstaterne har efterkommet  

 rammeafgørelsen.
Artikel 5 Ikrafttræden Denne rammeafgørelse træder i kraft på  

 dagen for offentliggørelsen i De Europæiske Fællesskabers  

 Tidende.
Dens virkning ophører, når konventionen om gensidig  

 retshjælp i straffesager mellem Den Europæiske Unions  

 medlemsstater er trådt i kraft i samtlige medlemsstater.
Udfærdiget i Bruxelles, den På Rådets vegne Bilag 4 Lovforslaget sammenholdt med gældende lov Gældende formulering Lovforslaget § 1 I straffeloven, jf. lovbekendtgørelse nr. 808 af 14. september  

 2001, foretages følgende ændring:
§ 158. Den, som afgiver falsk forklaring for retten, straffes  

 med fængsel indtil 4 år.
Bestemmelsen finder tillige anvendelse  

 på falsk forklaring for en udenlandsk ret.
 1. I § 158, stk. 1, 1. pkt., indsættes efter  

 »falsk forklaring for retten,«: »herunder ved anvendelse af  

 telekommunikation,«.
§ 2 I retsplejeloven, jf. lovbekendtgørelse nr. 809 af 14. september  

 2001, foretages følgende ændringer:
 1. § 190 affattes således:
§ 190. Reglerne i denne lov finder anvendelse på  

 vidneafhøring efter begæring af udenlandske myndigheder.
En  

 anmodning om iagttagelse af en særlig form eller fremgangsmåde  

 bør så vidt muligt imødekommes, medmindre dette vil  

 være åbenbart uforeneligt med landets retsorden.
»§ 190. Reglerne i denne lov finder anvendelse på  

 vidneafhøring efter begæring af udenlandske myndigheder.
En  

 anmodning om iagttagelse af en særlig form eller fremgangsmåde,  

 herunder afhøring fra udlandet ved anvendelse af telekommunikation,  

 skal så vidt muligt imødekommes, medmindre dette vil være  

 åbenbart uforeneligt med landets retsorden.
 Stk. 2. Afhøring fra udlandet ved anvendelse af  

 telekommunikation uden billede kan kun foretages, hvis vidnet har meddelt  

 samtykke til, at afhøringen foregår på denne måde.  

 § 178 finder ikke anvendelse.
 Stk. 3. Ved afhøring fra udlandet ved anvendelse af  

 telekommunikation finder § 186 ikke anvendelse.«.
 2. § 191, stk. 1, 1. pkt., affattes  

 således:
§ 191. En person, der er frihedsberøvet i udlandet, og  

 som har meddelt samtykke hertil, kan overføres til Danmark for i en  

 straffesag at afgive forklaring eller medvirke ved konfrontation.
Den  

 pågældende skal under overførslen være  

 frihedsberøvet og skal tilbageføres til den fremmede stat,  

 uanset om den pågældende senere tilbagekalder sit samtykke til  

 overførslen.
 »En person, der er frihedsberøvet i udlandet, og  

 som har meddelt samtykke hertil, kan overføres til Danmark for at  

 afgive forklaring eller medvirke ved andet efterforskningsskridt i en  

 straffesag her i landet eller til brug for en straffesag i udlandet.«.
 3. I § 783 indsættes som nyt  

stk. 4:
§ 783. Indgreb i meddelelseshemmeligheden sker efter rettens  

 kendelse.
I kendelsen anføres de telefonnumre, lokaliteter, adressater  

 eller forsendelser, som indgrebet angår.
Endvidere anføres de  

 konkrete omstændigheder i sagen, hvorpå det støttes, at  

 betingelserne for indgrebet er opfyldt.
Kendelsen kan til enhver tid  

 omgøres.
Stk. 2. I kendelsen fastsættes det tidsrum, inden for  

 hvilket indgrebet kan foretages.
Dette tidsrum skal være så kort  

 som muligt og må ikke overstige 4 uger.
Tidsrummet kan forlænges,  

 men højst med 4 uger ad gangen.
Forlængelsen sker ved  

 kendelse.
»Stk. 4. Ved modtagelse af underretning i medfør af  

 artikel 20 i konventionen af 29. maj 2000 om gensidig retshjælp i  

 straffesager mellem Den Europæiske Unions medlemsstater skal politiet  

 forelægge sagen for retten senest 48 timer fra modtagelsen af  

 underretningen.
Retten afgør ved kendelse, om indgreb i  

 meddelelseshemmeligheden må finde sted, eller, hvis indgrebet allerede  

 er iværksat, om indgrebet kan godkendes, og om det kan opretholdes.  

 Bestemmelserne i dette kapitel finder tilsvarende anvendelse.«.
Stk. 3. Såfremt indgrebets øjemed ville  

 forspildes, dersom retskendelse skulle afventes, kan politiet træffe  

 beslutning om at foretage indgrebet.
I så fald skal politiet snarest  

 muligt og senest inden 24 timer fra indgrebets iværksættelse  

 forelægge sagen for retten.
Retten afgør ved kendelse, om  

 indgrebet kan godkendes, samt om det kan opretholdes, og i bekræftende  

 fald for hvilket tidsrum, jf. stk. 1, 2.-3. pkt., og stk. 2. Burde indgrebet  

 efter rettens opfattelse ikke være foretaget, skal retten give  

 meddelelse herom til justitsministeriet.
§ 3 Stk. 1. Bestemmelserne i straffelovens kapitel 14 om  

 forbrydelser mod den offentlige myndighed m.v. og kapitel 16 om forbrydelser  

 i offentlig tjeneste eller hverv m.v. finder også anvendelse, når  

 forholdet er begået mod eller af embedsmænd fra en anden stat  

 under udførelse af opgaver i Danmark efter artikel 12 og 13 i  

 konvention af 29. maj 2000 om gensidig retshjælp i straffesager mellem  

 Den Europæiske Unions medlemsstater samt tilsvarende bestemmelser i  

 andre EU-retsakter eller efter artikel 18 og 20 i 2. tillægsprotokol af  

 8. november 2001 til den europæiske konvention af 20. april 1959 om  

 gensidig retshjælp i straffesager.
 Stk. 2. Forvolder en embedsmand fra en anden medlemsstat skade  

 under udførelse af opgaver i Danmark efter artikel 12 og 13 i  

 konvention af 29. maj 2000 om gensidig retshjælp i straffesager mellem  

 Den Europæiske Unions medlemsstater samt tilsvarende bestemmelser i  

 andre EU-retsakter eller efter artikel 18 og 20 i 2. tillægsprotokol af  

 8. november 2001 til den europæiske konvention af 20. april 1959 om  

 gensidig retshjælp i straffesager, som efter dansk ret medfører  

 erstatningspligt, udbetales erstatning af justitsministeren.
§ 4 I lov nr. 418 af 31. maj 2000 om konkurrence- og forbrugerforhold på  

 telemarkedet, foretages følgende ændringer:
 1. Efter § 8 indsættes:
»§ 8 a.
Ved en gateway-station forstås i denne lov en  

 jordbaseret teknisk installation, der benyttes i forbindelse med  

 kommunikation mellem en i forvejen afgrænset gruppe af brugere, hvor en  

 eller flere er sluttet til et satellitbaseret net.«.
 2. § 15, stk. 1, affattes således:
 § 15. Udbydere af offentlige telenet eller teletjenester skal  

 uden udgift for staten, herunder for politiet, sikre, at de centraler,  

 udbyderen etablerer, er indrettet således, at politiet kan få  

 adgang til at foretage indgreb i meddelelseshemmeligheden, jf.  

 retsplejelovens kapitel 71.
»§ 15. Udbydere af telenet eller teletjenester skal uden  

 udgift for staten, herunder for politiet, sikre, 1)	at de centraler, udbyderen etablerer, er indrettet således, at  

 politiet kan få adgang til at foretage indgreb i  

 meddelelseshemmeligheden, jf. retsplejelovens kapitel 71, 2)	at de centraler, udbyderen etablerer, er indrettet således, at  

 det efter anmodning fra politiet er muligt at foretage aflytning og  

 øjeblikkelig overførelse af telekommunikation til en anden  

 medlemsstat efter artikel 18, stk. 5, litra a, sammenholdt med  

 stk. 2, litra a og c, i konvention af 29. maj 2000 om gensidig  

 retshjælp i straffesager mellem Den Europæiske Unions  

 medlemsstater, Stk. 2. Ministeren for videnskab, teknologi og udvikling kan  

 efter forhandling med justitsministeren fastsætte nærmere regler  

 om de tekniske krav til centraler som nævnt i stk. 1.
 Stk. 3. Ministeren for videnskab, teknologi og udvikling kan  

 endvidere efter forhandling med justitsministeren fastsætte  

 nærmere regler om udbyderens bistand til politiet i forbindelse med  

 indgreb i meddelelseshemmeligheden.
3)	at de gateway-stationer, udbyderen etablerer, er indrettet  

 således, at udbydere af teletjenester i andre medlemsstater, der  

 benytter gateway-stationen, har direkte adgang til denne, så det gennem  

 sådanne udbydere er muligt at foretage direkte aflytning af  

 telekommunikation på gateway-stationen vedrørende personer, der  

 befinder sig i den pågældende medlemsstat, jf. artikel 19 i  

 konvention af 29. maj 2000 om gensidig retshjælp i straffesager mellem  

 Den Europæiske Unions medlemsstater, og 4)	at udbyderen har direkte adgang til gateway-stationer, der befinder  

 sig i andre medlemsstater, og som udbyderen benytter, således at  

 politiet gennem udbyderen har mulighed for at foretage direkte aflytning af  

 telekommunikation på gateway-stationen vedrørende personer, der  

 befinder sig her i landet, jf. retsplejelovens kapitel 71 og konvention af  

 29. maj 2000 om gensidig retshjælp i straffesager mellem Den  

 Europæiske Unions medlemsstater.«.
 3. I § 15, stk. 2, indsættes efter  

 »centraler«: »og gateway-stationer«.
 4. I § 15 indsættes efter stk. 2 som  

 nyt stykke:
 »Stk. 3. Det påhviler udbyderen at bistå politiet  

 ved gennemførelse af indgreb i meddelelseshemmeligheden i de i  

 stk. 1, nr. 2, nævnte tilfælde.«.
 Stk. 3 bliver herefter stk. 4.
 5. I § 15 indsættes efter stk. 3, der  

 bliver stk. 4, som stk. 5:
 »Stk. 5. Ministeren for videnskab, teknologi og udvikling kan efter  

 forhandling med justitsministeren fastsætte regler, hvorefter de i stk.  

 1, nr. 1 og 2, nævnte krav til indretning af centraler kan fraviges i  

 særlige tilfælde, hvor tekniske eller praktiske hensyn  

 nødvendiggør dette.«.
§ 22. - - - Stk. 2. Telestyrelsen fører endvidere tilsyn med,  

 at 6. I § 22, stk. 2, nr. 1, og i § 101,  

 stk. 1, nr. 1, litra b, ændres »§ 15, stk. 2 og 3,«  

 til: »§ 15, stk. 2 og 4,«.
1)	udbydere af telenet eller teletjenester overholder § 13,  

 stk. 1 og 3, § 15, stk. 1, og § 21, stk. 1, og  

 regler udstedt med hjemmel i §§ 9-12, § 14 samt § 15,  

 stk. 2 og 3, og 2)	at udbydere af offentlige telenet eller teletjenester omfattet af  

 § 20, stk. 4 og 5, betaler forsyningspligtbidrag fastsat på  

 finansloven, jf. § 20, stk. 6.
- - - § 101. For Teleklagenævnet kan indbringes klager  

 over 1)	Telestyrelsens afgørelser om udbydere af telenet eller  

 teletjenesters overholdelse af a)	§ 15, stk. 1, § 30, stk. 3, § 34,  

 stk. 1, § 35, stk. 1 og 2, § 36, stk. 1 og 2, b)	regler udstedt med hjemmel i § 15, stk. 2 og 3, § 29,  

 stk. 2 og 3, § 30, stk. 2, § 34, stk. 2, og  

 § 36, stk. 3, og, c)	- - - - - - § 112. Med bøde straffes 1)	den, der overtræder § 13, stk. 1, § 34, stk. 3-6,  

 § 63, stk. 1 og 2, eller § 64, 2)	- - - 3)	- - - - - - 7. I § 112, stk. 1, nr. 1, indsættes efter  

 »§ 13, stk. 1,«: »§ 15, stk. 3,«.
§ 5 I lov nr. 323 af 4. juni 1986 om international fuldbyrdelse af straf m.v.,  

 som ændret ved § 2 i lov nr. 291 af 24. april 1996 og § 2 i  

 lov nr. 280 af 25. april 2001, foretages følgende ændring:
 1. Efter § 12 indsættes:
»§ 12 a.
En person, der er frihedsberøvet i udlandet  

 som led i fuldbyrdelse af en straf m.v. idømt her i landet, og som har  

 meddelt samtykke hertil, kan overføres til Danmark for at være  

 til stede ved en fornyet behandling af sagen.
Retsplejelovens § 191  

 finder tilsvarende anvendelse.«.
