Nr LSF 183 Forslag til Lov om ændring af lov om tilsyn med firmapensionskasser, lov  

 om Arbejdsmarkedets Tillægspension og lov om Lønmodtagernes Dyrtidsfond  

 (Placeringsregler, tavshedspligt, partsbegreb m.v.) Fremsat af økonomiministeren (Marianne Jelved) den 5. februar 1998 § 1 I lov om tilsyn med firmapensionskasser, jf. lovbekendtgørelse nr. 743 af  

 18. september 1997, foretages følgende ændringer:
 1. Efter § 6 indsættes:
» § 6 a.
Pensionskassevirksomhed og anden virksomhed, der  

 omfattes af § 5, stk. 1, og § 6, skal drives i overensstemmelse med god  

 pensionskassepraksis.
Finanstilsynet kan i tilfælde, hvor virksomheden drives  

 i strid hermed, give pålæg om, at sådan virksomhed bringes til ophør.«.
 2. Overskriften til kapitel 6 affattes således:
 »Investeringsregler«.
 3. Kapitel 6 affattes således:
»§ 46. Pensionskasser skal ud over aktiver, der modsvarer  

 solvensmargenen, til enhver tid have aktiver som nævnt i § 46 a til en samlet  

 værdi, der mindst modsvarer størrelsen af pensionskassens samlede  

 pensionsmæssige hensættelser.
Det påhviler en pensionskasses ledelse at  

 sikre, at disse aktiver inden for de begrænsninger, der er fastlagt i § 46 a,  

 § 47 og i medfør af § 48, er udvalgt således, at de i forhold til arten af  

 pensionskassens forpligtelser med hensyn til sikkerhed, afkast og likviditet  

 er af en art og sammensætning, så de er egnede til at fyldestgøre de sikrede,  

 herunder at der ikke foreligger en uforholdsmæssig stor afhængighed af en  

 bestemt kategori af aktiver, et bestemt investeringsmarked eller en bestemt  

 investering.
 Stk. 2. Til brug for bestemmelserne i dette kapitel opgøres de  

 pensionsmæssige hensættelser i overensstemmelse med § 42.
 Stk. 3. Aktivernes værdi opgøres til brug for bestemmelserne i  

 dette kapitel efter følgende regler:
 1) Aktivernes værdi opgøres og reguleres løbende i overensstemmelse med de  

 principper, der finder anvendelse ved pensionskassens aflæggelse af  

 årsregnskab.
 2) Der skal foretages fradrag for en eventuel behæftet del, og udlån kan  

 kun indgå til en værdi, der fremkommer efter fradrag af modregnelige  

 forpligtelser over for låntager.
 3) Har pensionskassen indgået finansielle kontrakter, der reducerer  

 risikoen for, at aktiverne ikke kan dække de pensionsmæssige forpligtelser,  

 medregnes værdien af sådanne kontrakter i aktivernes værdi.
 4) Tilgodehavende, uforfaldne renter af værdipapirer som nævnt i § 46 a,  

 stk. 1, nr. 1-4, og 6, medregnes i værdipapirernes værdi.
§ 46 a.
Til dækning af pensionskassens samlede pensionsmæssige  

 hensættelser, jf. § 46, kan følgende aktiver anvendes 1) obligationer eller gældsbreve udstedt af eller garanteret af regeringer  

 eller regionale myndigheder i zone A, jf. bilag 1 til lov om  

 forsikringsvirksomhed, 2) børsnoterede obligationer udstedt af internationale organisationer, der  

 som medlem har mindst et af medlemslandene i Den Europæiske Union, 3) realkreditobligationer efter realkreditlovens § 1, stk. 4, samt andre  

 obligationer udstedt her i landet eller i lande omfattet af zone A, som  

 frembyder tilsvarende sikkerhed, 4) tilgodehavender, undtagen tilgodehavender, der er efterstillet andre  

 kreditorer, hos kreditinstitutter under offentligt tilsyn i lande omfattet af  

 zone A bortset fra kreditinstitutter omfattet af nr. 3 samt lån garanteret af  

 kreditinstitutter eller forsikringsselskaber under offentligt tilsyn i lande  

 omfattet af zone A, 5) grunde og bygninger, hvis værdi er uafhængig af en særlig  

 erhvervsudnyttelse, 6) lån sikret ved tinglyst panteret i grunde og bygninger som omfattet af  

 nr. 5 for et beløb op til to tredjedele af den seneste offentlige  

 ejendomsvurdering, 7) andele og beviser i investeringsinstitutter omfattet af Rådets direktiv  

 85/611/EØF, andele i placeringsforeninger, pengemarkedsforeninger og  

 investeringsinstitutforeninger, jf. § 1 og § 2, stk. 2, nr. 1-3, i lov om  

 investeringsforeninger og specialforeninger, 8) andre obligationer og lån noteret på en fondsbørs i lande omfattet af  

 zone A, 9) aktier og andre kapitalandele noteret på en fondsbørs i lande omfattet  

 af zone A, 10) grunde og bygninger, der ikke er omfattet af nr. 5, samt lån sikret  

 ved tinglyst panteret i grunde og bygninger, der ikke er omfattet af nr. 6, 11) kapitalandele og andre værdipapirer, der er noteret på en fondsbørs i  

 lande uden for zone A, fra udstedere, der er hjemmehørende i lande uden for  

 zone A eller, 12) unoterede kapitalandele samt andre udlån og værdipapirer, som ikke  

 omfattes af nr. 1-11.
 Stk. 2. Hvis pensionskassen har et datterselskab, hvis aktivitet  

 er begrænset til at foretage og forvalte investeringer omfattet af stk. 1,  

 kan datterselskabets aktiver inden for værdien af kapitalandelene i og  

 eventuelle lån til datterselskabet behandles som aktiver efter stk. 1. Er  

 datterselskabet ikke helejet, indgår dets aktiver til en forholdsmæssig værdi  

 svarende til den ejede andel af egenkapitalen.
 Stk. 3. Aktiver omfattet af stk. 1, nr. 7-12, der anvendes til at  

 dække de pensionsmæssige hensættelser, må tilsammen højst udgøre 40 pct. af  

 de pensionsmæssige hensættelser, jf. dog § 47, stk. 7 og 9.
 Stk. 4. Aktiver omfattet af stk. 1, nr. 11, der anvendes til at  

 dække de pensionsmæssige hensættelser, må tilsammen højst udgøre 10 pct. af  

 de pensionsmæssige hensættelser.
 Stk. 5. Udlån, der omfattes af stk. 1, nr. 12, må tilsammen højst  

 udgøre 2 pct. af de pensionsmæssige hensættelser og pr. debitor højst 1 pct.  

 af de pensionsmæssige hensættelser.
 Stk. 6. Aktiver omfattet af stk. 1, nr. 12, der anvendes til at  

 dække de pensionsmæssige hensættelser, må højst udgøre 10 pct. af de  

 pensionsmæssige hensættelser.
§ 47. En pensionskasse må ikke blandt de aktiver, der anvendes til  

 at dække de pensionsmæssige hensættelser, anvende aktiver, der repræsenterer  

 en risiko på en enkelt virksomhed, hvis værdi sammenlagt udgør mere end 2  

 pct. af de pensionsmæssige hensættelser.
I de tilfælde, hvor den pågældende  

 virksomhed er hjemmehørende og børsnoteret i et land omfattet af zone A og  

 virksomhedens egenkapital overstiger 250 mio. kr., udgør den i 1. pkt.  

 fastsatte grænse 3 pct.
 Stk. 2. Stk. 1 gælder tilsvarende i forhold til virksomheder,  

 mellem hvilke der består en sådan forbindelse, at de udgør en samlet risiko  

 for pensionskassen.
 Stk. 3 . For grunde og bygninger omfattet af § 46 a stk. 1, nr. 5,  

 og lån omfattet af § 46 a, stk. 1, nr. 6, finder stk. 1-2 tilsvarende  

 anvendelse med den forskel, at grænsen udgør 5 pct.
 Stk. 4. Hvis en pensionskasse har investeret i eller ydet lån til  

 et selskab, hvis aktiviteter alene omfatter investeringer efter § 46 a, stk.  

 1, nr. 5, finder den i stk. 3 anførte grænse anvendelse på pensionskassens  

 samlede engagement med selskabet.
 Stk. 5. For aktiver omfattet af § 46 a, stk. 1, nr. 3, udgør den i  

 stk. 1 fastsatte grænse 40 pct.
Stk. 6. For risici på kreditinstitutter under offentligt tilsyn i  

 lande omfattet af zone A bortset fra kreditinstitutter omfattet af § 46 a,  

 stk. 1, nr. 3, og på forsikringsselskaber under offentligt tilsyn i lande  

 omfattet af zone A udgør den i stk. 1 fastsatte grænse 10 pct.
Aktiver, der  

 ikke omfattes af § 46 a, stk. 1, nr. 4, kan højst medgå inden for de grænser,  

 der er fastsat i stk. 1.
Stk. 7. For andele og beviser i et enkelt investeringsinstitut som  

 anført under § 46 a, stk. 1, nr. 7, udgør den i stk. 1 fastsatte grænse 10  

 pct.
Denne begrænsning finder dog ikke anvendelse, når det pågældende  

 investeringsinstitut efter sine vedtægter alene kan investere i aktiver  

 omfattet af § 46 a, stk. 1, nr. 1-3. I sådanne tilfælde kan investeringen  

 tillige i forhold til bestemmelsen i § 46 a, stk. 3, henføres til § 46 a,  

 stk. 1, nr. 1-3.
 Stk. 8. Stk. 1-2 finder ikke anvendelse på aktiver omfattet af §  

 46 a, stk. 1, nr. 1 og 2.
 Stk. 9. Stk. 1-2 finder ikke anvendelse på investeringer i  

 datterselskaber, der omfattes af § 46 a, stk. 2, samt på selskaber, hvis  

 aktivitet efter deres vedtægter er begrænset til at foretage investeringer i  

 aktiver omfattet af § 46 a, stk. 1, nr. 1-3. I sidstnævnte tilfælde kan  

 investeringen i forhold til bestemmelserne i § 46 a, stk. 3, 5 og 6, henføres  

 til § 46 a, stk. 1, nr. 1-3.
 Stk. 10. Såfremt pensionskassen i forbindelse med sin normale  

 drift har fået et tilgodehavende i den eller de virksomheder, pensionskassen  

 er knyttet til, må dette ikke varigt overstige et beløb, som må anses for  

 rimeligt i forhold til pensionskassens størrelse og virksomhedens art.
 § 48. Finanstilsynet fastsætter regler om, hvorledes de  

 pensionsmæssige hensættelser skal være dækket med hensyn til aktivernes  

 lokalisering og deres valutamæssige overensstemmelse (kongruens) med  

 hensættelserne.
 § 49. I pensionskassen skal der føres et register over aktiverne  

 efter § 46 a, stk. 1, samt finansielle kontrakter efter § 46, stk. 3, nr. 3.  

 De registrerede aktiver tjener udelukkende til fyldestgørelse af medlemmerne.
Stk. 2. De pensionsmæssige hensættelser opgøres af den  

 ansvarshavende aktuar ved regnskabsårets afslutning.
Pensionskassen har derpå  

 3 måneders frist til at registrere de fornødne aktiver til dækning af de  

 pensionsmæssige hensættelser.
I løbet af regnskabsåret skal pensionskassen  

 foretage registrering til dækning af det beløb, hvormed de pensionsmæssige  

 hensættelser skønnes at være vokset i den forløbne del af regnskabsåret.
 Stk. 3. Den statsautoriserede revisor har pligt til at påse, at  

 stk. 2, 2. og 3. pkt., overholdes.
 Stk. 4 . Indgår der fast ejendom blandt aktiverne, registreres et  

 tinglyst ejerpantebrev.
 Stk. 5. Har pensionskassen et datterselskab, der omfattes af § 46  

 a, stk. 2, registreres kapitalandelene i samt eventuelle lån til  

 datterselskabet.
 Stk. 6. Pensionskassen giver indberetning til Finanstilsynet om,  

 hvilke aktiver der er registreret i medfør af stk. 2, 2. og 3. pkt.  

 Finanstilsynet eller den, Finanstilsynet bemyndiger hertil, kontrollerer  

 tilstedeværelsen af disse aktiver efter nærmere regler fastsat af  

 Finanstilsynet.
 Stk. 7 . Finanstilsynet fastsætter nærmere bestemmelser om  

 pensionskassens indberetnings- og registreringspligt.
Stk. 8. Finanstilsynet kan kræve registeret deponeret, hvis  

 tilsynet beslutter at begrænse eller forbyde pensionskassens rådighed over  

 dets aktiver.
Ved deponering af registeret skal Finanstilsynet registreres  

 som berettiget i en værdipapircentral med hensyn til fondsaktiver.
Med hensyn  

 til de øvrige midler, der tjener til dækning af de pensionsmæssige  

 hensættelser, skal disse håndpantsættes til fordel for Finanstilsynet.
 Stk. 9. Så længe registeret er deponeret, skal enhver ændring  

 godkendes af Finanstilsynet og noteres i registeret.
 § 50. Finanstilsynet kan dispensere fra dette kapitels  

 bestemmelser.«.
 4. § 52 affattes således:
 »§ 52. Kapitel 8 a i lov om visse selskabers aflæggelse af  

 årsregnskab m.v. samt §§ 179 og 190 i lov om forsikringsvirksomhed gælder med  

 de nødvendige tilpasninger for firmapensionskasser.
 Stk. 2. § 61 a, stk. 2, og § 61 c, stk. 2, i lov om visse  

 selskabers aflæggelse af årsregnskab m.v. finder alene anvendelse, når 1/10  

 af samtlige stemmeberettigede medlemmer på en generalforsamling stiller krav  

 herom.
 Stk. 3. § 61 h i lov om visse selskabers aflæggelse af  

 årsregnskaber m.v. gælder tilsvarende på forholdet mellem en pensionskasse og  

 den eller de virksomheder, som pensionskassen er knyttet til.«.
 5. § 53 affattes således:
»§ 53. § 95 i aktieselskabsloven gælder med de nødvendige  

 tilpasninger for firmapensionskasser.
Skifterettens udpegning af  

 granskningsmænd forudsætter, at forslaget herom har opnået tilslutning fra  

 mindst 25 pct. af samtlige stemmeberettigede medlemmer.«.
 6. I § 63, 2. pkt., ændres »§§ 49-50« til:  

 »§ 49«.
 7. I § 64, stk. 4, ændres »§ 46« til: »§ 46  

 a« og »§§ 49 og 50« til: »§ 49«.
 8. Efter § 66 indsættes:
»§ 66 a.
De i Finanstilsynet ansatte og eksperter, der  

 handler eller har handlet på tilsynets vegne, er under ansvar efter  

 straffelovens §§ 152-152 e forpligtede til at hemmeligholde fortrolige  

 oplysninger, som de gennem deres virksomhed bliver vidende om.
 Stk. 2. Samtykke fra den, som tavshedspligten tilsigter at  

 beskytte, berettiger ikke Finanstilsynets ansatte eller eksperter, der  

 handler eller har handlet på tilsynets vegne, til at videregive fortrolige  

 oplysninger.
 Stk. 3. Bestemmelsen i stk. 1 er ikke til hinder for, at  

 Finanstilsynet af egen drift videregiver fortrolige oplysninger i summarisk  

 eller sammenfattende form, når hverken den enkelte pensionskasse eller dens  

 medlemmer kan identificeres.
 Stk. 4. Fortrolige oplysninger kan videregives under en civil  

 retssag, når en pensionskasse er erklæret konkurs eller trådt i likvidation  

 som følge af en domstolskendelse, såfremt oplysningerne ikke vedrører  

 medlemsforhold eller tredjemand, der er eller har været involveret i forsøg  

 på at redde pensionskassen.
 Stk. 5. Bestemmelsen i stk. 1 er ikke til hinder for, at  

 fortrolige oplysninger videregives til:
 1) Andre offentlige myndigheder, herunder anklagemyndigheden og politiet,  

 i forbindelse med efterforskning og retsforfølgning af strafbare forhold  

 omfattet af straffeloven eller tilsynslovgivningen.
 2) Vedkommende minister som led i dennes overordnede tilsyn.
 3) Administrative myndigheder og domstole, som behandler afgørelser, der  

 er truffet af Finanstilsynet.
 4) Folketingets Ombudsmand.
 5) En parlamentarisk kommission nedsat af Folketinget.
 6) Kommissionsdomstole eller undersøgelsesretter, nedsat ved lov eller i  

 henhold til retsplejelovens § 21 eller § 21 a.
 7) Folketingets stående udvalg vedrørende en pensionskasses generelle  

 økonomiske forhold som led i den parlamentariske kontrol med forvaltningen,  

 for så vidt angår pensionskasser i betalingsstandsning eller under konkurs,  

 når staten yder garanti eller stiller midler til rådighed for afvikling af  

 pensionskassen.
 8) Rigsrevisionen.
 9) Skifteretten og andre myndigheder, der medvirker ved likvidation og  

 konkursbehandling og lignende procedurer, samt personer, der er ansvarlige  

 for den lovpligtige revision af pensionskassens regnskaber, under  

 forudsætning af at disse modtagere af oplysninger har behov herfor til  

 varetagelse af deres opgaver.
 10) Institutioner, der forvalter likvidations- eller garantiordninger  

 under forudsætning af, at oplysningerne er nødvendige for, at de kan udføre  

 deres arbejde.
 11) De finansielle tilsynsmyndigheder, der inden for Den Europæiske Union  

 eller lande, som Fællesskabet har indgået aftale med, fører tilsyn med  

 pensionskasser.
 12) De myndigheder i andre lande inden for Den Europæiske Union eller  

 lande, som Fællesskabet har indgået aftale med, der har ansvaret for tilsynet  

 med kreditinstitutter, andre finansieringsinstitutter eller kapitalmarkederne  

 under forudsætning af, at disse modtagere af oplysninger har behov herfor til  

 varetagelse af deres tilsynsopgaver.
 13) Finansielle tilsynsmyndigheder i lande uden for Den Europæiske Union  

 eller lande, som Fællesskabet har indgået aftale med under forudsætning af,  

 at oplysningerne i henhold til de pågældende myndigheders nationale  

 lovgivning er undergivet tavshedspligt som angivet i stk. 1 og udveksles i  

 henhold til international aftale.
 Stk. 6. Alle, der i henhold til stk. 5 modtager fortrolige  

 oplysninger fra Finanstilsynet, er med hensyn til disse oplysninger  

 undergivet den i stk. 1 omhandlede tavshedspligt.
 Stk. 7 . Fortrolige oplysninger, som Finanstilsynet modtager, må  

 kun anvendes i forbindelse med tilsynshvervet, til pålæggelse af sanktioner,  

 eller hvis tilsynets afgørelse påklages til højere administrativ myndighed  

 eller indbringes for domstolene.
 Stk. 8. Adgangen til udlevering af fortrolige oplysninger til  

 Folketingets stående udvalg i henhold til stk. 5, nr. 7, er begrænset til  

 dokumenter i sager, der er oprettet i Finanstilsynet efter den 16. september  

 1995.
§ 66 b.
Som part i forholdet til Finanstilsynet anses alene den  

 pensionskasse, som en afgørelse truffet af Finanstilsynet vedrører, jf. dog  

 stk. 2 og 3.
 Stk. 2. I nedenstående tilfælde anses en anden end pensionskassen  

 tillige som part i Finanstilsynets afgørelse, for så vidt angår den del af  

 sagen, som vedrører den pågældende:
 1) Den, der overtræder lovens påbud om at løfter om pensionstilsagn skal  

 afdækkes enten i et forsikringsselskab eller en pensionskasse, jf. § 1, § 2,  

 stk. 1, og § 4.
 2) Den, der uanset bestemmelsen i § 9 mener at have et krav, der er  

 grundet i pensionsløftet, jf. § 9.
 3) En virksomhed, som ansøger om koncession til at drive  

 pensionskassevirksomhed, jf. § 10, stk. 1.
 4) En aktuar, som Finanstilsynet nægter at godkende som aktuar i  

 pensionskassen, jf. § 26.
 5) Revisor i en pensionskasse, når Finanstilsynet afskediger eller  

 pålægger denne at give oplysninger om pensionskassens forhold, samt i sager  

 vedrørende forbuddet mod, at en revisor har lån m.v. i den pensionskasse, som  

 revisor reviderer, jf. § 52, stk. 1, samt i sager, hvor de valgte revisorer  

 eller aktuaren ikke har opfyldt deres oplysningsforpligtelse over for  

 Finanstilsynet, jf. § 52, stk. 1 samt § 26, stk. 3, 4. pkt.
 Stk. 3. Som part anses i øvrigt et bestyrelsesmedlem, en revisor,  

 en direktør, en aktuar, en likvidator eller andre ledende medarbejdere i en  

 pensionskasse, hvis Finanstilsynets påtale eller pålæg i medfør af loven  

 eller dennes forskrifter er rettet direkte mod pågældende.«.
 9. I § 71, stk. 1, 3. pkt. , ændres »§ 53, stk.  

 1,» til: »§ 52, stk. 1,».
 10. I § 71, stk. 3, indsættes efter »efter« :  

 »§ 6 a,».
 11. § 72 affattes således:
 »§ 72. Undlader en pensionskasses bestyrelse, direktion,  

 likvidator, revisor eller aktuar i rette tid at efterkomme de pligter, der  

 efter loven eller bestemmelser fastsat i henhold til loven påhviler dem over  

 for Finanstilsynet eller Erhvervs- og Selskabsstyrelsen, kan Finanstilsynet  

 henholdsvis Erhvervs- og Selskabsstyrelsen, som tvangsmiddel pålægge de  

 pågældende daglige eller ugentlige bøder.«.
 12. I § 74, stk. 2, indsættes efter »§§ 31-36,»:  

 »§§ 46-47,».
§ 2 I lov om Arbejdsmarkedets Tillægspension, jf. lovbekendtgørelse nr. 4 af  

 8. januar 1996, som ændret ved lov nr. 1197 af 27. december 1996 og § 8 i lov  

 nr. 475 af 10. juni 1997, foretages følgende ændring:
 1. § 26, stk. 2, nr. 7, affattes således:
 »7) andele og beviser i investeringsinstitutter omfattet af Rådets  

 direktiv 85/611/EØF, andele i placeringsforeninger, pengemarkedsforeninger og  

 investeringsinstitutforeninger, jf. § 1 og § 2, stk. 2, nr. 1-3, i lov om  

 investeringsforeninger og specialforeninger,».
§ 3 I lov om Lønmodtagernes Dyrtidsfond, jf. lovbekendtgørelse nr. 281 af 1.  

 maj 1995, som ændret ved § 40 i lov nr. 1071 af 20. december 1995 og § 7 i  

 lov nr. 475 af 10. juni 1997, foretages følgende ændring:
 1. § 6, stk. 2, nr. 9, affattes således:
 »9) andele og beviser i investeringsinstitutter omfattet af Rådets  

 direktiv 85/611/EØF, andele i placeringsforeninger, pengemarkedsforeninger og  

 investeringsinstitutforeninger, jf. § 1 og § 2, stk. 2, nr. 1-3, i lov om  

 investeringsforeninger og specialforeninger,».
§ 4 Loven træder i kraft den 1. juli 1998.
§ 5 Stk. 1. § 1 gælder ikke for Færøerne og Grønland, men kan ved  

 kongelig anordning sættes i kraft for Grønland med de afvigelser, som de  

 særlige grønlandske forhold tilsiger.
 Stk. 2. § 2 gælder ikke for Færøerne og Grønland, jf. dog stk. 3  

 og 4.
 Stk. 3. Lov om Arbejdsmarkedets Tillægspension § 26, stk. 2, nr.  

 7, som affattet ved denne lovs § 2, nr. 1, finder anvendelse på midler fra  

 danske lønmodtagere, der ikke er hjemmehørende på Færøerne, og som er  

 beskæftiget på Færøerne for den danske stat eller for virksomheder og  

 institutioner, der har sæde eller styrelse i den øvrige del af riget, hvis de  

 i øvrigt opfylder betingelserne for medlemskab af Arbejdsmarkedets  

 Tillægspension.
Stk. 4. Lov om Arbejdsmarkedets Tillægspension § 26, stk. 2, nr.  

 7, som affattet ved denne lovs § 2, nr. 1, finder anvendelse på midler fra  

 lønmodtagere, der ikke er hjemmehørende i Grønland, og som beskæftiges i  

 Grønland for den danske stat eller for danske virksomheder og institutioner,  

 hvis de i øvrigt opfylder betingelserne for medlemskab af Arbejdsmarkedets  

 Tillægspension.
Tilsvarende regler gælder for danske lønmodtagere, der ikke  

 er hjemmehørende i Grønland, og som beskæftiges for udenlandske virksomheder  

 og institutioner i Grønland.
Bemærkninger til lovforslaget Almindelige bemærkninger 1. Firmapensionskasser Reglerne for firmapensionskasser foreslås justeret med henblik på, at  

 firmapensionskasser undergives de samme regler for investering af midler, som  

 gælder for livsforsikringsselskaber, tværgående pensionskasser,  

 Lønmodtagernes Dyrtidsfond og Arbejdsmarkedets Tillægspension.
 Ved at lade revisionsbestemmelserne i årsregnskabsloven og lov om  

 forsikringsvirksomhed gælde for firmapensionskasser øges harmoniseringen af  

 revisionsbestemmelserne i den finansielle lovgivning.
I de øvrige finansielle love er der regler om tavshedspligt og  

 partsbegreb.
Det foreslås, at der indsættes tilsvarende regler i lov om  

 tilsyn med firmapensionskasser, der hidtil har været omfattet af reglerne i  

 offentlighedsloven og forvaltningsloven.
På baggrund af Folketingets ønske om en undersøgelse af de gældende regler  

 om Finanstilsynets tavshedspligt m.v. har adv., dr. jur.
Jan Schans  

 Christensen udarbejdet en eneudredning om tavshedspligt og partsbegreb i den  

 finansielle tilsynslovgivning.
På baggrund af eneudredningen har der været en række møder med deltagelse  

 af eneudrederen, Finanstilsynet, repræsentanter fra den finansielle sektor  

 samt Økonomiministeriet.
Det er i vid udstrækning resultatet af disse  

 drøftelser, der nu fremlægges.
Tavshedspligt Det foreslås, at Finanstilsynet som hovedregel har tavshedspligt  

 vedrørende fortrolige oplysninger.
Der foreslås indsat en bestemmelse om adgangen til at videregive  

 fortrolige oplysninger.
For eksempel foreslås det, at fortrolige oplysninger  

 kan videregives som led i efterforskning og strafforfølgning både i relation  

 til straffeloven og tilsynslovgivningen.
 Det foreslås, at lovfæste den hidtidige praksis, hvorefter fortrolige  

 oplysninger videregives til Rigsrevisionen på grund af dennes rolle i den  

 parlamentariske kontrol med forvaltningen.
 Der foreslås endvidere indsat en hjemmel til at videregive oplysninger til  

 institutioner der forvalter investorgarantiordninger, idet direktivet om  

 investorgarantiordninger (97/9/EU) skal gennemføres i dansk ret.
Endelig foreslås der indsat en bestemmelse, hvorefter samtykke ikke  

 ophæver tilsynets tavshedspligt.
Baggrunden herfor er, at en pensionskasse  

 alligevel kun vil kunne give samtykke til, at Finanstilsynet videregiver  

 oplysninger, som stammer fra pensionskassen selv eller fra korrespondance med  

 tilsynet.
Disse oplysninger må pensionskassen selv antages at være i  

 besiddelse af, hvorfor pensionskassen selv frit kan foretage  

 offentliggørelse.
Partsbegreb Der foreslås indsat en bestemmelse, der fastslår, hvem der har partsstatus  

 i forhold til Finanstilsynet.
Partsstatus har bl.a. betydning for retten til  

 aktindsigt og retten til at indbringe Finanstilsynets afgørelser for  

 Erhvervsankenævnet.
 Som udgangspunkt anses alene den pensionskasse, som en afgørelse truffet  

 af Finanstilsynet vedrører som part i forholdet til Finanstilsynet.
 Det foreslås, at bestyrelsesmedlemmer, revisorer, direktører, aktuaren,  

 likvidatorer og andre ledende medarbejdere, også kan blive part i forhold til  

 Finanstilsynet, såfremt tilsynets påtale eller pålæg er rettet direkte mod  

 den pågældende.
 Det foreslås endvidere, at andre - f.eks. ved undersøgelse af, hvorvidt et  

 løfte om pension i forbindelse med et ansættelsesforhold er afdækket - får  

 partsstatus, når tilsynets afgørelse er rettet direkte mod den pågældende.
 Eneudrederen anbefalede endvidere, at det bør overvejes, hvorvidt kunder i  

 visse situationer skal kunne opnå partsstatus.
 Da Finanstilsynets afgørelser imidlertid alene vil være rettet mod  

 pensionskassen, hvorefter det er op til pensionskassen selv at afgøre,  

 hvorvidt der skal træffes foranstaltninger over for medlemmet, er det ikke  

 fundet relevant at udvide muligheden for at opnå partsstatus til at omfatte  

 pensionskassens medlemmer.
2. ATP og LD Arbejdsmarkedets Tillægspensions og Lønmodtagernes Dyrtidsfonds adgang til  

 at placere midler i andele og beviser i investeringsinstitutter udvides til  

 også at omfatte placeringer i specialforeninger omfattet af lov om  

 investeringsforeninger og specialforeninger.
Samme ændring er foreslået i lov  

 om tilsyn med firmapensionskasser og i det samtidige hermed fremsatte forslag  

 til lov om ændring af lov om forsikringsvirksomhed.
3. Høring Lovforslaget har været sendt i høring i følgende ministerier og  

 organisationer:
A/S Bjørnskov og Co., Børsmæglerselskab, Advokatrådet, Alfred Berg  

 Kapitalforvaltning A/S, Amtsrådsforeningen i Danmark, Andelskasseforeningen,  

 Arbejderbevægelsens Erhvervsråd, Arbejdsmarkedets Tillægspension,  

 Arbejdsministeriet, Boligministeriet, Børsmæglerforeningen, Carnegie Asset  

 Management A/S, Danmarks Nationalbank, Dansk Handel & Service, Dansk  

 Portefølje Fondsmæglerselskab A/S, Dansk Industri, Dansk O.T.C.  

 Fondsmæglerselskab A/S, Dansk Landbrugs Realkreditfond, Dansk  

 Aktionærforening, Danske Finansieringsselskabers Forening, Danske  

 Kapitalforvaltning Fondsmægleraktieselskab, Den Danske Aktuarforening, Den  

 Danske Finansanalytikerforening, Det Danske Handelskammer,  

 Erhvervsministeriet, Finansforbundet, Finansieringsinstituttet for Industri  

 og Håndværk A/S, Finansministeriet, Finansrådet, Finanssektorens  

 Arbejdsgiverforening, Fondsmæglerforeningen, Fondsrådet, Forbrugerrådet,  

 Foreningen af Statsautoriserede Revisorer, Foreningen af Firmapensionskasser,  

 Foreningen af J.A.K.
Andelskasser, Foreningen af Registrerede Revisorer,  

 FUTOP Clearingscentralen, GP Børsmæglerselskab A/S, Grønlands Hjemmestyre,  

 Henton Fondsmæglerselskab A/S, Håndværksrådet, Indskydergarantifonden,  

 InvesteringsForeningsRådet, J.L.
Consult ApS, Justitsministeriet,  

 KommuneKredit, Kongeriget Danmarks Hypotekbank, Københavns Fondsbørs A/S,  

 Lokale Pengeinstitutter, Lønmodtagernes Dyrtidsfond, Midas Fondsmæglerselskab  

 A/S, Nexor-Brokers A/S Fondsmæglerselskab, P-H Børsmæglerselskab A/S,  

 Pengeinstitutternes Betalingsstystemer A/S, Realkreditrådet, Rigsombudsmanden  

 på Færøerne, Rådet for Dansk Forsikring og Pension, Sammenslutningen af  

 Danske Andelskasser, Skatteministeriet, Udenrigsministeriet og  

 Værdipapircentralen.
4. Administrative, statsfinansielle og miljømæssige konsekvenser Forslaget vurderes ikke at have administrative, statsfinansielle eller  

 miljømæssige konsekvenser.
5. Erhvervsøkonomiske konsekvenser Forslaget vurderes ikke at have væsentlige erhvervsøkonomiske  

 konsekvenser.
6. Forholdet til EU-retten og andre landes lovgivning på området Firmapensionskasser, Lønmodtagernes Dyrtidsfond og Arbejdsmarkedets  

 Tillægspension er ikke reguleret af de finansielle EU-direktiver.  

 Kommissionen har imidlertid rejst tvivl om hvorvidt lov om tilsyn med  

 firmapensionskassers angivelse af investeringsregler er i overensstemmelse  

 med EU-traktatens regler om kapitalens fri bevægelighed.
Forslaget til  

 ændring af investeringsreglerne i lov om tilsyn med firmapensionskasser er  

 begrundet i ønsket om at udelukke denne tvivl.
Bemærkninger til lovforslagets enkelte bestemmelser Til § 1 Lov om tilsyn med firmapensionskasser Til nr. 1 Den foreslåede bestemmelse, hvorefter en pensionskasse skal drive sin  

 virksomhed i overensstemmelse med god pensionskassepraksis, svarer til § 7 i  

 lov om forsikringsvirksomhed.
Det bemærkes, at Finanstilsynet ifølge sin  

 almindelige tilsynsbeføjelse udover at kontrollere, at pensionskassen  

 overholder lovforskrifterne, hidtil har anset sig for berettiget til også at  

 vurdere, om pensionskassen lever op til kravet om god pensionskasseskik.
Der  

 er foretaget den nødvendige tilpasning af bestemmelsen under hensyn til, at  

 en pensionskasse alene henvender sig til en virksomheds ansatte og dermed  

 ikke udøver forretningsmæssig virksomhed i almindelig forstand.
Som ved andre  

 generalklausuler, f.eks. i aftaleloven, er der tale om en dynamisk målestok,  

 der ændres og udvikles i takt med samfundsudviklingen.
Det er derfor ikke  

 muligt at præcisere indholdet af denne norm, hvis indhold nødvendigvis må  

 være underkastet en løbende tilpasning.
Til nr. 2 og 3 Firmapensionskasser er undergivet krav til, at ledelsen i sin  

 investeringspolitik skal sikre, at sikkerheds- og risikospredningshensyn  

 tilgodeses i forvaltningen af de midler, pensionskassen administrerer på  

 medlemmernes og øvrige sikredes vegne, således at der foreligger en  

 acceptabel sikkerhed for, at midlerne er til stede, når de skal anvendes i  

 forbindelse med pensionering eller anden pensionsudløsende begivenhed.
Det foreslås med de nye regler at skabe parallelitet med  

 investeringsreglerne i lov om forsikringsvirksomhed, lov om Lønmodtagernes  

 Dyrtidsfond samt lov om Arbejdsmarkedets Tillægspension.
Den hidtidige  

 formulering af investeringsreglerne kunne efterlade en tvivl om, hvorvidt  

 firmapensionskasser kunne investere i udenlandske aktiver.
 Ved forslaget præciseres den gældende praksis, hvorefter  

 firmapensionskasser har adgang til at investere i udenlandske aktiver.
 Med forslaget er investeringsreglerne efter 3. livsforsikringsdirektiv  

 indarbejdet med de for firmapensionskasser nødvendige tilpasninger.
Til § 46 I stk. 1 understreges, at firmapensionskassens ledelse har pligt til at  

 sørge for, at pensionskassen har tilstrækkelige aktiver, og at de aktiver,  

 der skal dække de pensionsmæssige forpligtelser, er udvalgt således, at de er  

 egnede til dette formål.
Bestemmelsen må ses på baggrund af, at opfyldelse af  

 spredningskravene i §§ 46 a - 48 ikke nødvendigvis sikrer en forsvarlig  

 spredning og diversificering.
 Det fastslås, at investeringsreglerne skal være opfyldt på et hvilket som  

 helst tidspunkt.
 Værdien af de aktiver, der omfattes af de foreslåede regler, skal mindst  

 modsvare størrelsen af de samlede pensionsmæssige hensættelser, dvs.  

 pensionshensættelser, erstatningshensættelser og bonusudjævningshensættelser.  

 De gældende investeringsregler finder alene anvendelse for midler svarende  

 til pensionshensættelserne, som udgør langt den største del af de samlede  

 pensionsmæssige hensættelser.
Bestemmelserne i stk. 2 indeholder nærmere regler for opgørelse af de  

 pensionsmæssige hensættelser.
Reglerne svarer til de gældende.
Bestemmelserne i stk. 3 indeholder nærmere regler for aktivernes opgørelse  

 til brug for investeringsreglerne.
Nr. 1 præciserer, at investeringsreglerne  

 skal tage udgangspunkt i aktivernes værdi, som disse er løbende  

 værdireguleret efter de af pensionskassen anvendte værdiansættelsesmetoder.  

 Dette svarer til gældende praksis.
Nr. 2 fastsætter, at aktiverne opgøres til  

 nettoværdien efter fradrag af en eventuel behæftet del eller efter fradrag af  

 forpligtelser over for låntager.
Bestemmelsen under nr. 3 finder eksempelvis  

 anvendelse på valutaterminskontrakter, der tilvejebringer kongruens  

 (valutamatching) mellem de pensionsmæssige forpligtelser og aktiverne.  

 Tilsvarende er andre afledte finansielle instrumenter, der reducerer eller  

 ophæver markedsrisikoen, renterisikoen eller udsteder- og debitorrisikoen på  

 aktiverne set i forhold til de forpligtelser, der skal dækkes, omfattet.  

 Bestemmelsen under nr. 4 svarer til den gældende regel i lovens § 50. Efter  

 forslaget begrænses anvendelsen af påløbne renter i overensstemmelse med de  

 gældende regler til de renter, der er påløbet de værdipapirer, der indgår  

 blandt de aktiver, der dækker de pensionsmæssige hensættelser.
Til § 46 a Den foreslåede aktivliste er udformet som en udtømmende liste over de  

 aktiver, der kan anvendes til at dække de pensionsmæssige forpligtelser.
 Aktivlisten er udformet således, at kategorierne under 1-6 stort set  

 svarer til de aktiver, der efter de gældende regler anses for guldrandede.
Til § 46 a, stk. 1, nr. 1 og 2 De omfattede værdipapirer vil sædvanligvis være børsnoterede.
Det er dog  

 ikke et krav, at de skal være børsnoterede for at være omfattet.
Dette  

 skyldes, at nogle firmapensionskasser investerer i unoterede gældsbreve  

 udstedt af kommuner.
Sådanne gældsbreve omfattes af bestemmelsen.
Der gælder  

 ingen begrænsninger for investeringer i kategori 1.
 Obligationer udstedt af Kreditforeningen af Kommuner i Danmark anses  

 tillige for omfattet af nr. 1.
 Følgende lande er omfattet af zone A: Medlemsstater i EU/EØS og alle andre  

 lande, der er fulde medlemmer af OECD samt Saudi-Arabien.
Til § 46 a, stk. 1, nr. 3 Kategorien svarer til den gældende lovs § 46, stk. 1, nr. 2. Endvidere  

 omfatter kategorien andre danske obligationer med tilsvarende sikkerhed som  

 f.eks. obligationer udstedt af Dansk Landbrugs Realkreditfond og Danmarks  

 Skibskreditfond samt udenlandske obligationer, der frembyder en tilsvarende  

 sikkerhed og er underlagt tilsyn svarende til danske realkreditinstitutter.
 Bortset fra 40 pct.-grænsen for den enkelte udsteder, jf. forslagets § 47,  

 stk. 5, gælder ingen begrænsninger for investeringer i denne kategori.
Til § 46 a, stk. 1, nr. 4 Kategorien svarer til gældende lovs § 46, stk. 1, nr. 3. Der gælder ingen  

 begrænsninger for investeringer i denne kategori.
Dog er investeringerne  

 omfattet af regler om begrænsning af enkeltrisici, jf. forslagets § 47, stk.  

 6.
Til § 46 a, stk. 1, nr. 5 I princippet gælder ingen begrænsninger for investeringer i denne  

 kategori.
Dog omfattes investeringerne af reglen i § 47, stk. 3, om  

 begrænsning af enkeltrisici.
 Efter praksis anses kontorejendomme med fleksible udnyttelsesmuligheder  

 generelt for at falde ind under ejendomme, hvis værdi er uafhængig af en  

 særlig erhvervsudnyttelse, og firmapensionskassers hovedkontorer udgør ikke  

 en særgruppe i forhold hertil.
 Gældende praksis med hensyn til, hvilke ejendomstyper der anses for  

 omfattet af gældende lov, ændres ikke med forslaget.
Til § 46 a, stk. 1, nr. 6 Der gælder ingen begrænsninger for investeringer i denne kategori.
Dog  

 omfattes investeringerne af reglen om begrænsning af enkeltrisici i § 47,  

 stk. 3. Udtrykket »tinglyst panteret« refererer til det danske  

 tinglysningssystem, men omfatter tillige tilsvarende udenlandske  

 sikringsinstrumenter.
Reglen om, at pantebrevene skal ligge inden for to tredjedele af  

 ejendomsvurderingen, anvendes således, at dette skal gælde på  

 investeringstidspunktet.
En efterfølgende nedvurdering af ejendommen, der  

 betyder at grænsen overskrides, indebærer ikke, at pantebrevet ikke længere  

 kan omfattes af bestemmelsen.
Pensionskassen må dog ikke acceptere  

 omprioriteringer, der medfører, at pantebrevet sikkerhedsmæssigt kommer til  

 at ligge over grænsen på to tredjedele af ejendomsværdien, hvis pantebrevet  

 fortsat skal omfattes af de aktiver, der dækker de pensionsmæssige  

 hensættelser.
Til § 46 a, stk. 1, nr. 7 Kategorien omfatter investeringsbeviser i investeringsforeninger, omfattet  

 af reglerne i Rådets direktiv 85/611/EØF, samt andele i placeringsforeninger,  

 pengemarkedsforeninger og investeringsinstiutforeninger.
Der henvises i  

 øvrigt til det samtidige fremsatte forslag til ændring af lov om  

 forsikringsvirksomhed § 1 nr. 14. Kategorien er ikke særligt udskilt i de  

 gældende regler for firmapensionskasser, men kan indgå blandt de  

 uspecificerede aktiver, hvori højst 40 pct. af hensættelserne kan anbringes,  

 jf. gældende lovs § 46, stk. 1.
 I lovforslaget er det i lighed med forslaget til ændring af lov om  

 forsikringsvirksomhed foreslået, at anbringelser i  

 erhvervsudviklingsforeninger, der har til formål fortrinsvis at placere  

 formuen i unoterede aktier eller anparter, omfattes af § 46 a, stk. 1, nr.  

 12. Sådanne investeringer foreslås underlagt en samlet investeringsgrænse på  

 10 pct. af hensættelserne, jf. § 46 a, stk. 6. Investeringer i  

 investeringsbeviser omfattet af nr. 7, vil fortsat kunne foretages indenfor  

 40 pct.-grænsen, jf. § 46 a, stk. 3. For investeringer i den enkelte  

 investeringsforening er fastsat en begrænsning på 10 pct. i forslagets § 47,  

 stk. 7.
Til § 46 a, stk. 1, nr. 8 Kategorien omfatter obligationer og lån, der er børsnoterede i lande  

 omfattet af zone A.
Kategorien er ikke særligt udskilt i de gældende regler,  

 men kan indgå blandt de uspecificerede aktiver, hvori højst 40 pct. af  

 hensættelserne kan anbringes.
Unoterede værdipapirer foreslås behandlet mere restriktivt end  

 børsnoterede værdipapirer.
Dette er i lovforslaget udmøntet ved, at  

 obligationer og lån, der ikke omfattes af nr. 8, omfattes af nr. 12, der  

 foreslås underlagt en samlet 10 pct.-begrænsning, jf. stk. 6. For  

 værdipapirer fra en enkelt udsteder gælder begrænsningen efter forslagets §  

 47, stk. 1 og 2.
Til § 46 a, stk. 1, nr. 9 Kategorien omfatter aktier og andre kapitalandele, der er børsnoteret i et  

 zone A-land, herunder Danmark, hvor højst 40 pct. af hensættelserne kan  

 anbringes.
Til § 46 a, stk. 1, nr. 10 Denne kategori af aktiver er ikke særligt udskilt i de gældende regler men  

 kan indeholdes i de uspecificerede ikke-guldrandede aktiver, der kan dække  

 hensættelserne med op til 40 pct.
Kategorien underlægges tilsvarende efter  

 forslaget ingen samlet begrænsning.
De enkelte investeringer er dog underlagt  

 begrænsningerne efter forslagets § 47, stk. 1 og 2.
Til § 46 a, stk. 1, nr. 11 Kategorien omfatter aktier og andre værdipapirer, der er noteret på en  

 fondsbørs uden for zone A fra udstedere, der er hjemmehørende i lande uden  

 for zone A.
I medfør af stk. 4 er disse investeringer underlagt en  

 investeringsgrænse på 10 pct.
Til § 46 a, stk. 1, nr. 12 Kategorien er en rest, der omfatter kapitalandele, der ikke er  

 børsnoterede, usikrede udlån og andre værdipapirer.
Andele i  

 erhvervsudviklingsforeninger, jf. § 46 a, stk. 1, nr. 7, er også omfattet.  

 Udtrykket »værdipapirer« anses ikke at omfatte afledte finansielle  

 instrumenter (terminskontrakter, købs- og salgsretter). Sådanne afledte  

 finansielle instrumenter kan kun indgå blandt de aktiver, der dækker  

 hensættelserne i kraft af forslagets § 46, stk. 3, nr. 3. Kategorien er i  

 medfør af stk. 6 underlagt en samlet investeringsgrænse på 10 pct.
Til § 46 a, stk. 2 Bestemmelsen fastsætter, at hvis en pensionskasse har et datterselskab,  

 der alene foretager og forvalter investeringer omfattet af stk. 1, behandles  

 datterselskabets aktiver ligeledes efter stk. 1.
 Er datterselskabet ikke 100 pct. ejet af pensionskassen, indgår  

 datterselskabets aktiver i forhold til placerings- og spredningskravene til  

 en forholdsmæssig værdi svarende til pensionskassens ejerandel.
Til § 46 a, stk. 3 Efter de gældende regler skal mindst 60 pct. af hensættelserne investeres  

 i aktiver, der anses for særligt sikre (guldrandede aktiver). Efter forslaget  

 opretholdes dette princip.
Efter stk. 3 må højst 40 pct. af aktiverne være  

 aktiver af en art, der omfattes af aktivlistens nr. 7-12. De øvrige aktiver  

 under aktivlistens nr. 1-6 svarer til de guldrandede aktiver efter de  

 gældende regler.
Til § 46 a, stk. 4 og 6 Bestemmelsen fastslår, at højst 10 pct. af de pensionsmæssige hensættelser  

 må være investeret i noterede værdipapirer i lande, der ikke er omfattet af  

 zone A samt i unoterede værdipapirer.
Til § 46 a, stk. 5 Bestemmelsen fastslår, at udlån højst må udgøre 2 pct. af de samlede  

 pensionsmæssige hensættelser og højst 1 pct. pr. debitor.
Til § 47 Til § 47, stk. 1 og 2 Bestemmelserne svarer til de gældende bestemmelser i § 47, stk. 1 og 2.  

 Der er dog den forskel, at procentgrænsen foreslås sat i forhold til  

 størrelsen af de pensionsmæssige hensættelser og ikke som i de gældende  

 regler i forhold til de samlede passiver.
Forskellen indebærer en mindre  

 nedsættelse af grænsen for påtagelse af enkeltrisici i pensionskasser.
Begrænsningerne i stk. 1 og 2 vedrører summen af samtlige aktiver, der  

 indebærer en risiko på en enkelt virksomhed eller sammenhørende virksomheder,  

 hvad enten dette skyldes, at virksomheden m.v. er udsteder, låntager eller  

 garant.
Risici i kraft af indirekte ejerskab medregnes.
Om investeringer i  

 forskellige juridiske enheder udgør en samlet risiko afgøres efter samme  

 praksis, som anvendes i forbindelse med engagementsbegrebet inden for  

 pengeinstitutsektoren, jf. bank- og sparekasselovens § 23, stk. 1.  

 Koncernforbundne virksomheder anses således altid for at udgøre en samlet  

 risiko.
I overensstemmelse med gældende praksis skal 2 og 3 pct.-grænserne og  

 andre investeringsgrænser fortolkes således, at de gælder på  

 investeringstidspunktet.
Overskridelser, der forårsages af værdistigninger på  

 investeringen, fusioner eller virksomhedsovertagelser, nødvendiggør ikke, at  

 investeringen nedbringes.
Udnyttelse af tegningsrettigheder knyttet til  

 eksisterende investeringer vil kunne forårsage, at grænsen overskrides.
Som  

 udgangspunkt må et sådant tilfælde betragtes som en situation, der berettiger  

 til en dispensation fra begrænsningen, jf. § 50.
Til § 47, stk. 3 Det foreslås, at der for hver enkelt ejendomsinvestering fastsættes en  

 grænse på 5 pct. af de pensionsmæssige hensættelser.
De gældende regler har  

 ingen fast grænse for dette.
Som udgangspunkt anses et sammenhængende bygningskompleks med tilhørende  

 grund at udgøre en enkelt risiko, uanset om komplekset anvendes stykvis til  

 forskellige formål eller af forskellige lejere.
Ud fra en konkret vurdering  

 kan tilsynet anvende sin dispensationsmulighed, jf. § 50, således at et  

 større bygningskompleks kan opdeles i mindre enheder, der hver for sig anses  

 at udgøre en enkeltrisiko.
Til § 47, stk. 4 I stk. 4 angives, at såfremt en pensionskasse ejer en andel af et selskab,  

 der alene investerer i grunde og bygninger omfattet af § 46 a, stk. 1, nr. 5,  

 anvendes grænsen fastsat i stk. 3 ligeledes.
Tilsvarende anses sådanne  

 investeringer for at tilhøre kategorien i § 46 a, stk. 1, nr. 5, med den  

 konsekvens, at investeringerne ikke omfattes af 40 pct.-begrænsningen i § 46  

 a, stk. 3, eller 10 pct.-begrænsningen i § 46 a, stk. 4.
Til § 47, stk. 5 Det foreslås i bestemmelsen, at en firmapensionskasse kan investere op til  

 40 pct. af hensættelserne i realkreditobligationer fra et enkelt  

 realkreditinstitut.
Til § 47, stk. 6 Efter de gældende regler er der ikke fastsat begrænsninger for indlån i  

 danske pengeinstitutter, der anses for en guldrandet placering.
For at skabe parallelitet mellem investeringsreglerne for  

 livsforsikringsselskaber og firmapensionskasser foreslås for indlån i  

 kreditinstitutter en grænse på 10 pct.
Grænsen på 10 pct. gælder efter  

 forslaget tilsvarende for værdipapirer (obligationer) udstedt af  

 kreditinstitutter, som ikke er efterstillet andre kreditorer (ansvarlig  

 lånekapital), og for risici på forsikringsselskaber og kreditinstitutter i  

 forbindelse med garantistillelse for lån under hensyn til, at sådanne  

 værdipapirer eller lån frembyder en tilsvarende sikkerhed.
For placeringer, der udgør en del af den ansvarlige kapital i  

 kreditinstitutter eller forsikringsselskaber, gælder de almindelige grænser  

 på henholdsvis 2 og 3 pct. for påtagelse af erhvervsrisici fastsat i stk. 1.  

 Dog må den samlede risiko (indlån og garantier m.v. plus aktier og ansvarlig  

 lånekapital) på et kreditinstitut eller et forsikringsselskab ikke udgøre  

 mere end 10 pct. af de pensionsmæssige hensættelser.
Bestemmelsen finder  

 tilsvarende anvendelse på risikoen for den koncern, kreditinstituttet eller  

 forsikringsselskabet indgår i, jf. § 47, stk. 2.
Til § 47, stk. 7 Bestemmelsen fastsætter en særlig risikogrænse for placeringer i  

 investeringsforeningsbeviser på 10 pct.
Hvis en investeringsforening eller afdeling heraf alene investerer i  

 aktiver under kategorierne i § 46 a, stk. 1, nr. 1-3, dvs. væsentligst  

 statsobligationer og realkreditobligationer, kan andelene i  

 investeringsforeningen eller afdelingen betragtes som en guldrandet  

 investering.
Andelene i investeringsforeningen eller afdelingen foreslås  

 derfor i sådanne tilfælde henregnet til de guldrandede aktiver med den  

 konsekvens, at de ikke omfattes af 40 pct.-begrænsningen i § 46 a, stk. 3.
Til § 47, stk. 8 Det foreslås, at enkeltrisicibegrænsningerne i stk. 1 ikke finder  

 anvendelse på obligationer udstedt eller garanteret af staten og regionale  

 myndigheder.
Til § 47, stk. 9 Det foreslås, at den gældende 2 og 3 pct.-begrænsning ikke finder  

 anvendelse på de koncerninterne placeringer, der er omfattet af § 46 a, stk.  

 2, samt på selskaber, der alene investerer i obligationer.
Til § 47, stk. 10 Bestemmelsen svarer til den gældende § 47, stk. 3. Bestemmelsen fastslår,  

 at en mellemregningskonto med den eller de selskaber, som pensionskassen er  

 tilknyttet, ikke varigt må overstige et beløb, som må anses for rimeligt.
 Vurderingen af, hvad der er rimeligt, må tage udgangspunkt i, hvad der er  

 erhvervsmæssigt begrundet og sædvanligt, såvel i forholdet mellem  

 pensionskassen og den virksomhed som pensionskassen er knyttet til, som i  

 forhold til tilsvarende dispositioner foretaget af andre pensionskasser og de  

 virksomheder som disse er knyttet til.
 Et totalt forbud mod et sådant tilgodehavende anses ikke for praktisk, men  

 det forudsættes, at sådanne beløb er forholdsvis beskedne og kun optræder i  

 begrænset tidsrum.
Til § 48 Forslaget svarer med visse redaktionelle ændringer til den gældende § 48.
Til § 49 Til § 49, stk. 1-4 og stk. 6-9 Bestemmelsen svarer bortset fra visse konsekvensændringer til de gældende  

 bestemmelser.
 Det forudsættes, at de registrerede aktiver opfylder kravene i §§ 46-47.  

 Registreringen vil således omfatte aktiver med en værdi, der mindst modsvarer  

 samtlige pensionsmæssige hensættelser, hvor de efter gældende regler alene  

 omfatter aktiver svarende til pensionshensættelserne, der dog udgør langt  

 hovedparten af de pensionsmæssige hensættelser.
Til § 49, stk. 5 Den gældende stk. 5 foreslås ophævet som konsekvens af reglerne i §§ 46 a  

 og 47.
 I stedet foreslås indsat en bestemmelse for de tilfælde, hvor et  

 datterselskab varetager investeringerne.
Til § 50 Den gældende § 46 indeholder en dispensationsmulighed fra  

 investeringsreglerne.
Som det er forudsat i de gældende regler, kan der opstå behov for at  

 dispensere fra investeringsreglerne, der erfaringsmæssigt ikke i detaljer kan  

 udformes, så de i alle tilfælde virker rimelige og hensigtsmæssige.
Ved  

 reglernes indførelse kan der ligeledes være tilfælde, hvor kravene ikke er  

 opfyldt, og hvor det vil være hensigtsmæssigt at kunne give en dispensation,  

 eventuelt for en periode.
Som udgangspunkt antages, at investeringer  

 foretaget i medfør af de gældende investeringsregler vil kunne opretholdes.
 Det forudsættes, at dispensationer gives ud fra en konkret vurdering.  

 Dispensationerne kan tidsbegrænses.
Til nr. 4 og 5 Forslagene i nr. 3 og 4 har til formål at lade revisionsbestemmelserne i  

 kapitel 8 a i lov om visse selskabers aflæggelse af årsregnskaber m.v. og §§  

 179 og 190 i lov om forsikringsvirksomhed finde tilsvarende anvendelse på  

 revisionen i firmapensionskasser. Ændringen er begrundet i ønsket om at skabe  

 parallelitet mellem revisionsbestemmelserne i den finansielle lovgivning.
 Henvisningen i § 52, stk. 1, til den samtidigt hermed foreslåede ændring  

 af lov om forsikringsvirksomhed § 179 indebærer, at kravet om to revisorer  

 alene finder anvendelse på pensionskasser med en balancesum på over 250 mio.  

 kr.
Den foreslåede § 52, stk. 2, præciserer, hvornår medlemmerne kan kræve, at  

 der udnævnes en yderligere revisor.
Bestemmelsen er en udvidelse af  

 medlemmernes rettigheder og svarer til den foreslåede regel i lov om  

 forsikringsvirksomhed § 179, stk. 5. Kompetencen til at udnævne en yderligere  

 revisor er efter årsregnskabslovens § 61 a, stk. 2, henlagt til Erhverv- og  

 Selskabsstyrelsen, mens Finanstilsynet i særlige tilfælde, der er  

 tilsynsmæssigt begrundede, på eget initiativ kan udpege en yderligere revisor  

 i medfør af den foreslåede § 52, stk. 1.
Den foreslåede § 52, stk. 3, svarer til den gældende regel i lovens § 53,  

 stk. 1, 4. pkt.
Den gældende regel giver pensionskassens revisor mulighed for  

 at indhente oplysninger i den til pensionskassen knyttede virksomhed, hvis  

 revisor til brug for revisionen af pensionskassen har behov herfor.
Den  

 foreslåede regel i § 52, stk. 3, viderefører denne praksis.
Henvisningen til  

 § 61 h sker alene for at videreføre denne praksis.
Det er ikke tanken med  

 henvisningen til § 61 h at fastsætte krav om, at der skal være fælles revisor  

 i såvel pensionskassen som den til pensionskassen knyttede virksomhed, eller  

 at ændre på koncernbegrebet.
Bestemmelsen i § 53 er en videreførelse af gældende lovs § 53, stk. 2.  

 Henvisningen til aktieselskabslovens § 95 medfører ingen realitetsændringer,  

 men er en konsekvens af den samtidigt hermed foreslåede ophævelse af § 191 i  

 lov om forsikringsvirksomhed, hvortil gældende lov henviser i stk. 1. Når  

 bestemmelsen ophæves i lov om forikringsvirksomhed indebærer det uden videre,  

 at § 95 i aktieselskabsloven i stedet finder anvendelse på  

 forsikringsselskaber.
Med forslaget sikres, at bestemmelsen også fortsat  

 finder anvendelse på firmapensionskasser.
Til nr. 6 Ændringen er en konsekvens af ændringen i § 46.
Til nr. 7 Ændringen er en konsekvens af nr. 2 og 3.
Til nr. 8 Til § 66 a Det foreslås, at indsætte en ny bestemmelse i firmapensionskasseloven om  

 tavshedspligt med henblik på at gennemføre eneudrederens anbefalinger  

 vedrørende tavshedspligt i den finansielle tilsynslovgivning.
 Stk. 1 indeholder hovedreglen om Finanstilsynets tavshedspligt  

 vedrørende fortrolige oplysninger.
 Stk. 2 indeholder en bestemmelse, hvorefter Finanstilsynets  

 tavshedspligt ikke ophæves, selvom den, som tavshedspligten tilsigter at  

 beskytte, giver samtykke til, at Finanstilsynet kan videregive oplysninger.
 Finanstilsynets tavshedspligt skal ses som et supplement til den  

 tavshedspligt, der er foreskrevet for pensionskassen.
Finanstilsynets tavshedspligt er en afgørende betingelse for den  

 tilsynsmæssige effektivitet.
For at tilsynet kan få alle nødvendige  

 oplysninger i en given sag, må pensionskasserne og medlemmerne kunne nære  

 tillid til, at tilsynet ikke videregiver oplysningerne.
Afgrænsningen af, om der foreligger samtykke, er vanskelig.
Dette gælder  

 naturligvis særligt, hvor samtykke ikke er givet udtrykkeligt, men  

 stiltiende.
Et samtykke kan ligeledes gives til såvel videregivelse af alle  

 oplysninger i en sag, som til videregivelse af en enkelt eller enkelte  

 oplysninger.
Et samtykke kan ofte have karakter af en anmodning om, at Finanstilsynet  

 bekræfter et givent forhold over for eksempelvis pressen.
I en sådan  

 situation vil et samtykke til, at tilsynet videregiver en enkelt eller  

 enkelte oplysninger - taget ud af en større sammenhæng - kunne give et  

 ufuldstændigt eller forvrænget billede af en sag eller et begivenhedsforløb.  

 Finanstilsynet vil som udgangspunkt ikke have mulighed for at fremkomme med  

 supplerende eller korrigerende oplysninger.
 En anden tænkelig følge af samtykke er den situation, hvor en  

 pensionskasse giver samtykke til videregivelse af fortrolige oplysninger og  

 andre pensionskasser føler sig presset til at følge trop.
Det er ikke utænkeligt, at dette vil kunne påvirke pensionskassernes  

 ledelse til at vise tilbageholdenhed med hensyn til de oplysninger, der gives  

 Finanstilsynet til brug for tilsynsvirksomheden.
Og i endnu højere grad  

 afholde pensionskasserne fra af egen drift at videregive relevante  

 oplysninger til tilsynet.
Oplysninger om en pensionskasses medlemmer m.fl. kan kun videregives med  

 disses samtykke.
En pensionskasse kan derfor kun give samtykke til, at  

 Finanstilsynet videregiver oplysninger, som stammer fra pensionskassen selv  

 eller fra korrespondancen med Finanstilsynet.
Disse oplysninger må  

 pensionskassen selv antages at være i besiddelse af, hvorfor pensionskassen  

 selv frit kan foretage videregivelsen.
 Det foreslås på denne baggrund, at pensionskasser under tilsyn ikke skal  

 kunne give et for Finanstilsynet forpligtende samtykke til offentliggørelse  

 af ellers fortrolige oplysninger.
Af stk. 3 fremgår det, at Finanstilsynet af egen drift i  

 årsberetning m.v. i summarisk eller sammenfattende form kan offentliggøre  

 oplysninger.
Det afgørende er, at den enkelte pensionskasse eller dens  

 medlemmer ikke kan identificeres.
Stk. 4 vedrører pensionskassens relationer til medlemmer og  

 tredjemand, som er involveret i forsøg på at redde pensionskassen.  

 Bestemmelsen svarer til den nuværende § 240 c, stk. 2, nr. 2, i lov om  

 forsikringsvirksomhed.
Det er dog præciseret, at oplysninger om  

 medlemsforhold ikke kan videregives, samt at fortroligheden med hensyn til  

 oplysninger om tredjemand, der medvirker i forsøg på at redde pensionskassen,  

 også gælder efter at denne medvirken er ophørt.
 Stk. 5 indeholder regler om de særlige tilfælde, hvor  

 Finanstilsynet kan videregive fortrolige oplysninger.
 I den foreslåede nr. 1 præciseres det, at fortrolige oplysninger  

 kan videregives i forbindelse med efterforskning og strafforfølgning af  

 strafbare forhold, der er omfattet af straffeloven eller tilsynslovgivningen.
Afgørelse af, om der foreligger en overtrædelse af tilsynslovgivningen  

 eller straffeloven, kræver ofte en grundig efterforskning og bevisbedømmelse,  

 førend det endeligt kan fastslås, at en overtrædelse foreligger.  

 Finanstilsynet har i langt de fleste tilfælde hverken hjemmel til eller  

 mulighed for at foretage en sådan efterforskning.
Som følge heraf er  

 bestemmelsen formuleret således, at fortrolige oplysninger kan videregives  

 til brug for efterforskningen af en formodet lovovertrædelse af  

 tilsynslovgivningen eller straffeloven.
 Den foreslåede nr. 2 svarer til den nuværende § 240 c, stk. 2, nr.  

 8, i lov om forsikringsvirksomhed.
 Den foreslåede nr. 3 svarer til den nuværende § 240 c, stk. 2, nr.  

 11, i lov om forsikringsvirksomhed.
 Den foreslåede nr. 4 svarer ligesom nr. 5 til den nuværende § 240  

 c, stk. 2, nr. 9, i lov om forsikringsvirksomhed, der nu opdeles i to  

 særskilte numre.
 Den foreslåede nr. 5 svarer ligesom nr. 4 til den nuværende § 240  

 c, stk. 2, nr. 9, i lov om forsikringsvirksomhed, der nu opdeles i to  

 særskilte numre.
 Den foreslåede nr. 6 svarer til den nuværende § 240 c, stk. 2, nr.  

 10, i lov om forsikringsvirksomhed.
 Den foreslåede nr. 7 indeholder en bestemmelse, der svarer til den  

 nuværende bank- og sparekasselovs § 50 b, stk. 2, nr. 11.
Den foreslåede nr. 8 giver hjemmel til videregivelse af fortrolige  

 oplysninger til Rigsrevisionen, især til brug for forvaltningsrevisionen.
Det  

 foreslås at lovfæste den hidtidige praksis, hvorefter Rigsrevisionen kan  

 indhente alle de oplysninger, som er i Finanstilsynets besiddelse, og som  

 skønnes af betydning for udførelsen af Rigsrevisors hverv.
Baggrunden for den  

 hidtidige praksis er, at Rigsrevisionens status i henhold til den danske  

 forfatning i sig selv konstituerer en hjemmel til videregivelse.
I den foreslåede nr. 9 præciseres det, at Finanstilsynet kan  

 videregive oplysninger til skifteretten og andre myndigheder.
Sidstnævnte er  

 specielt rettet mod udenlandske myndigheder, der i visse tilfælde har en  

 anden status eller en anden betegnelse.
Bestemmelsen svarer i øvrigt til den  

 nuværende § 240 c, stk. 2, nr. 5, i lov om forsikringsvirksomhed.
 Den foreslåede nr. 10 svarer til den nuværende § 240 c, stk. 2, nr.  

 7, i lov om forsikringsvirksomhed.
Den foreslåede nr. 11 svarer til den nuværende § 240 c, stk. 2, nr.  

 3, i lov om forsikringsvirksomhed.
Det er dog præciseret, at bestemmelsen  

 også omhandler EØS-landene.
Den foreslåede nr. 12 svarer til den nuværende § 240 c, stk. 2, nr.  

 4, i lov om forsikringsvirksomhed.
Det er dog præciseret, at bestemmelsen  

 også omhandler EØS-landene.
I den foreslåede nr. 13 præciseres det, at Finanstilsynet kun kan  

 videregive oplysninger til myndigheder i tredjelande, hvis lovgivningen i det  

 pågældende land fastlægger en tilsvarende tavshedspligt.
Det vil derfor ikke  

 være tilstrækkeligt, at det pågældende lands tilsynsmyndighed tilkendegiver  

 ikke at ville udlevere de pågældende oplysninger.
 Det er samtidig præciseret, at bestemmelsen ikke omhandler EØS-landene.  

 Disse lande er omfattet af nr. 11 og 12.
Bestemmelsen i stk. 6 svarer til den nuværende § 240 c, stk. 5, i  

 lov om forsikringsvirksomhed.
Det er dog præciseret, at alle, der efter den  

 foreslåede stk. 5 modtager oplysninger fra Finanstilsynet, bliver omfattet af  

 tilsynets tavshedspligt, forudsat der er tale om fortrolige oplysninger.
Det foreslåede stk. 6 indebærer ikke indskrænkninger i visse grundlæggende  

 principper inden for retsplejen.
Således får bestemmelsen ingen betydning på  

 en forsvarers ret til at blive bekendt med sagens materiale.
 Stk. 7 svarer til den nuværende § 240 c, stk. 4, i lov om  

 forsikringsvirksomhed.
 Stk. 8 indeholder en bestemmelse, der svarer til den nuværende  

 bank- og sparekasselovs § 50 b, stk. 5.
Til § 66 b Det foreslås, at indsætte en ny bestemmelse i firmapensionskasseloven om,  

 at det som udgangspunkt alene er pensionskassen, der er part i forholdet til  

 Finanstilsynet, jf. tilsvarende bestemmelser om afgrænsning af partsbegrebet  

 i de øvrige tilsynslove.
I stk. 2 og 3 foreslås det, at andre end  

 pensionskassen kan være part i forhold til Finanstilsynet.
Partsstatus  

 indebærer bl.a. adgang til efter forvaltningslovens regler at få fortrolige  

 oplysninger i den del af en sag, som vedrører den pågældende samt giver  

 mulighed for indbringelse af Finanstilsynets afgørelse for  

 Erhvervsankenævnet.
 I stk. 2 er angivet de tilfælde, hvor andre end pensionskassen kan anses  

 for part.
 Nedenfor grupperes de lovregler, hvor der tillægges partsstatus.
 § 1, § 2, stk. 1, og § 4 fastlægger lovens anvendelsesområde (§1 og § 2,  

 stk. 1) og krav om, at en pensionskasses navn skal angive dets egenskab af  

 pensionskasse (§ 4).
Finanstilsynet træffer afgørelse om en virksomhed anses for at drive  

 pensionskassevirksomhed.
Det kan medføre, at virksomheden får pålæg af  

 tilsynet om at ophøre med at drive den form for virksomhed og eventuel påtale  

 for at overtræde bestemmelserne.
Det synes rimeligt - og i øvrigt i  

 overensstemmelse med hidtidig praksis - at tillægge virksomheden partsstatus.
Af § 9 fremgår reglerne om forældelse af krav, der er grundede i  

 pensionsløfter.
Det synes rimeligt at give partsstatus til personer, der over  

 for Finanstilsynet rejser spørgsmål om eventuel forældelse af sådanne krav.
 Ligeledes har en virksomhed, som ansøger om tilladelse til at drive  

 pensionskassevirksomhed, partsstatus, selvom virksomheden endnu ikke har fået  

 koncession og derfor ikke er en pensionskasse.
 I pensionskasser skal der være en aktuar godkendt af Finanstilsynet, jf. §  

 26. Det præciseres i lovteksten, at den pågældende aktuar har partsstatus,  

 hvor Finanstilsynet har nægtet at godkende aktuaren.
 En revisor i en pensionskasse får partsstatus, hvis Finanstilsynet  

 afskediger revisor, pålægger denne at give oplysninger om pensionskassens  

 forhold, eller der opstår sager vedrørende forbuddet mod, at revisor har et  

 engagement m.v. i den pensionskasse som denne reviderer, jf. den foreslåede §  

 52, stk. 1. Tilsvarende gælder, hvis Finanstilsynet påtaler, at de valgte  

 revisorer og aktuaren ikke har opfyldt deres oplysningsforpligtelse over for  

 Finanstilsynet, jf. § 26, stk. 3, 4. pkt. samt den foreslåede § 52, stk. 1.
 Efter stk. 3 får en person med særlig tilknytning til  

 pensionskassen partsstatus i sin egen sag, hvis Finanstilsynet udsteder pålæg  

 eller påtaler forhold, der retter sig mod den pågældende.
Til nr. 9 Ændringen er en konsekvens af forslagets nr. 4 og 5.
Til nr. 10 Ændringen er en konsekvens af nr. 1.
Til nr. 11 Ændringen er en konsekvens af kongelig resolution af 30. december 1996,  

 hvorved det bl.a. blev besluttet, at lovgivning og sager vedrørende  

 regulering og tilsyn med de finansielle virksomheder overføres fra  

 Erhvervsministeriet til Økonomiministeriet.
 Forslaget indebærer, at Finanstilsynet henholdsvis Erhvervs- og  

 Selskabsstyrelsen kan pålægge en pensionskasses bestyrelse, direktion,  

 likvidator, revisor, eller aktuar tvangsbøder for ikke at efterkomme pligter,  

 der efter loven eller bestemmelser udstedt i medfør af loven påhviler den  

 pågældende.
 Finanstilsynet har hidtil udøvet denne beføjelse i henhold til  

 bekendtgørelse nr. 436 af 19. juli 1988 om henlæggelse af beføjelser til  

 Finanstilsynet.
Til nr. 12 Det foreslås, at de mindre firmapensionskasser, der er under afvikling, og  

 som omfattes af stk. 1, gives mulighed for at opnå fritagelse for at anvende  

 de ændrede investeringsregler, men fortsat kan besidde de aktiver, som de ved  

 lovens ikrafttræden lovligt ejede.
Til § 2 Lov om Arbejdsmarkeds Tillægspension Til nr. 1 Den gældende § 26, stk. 2, nr. 7, indeholder hjemmel til, at  

 Arbejdsmarkedets Tillægspensions midler kan placeres i andele og beviser i  

 investeringsinstitutter omfattet af Rådets direktiv 85/611/EØF.
Bestemmelsen foreslås udvidet til også at omfatte specialforeninger, som  

 er omfattet af lov om investeringsforeninger og specialforeninger.
Det drejer  

 sig om pengemarkedsforeninger, investeringsinstitutforeninger og  

 placeringsforeninger.
 Arbejdsmarkedets Tillægspensions midler kan herefter placeres i de 3 typer  

 specialforeninger efter samme regler, som gælder efter de gældende  

 bestemmelser for investeringsforeninger.
Erhvervsudviklingsforeninger, der har til formål fortrinsvis at placere  

 formuen i unoterede aktier eller anparter, omfattes derimod af § 26, stk. 2,  

 nr. 13. Sådanne investeringer må efter lovens § 26, stk. 12, højst udgøre 10  

 pct. af midlerne.
Investeringer omfattet af § 26, stk. 2, nr. 7, kan efter  

 lovens § 26, stk. 8, udgøre op til 35 pct. af midlerne.
Til § 3 Lov om Lønmodtagernes Dyrtidsfond Til nr. 1 Den gældende § 6, stk. 2, nr. 9, indeholder hjemmel til, at Lønmodtagernes  

 Dyrtidsfonds midler kan placeres i andele og beviser i  

 investeringsinstitutter omfattet af Rådets direktiv 85/611/EØF.
Bestemmelsen foreslås udvidet til også at omfatte specialforeninger, som  

 er omfattet af lov om investeringsforeninger og specialforeninger.
Det drejer  

 sig om pengemarkedsforeninger, investeringsinstitutforeninger og  

 placeringsforeninger.
 Lønmodtagernes Dyrtidsfonds midler kan herefter placeres i de 3 typer  

 specialforeninger efter samme regler, som gælder efter de gældende  

 bestemmelser for investeringsforeninger.
Erhvervsudviklingsforeninger, der har til formål fortrinsvis at placere  

 formuen i unoterede aktier eller anparter, omfattes derimod af § 6, stk. 2,  

 nr. 15. Sådanne investeringer må efter lovens § 6, stk. 10, højst udgøre 10  

 pct. af midlerne.
Investeringer omfattet af § 6, stk. 2, nr. 9, kan efter  

 lovens § 6, stk. 6, udgøre op til 35 pct. af midlerne Til § 4 Det foreslås, at loven træder i kraft den 1. juli 1998.
Til § 5 Det foreslås, at lovens § 1 kan sættes i kraft på Grønland.
Det foreslås at lovens § 2 ikke skal gælde for Færøerne og Grønland, men  

 at midler, som stammer fra danske lønmodtagere, som er beskæftigede på  

 Færøerne, skal kunne placeres i tre typer af specialforeninger, der er  

 omfattet af lov om investeringsforeninger og specialforeninger.
Det samme  

 foreslås at skulle gælde for lønmodtagere beskæftiget, men ikke hjemmehørende  

 i Grønland, som arbejder for den danske stat eller danske og udenlandske  

 virksomheder og institutioner.
Skriftlig fremsættelse (5. februar 1998) Økonomiministeren (Marianne Jelved):
 Herved tillader jeg mig for det høje Ting at fremsætte:
 Forslag til Lov om ændring af lov om tilsyn med firmapensionskasser,  

 lov om Arbejdsmarkedets Tillægpension og lov om Lønmodtagernes Dyrtidsfond.  

 (Placeringsregler, tavshedspligt, partsbegreb m.v.).
(Lovforslag nr.
L 183).
 Reglerne for Firmapensionskasser foreslås justeret med henblik på, at  

 firmapensionskasser undergives de samme regler for investering af midler, som  

 gælder for livsforsikringsselskaber, tværgående pensionskasser,  

 Lønmodtagernes Dyrtidsfond og Arbejdsmarkedets Tillægspension.
 Ved at lade revisionsbestemmelserne i årsregnskabsloven og lov om  

 forsikringsvirksomhed gælde for firmapensionskasser øges harmoniseringen af  

 revisionsbestemmelserne i den finansielle lovgivning.
 Det foreslås, at Arbejdsmarkedets Tillægspensions og Lønmodtagernes  

 Dyrtidsfonds adgang til at placere midler i andele og beviser i  

 investeringsinstitutter udvides til også at omfatte placeringer i  

 specialforeninger.
I de øvrige finansielle love er der regler om tavshedspligt og  

 partsbegreb.
Det foreslås, at der indsættes tilsvarende regler i lov om  

 tilsyn med firmapensionskasser, der hidtil har været omfattet af reglerne i  

 offentlighedsloven og forvaltningsloven.
Lovforslaget indebærer en præcisering af reglerne for videregivelse af  

 oplysninger.
Det foreslås bl.a. at lovfæste den hidtidige praksis, hvorefter  

 fortrolige oplysninger videregives til Rigsrevisionen på grund af dennes  

 status i henhold til den danske forfatning.
For så vidt angår partsbegrebet foreslås der indsat en bestemmelse, der  

 fastslår, hvem der har partsstatus i forhold til Finanstilsynet.
Det  

 foreslås, at det som udgangspunkt alene er den pensionskasse, som  

 Finanstilsynets afgørelse retter sig imod, der anses for part i sagen.
Det  

 foreslås, at bestyrelsesmedlemmer, revisorer, direktører, aktuaren,  

 likvidatorer og andre ledende medarbejdere også kan blive part i forhold til  

 Finanstilsynet, såfremt tilsynets påtale eller pålæg er rette direkte mod den  

 pågældende.
Det foreslås endvidere, at andre f.eks. ved undersøgelse af,  

 hvorvidt et løfte om pension i forbindelse med et ansættelsesforhold er  

 afdækket får partsstatus, når tilsynets afgørelse er rettet direkte mod den  

 pågældende.
 Med disse bemærkninger, og idet jeg i øvrigt henviser til lovforslaget og  

 bemærkningerne til dette, skal jeg anbefale forslaget til det høje Tings  

 velvillige behandling.
