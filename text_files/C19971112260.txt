INDHOLDSFORTEGNELSE Vejledning om forvaltningsloven og offentlighedsloven for  

 Kriminalforsorgens personale Vejledningen er udarbejdet på baggrund af de særlige  

 fortolkningsproblemer, som forvaltningsloven og offentlighedsloven har givet  

 anledning til inden for kriminalforsorgens område.
 Vejledningen er inddelt i to kapitler:
 Kapitel 1 vedrører forvaltningsloven.
 Kapitel 2 vedrører offentlighedsloven.
 Der er endvidere optrykt tre bilag til vejledningen:
Bilag 1 indeholder en gengivelse af forvaltningsloven. (*) Bilag 2 indeholder en gengivelse af offentlighedsloven. (*) Bilag 3 indeholder to eksempler på samtykkeerklæringer. (*) ---------- ---------- Indledning Forvaltningsloven skal medvirke til at forbedre sagsbehandlingen i  

 den offentlige forvaltning.
Loven skal sikre, at myndighedernes afgørelser  

 bliver rigtige og altid følger lovgivningen.
Den skal også gøre det muligt  

 for enhver, der ønsker det, at følge med i, hvad der sker med sagen i  

 forvaltningen.
Forvaltningsloven indeholder en regulering af en række af de  

 rettigheder, der tilkommer en part (ansøger m.v.) i forbindelse med en sags  

 behandling.
I visse tilfælde vil en tilsidesættelse af lovens regler efter  

 omstændighederne kunne medføre, at en afgørelse bliver ugyldig.
Dette har  

 sammenhæng med, at navnlig reglerne om inhabilitet, aktindsigt og partshøring  

 har til formål at skabe garanti for, at sagen behandles grundigt og i  

 overensstemmelse med lovgivningen.
Tilsidesættes disse rettigheder, er der en  

 risiko for, at afgørelsen kan være forkert.
Udgangspunktet er derfor, at  

 afgørelsen er ugyldig, medmindre det kan godtgøres, at fejlen i det konkrete  

 tilfælde ikke har haft nogen indflydelse på afgørelsens udfald.
 Offentlighedsloven giver borgerne og pressen mulighed for at følge  

 med i, hvad der sker i den offentlige forvaltning.
Kriminalforsorgens tjenestesteder vil oftest have brug for  

 forvaltningslovens regler, da en stor del af Kriminalforsorgens arbejde  

 består i at træffe afgørelser i relation til indsatte/klienter.
Også  

 afgørelser i sager vedrørende personalet falder indenfor lovens område.
 Lovene er såkaldte minimumslove, og de forhindrer derfor ikke, at  

 Kriminalforsorgen i videre omfang end fastsat i lovene anfører begrundelser,  

 giver vejledning, aktindsigt m.v., så længe tavshedspligten overholdes.
Sagsbegrebet Begge love omtaler begrebet "en sag". I visse tilfælde kan det  

 være svært at afgrænse "sagen", idet sagsbegrebet i lovene ikke er  

 fysisk men indholdsmæssigt afgrænset. "En sag" må imidlertid  

 defineres som vedrørende et bestemt problem, der er under behandling i  

 forvaltningen.
Et dokuments journalisering er således ikke i sig selv  

 afgørende for, om der er tale om een og samme sag eller om flere sager.  

 Afgrænsningen af en sag har bl.a. betydning i relation til omfanget af  

 aktindsigt.
 F.eks. vil meddelelser fra direktoratet til et fængsel i form af kritik  

 eller indskærpelse af gældende regler eller lign. i anledning af en klage fra  

 en indsat være en del af klagesagen.
Hvis en konkret klagesag derimod giver anledning til spørgsmål om ændring  

 af fængslets generelle regler eller rutiner ud over, hvad der umiddelbart  

 sigter på løsningen af de konkrete spørgsmål, der indgår i en klage fra en  

 indsat, må der siges at være opstået en ny og generel sag.
Om en given indsat  

 er part i denne nye sag må herefter afgøres ud fra en selvstændig vurdering  

 af, om den indsatte har en væsentlig, direkte, retlig og individuel interesse  

 i sagens afgørelse, jfr. nærmere nedenfor side 4.
KAPITEL 1. FORVALTNINGSLOVEN Loven indeholder regler om - Inhabilitet - Vejledning - Repræsentation og retten til bisidder - Parters aktindsigt - Partshøring - Begrundelse - Klagevejledning - Tavshedspligt - Videregivelse af indhentelse af oplysninger til/fra andre myndigheder Hvilke myndigheder gælder loven for? Loven gælder for alle offentlige forvaltningsmyndigheder.
I den  

 forbindelse skal det understreges, at hvert enkelt tjenestested i  

 Kriminalforsorgen udgør en selvstændig forvaltningsmyndighed.
Dette har  

 navnlig betydning i relation til spørgsmålet om videregivelse af fortrolige  

 oplysninger.
Hvilke sager omfatter loven? Loven gælder kun for behandlingen af sager, hvori der er eller vil blive  

 truffet afgørelse af en forvaltningsmyndighed, jfr. § 2. Reglerne om  

 tavshedspligt og videregivelse af oplysninger gælder dog for al  

 forvaltningsvirksomhed.
Almindelig god forvaltningsskik vil tillige føre til,  

 at reglerne om inhabilitet som udgangspunkt også gælder for al  

 forvaltningsvirksomhed.
Afgørelsessager Ved udtrykket "afgørelse" forstås en meddelelse, der går ud på  

 at fastsætte, hvad der er eller skal være ret i et foreliggende tilfælde.
Som  

 eksempler på afgørelsessager kan nævnes afgørelser om:
- udgang - prøveløsladelse - disciplinærstraf - overførsel - kursusansøgninger - ansættelse/afsked - forflyttelse af personale af disciplinære grunde - erstatning Uden for lovens område falder den administrative sagsbehandling, der har  

 karakter af faktisk forvaltningsvirksomhed, idet denne virksomhed ikke tager  

 sigte på at træffe retligt bindende afgørelser i forhold til de implicerede  

 enkeltpersoner.
Faktisk forvaltningsvirksomhed Som eksempler på faktisk forvaltningsvirksomhed inden for  

 Kriminalforsorgens område kan nævnes:
- almindelige anvisninger over for indsatte/klienter, - tilrettelæggelse af beskæftigelsen, herunder undervisning m.v., - løbende klient-/og patientbehandling, f.eks. aflæggelse af hjemmebesøg, - tilrettelæggelse af personaleuddannelse og kursusvirksomhed, - opsyns- og kontrolvirksomhed, - udfærdigelse af tilsyns- og udgangsrapporter m.v., - udfærdigelse af forsorgs- og inspektionsjournaler, - udfærdigelse af personalebedømmelser samt - indberetning om undvigelse.
 Løbende journaltilførsler vil i vidt omfang være udtryk for faktisk  

 forvaltningsvirksomhed, men i det omfang oplysninger fra forsorgs- og  

 inspektionsjournaler m.v. indgår i en afgørelsessag, er oplysningerne  

 omfattet af forvaltningsloven.
Klager over faktisk forvaltningsvirksomhed vil hyppigt indebære, at der  

 kommer til at foreligge en afgørelsessag, der vil være omfattet af  

 forvaltningslovens regler om begrundelse, klagevejledning, partshøring etc.  

 F.eks. klage over postgangen i en anstalt.
I et sådant tilfælde vil en  

 meddelelse fra direktoratet til et tjenestested i form af kritik,  

 indskærpelse af gældende regler eller lignende i anledning af klagen også  

 være en del af afgørelsessagen.
Dette har bl.a. betydning i relation til  

 omfanget af aktindsigt.
Hvem er part i en afgørelsessag? En række af forvaltningslovens bestemmelser gælder umiddelbart kun for  

 den, der er part i en sag.
Lovens partsbegreb omfatter ansøgere, klagere og  

 andre, der har en væsentlig, direkte, retlig og individuel interesse i sagens  

 afgørelse.
 I tvivlstilfælde må der navnlig lægges vægt på, hvor væsentlig den  

 pågældendes interesse i sagen er, og hvor nært denne interesse er knyttet til  

 sagens udfald.
 Part er således typisk afgørelsens adressat (den, som afgørelsen er stilet  

 til).
 Inden for Kriminalforsorgens område kan nævnes nogle typiske parter:
Ansøgningssager En ansøger er altid part i sagen.
I en udgangssag vil den indsatte således være part.
Det kan ikke  

 udelukkes, at også andre efter en konkret vurdering kan anses som part i en  

 sådan sag, f.eks. den, der søges om udgang til.
Personer, der ansøger om besøgstilladelse, vil være part i besøgssagen.  

 Dette indebærer bl.a., at den pågældende skal have direkte meddelelse om  

 afgørelsen, herunder en begrundelse såfremt der meddeles afslag.
Det samme  

 vil gælde den indsatte.
Klagesager En klager er altid part i den konkrete klagesag.
 Ved en klager forstås en person, der som klageberettiget har indgivet  

 klage til en klageinstans i en sag, der vedkommer ham.
Når en indsat klager over en bestemt ansat, anses begge som part i  

 klagesagen.
Hvis klagesagen resulterer i en disciplinærsag mod den ansatte,  

 vil den indsatte derimod normalt ikke være part i disciplinærsagen.
 Såfremt en indsats klage medfører, at der rejses spørgsmål om ændring af  

 generelle regler ud over, hvad der sigter på løsning af den konkrete klage,  

 vil den indsatte normalt ikke være part i den nye generelle sag.
Særligt om talsmænd bemærkes, at de ikke som følge af deres  

 talsmandsstatus vil være part i konkrete sager vedrørende medindsatte.
Se dog  

 reglerne om repræsentation og bisiddere side 7.
 Tilsvarende vil faglige organisationer ikke have partsstatus i enkeltsager  

 vedrørende personale, medmindre det følger af lovgivning eller overenskomst.
 Nedenfor gennemgås de mest relevante regler i forvaltningsloven.  

 Gennemgangen følger den samme systematik som selve loven.
Inhabilitet Den, der er inhabil i en sag, må ikke træffe afgørelse, deltage i  

 afgørelsen eller i øvrigt medvirke ved behandlingen af den pågældende sag,  

 jfr. § 3 i forvaltningsloven.
 Reglerne om inhabilitet skal sikre, at der ikke i forbindelse med sagens  

 behandling og afgørelse inddrages uvedkommende hensyn.
Der foreligger inhabilitet i forhold til en bestemt sag, hvis den, der  

 behandler sagen, er i nær familie med den, som sagen vedrører, har særligt  

 personlig eller økonomisk interesse i sagens udfald, eller der i øvrigt  

 foreligger omstændigheder, som er egnede til at vække tvivl om vedkommendes  

 upartiskhed.
Derfor bør f.eks. den, der har foretaget indberetning om et  

 disciplinært forhold, eller andre, der har været involveret i forholdet, ikke  

 medvirke ved forhøret, hverken som forhørsleder eller vidne.
 Hvis der opstår spørgsmål om inhabilitet, skal man straks underrette sin  

 foresatte, der skal træffe afgørelse om, hvorvidt man er inhabil eller ej.  

 Opmærksomheden henledes dog på, at reglerne om inhabilitet ikke gælder, hvis  

 det vil være umuligt eller forbundet med væsentlige vanskeligheder eller  

 betænkelighed at lade en anden træde i den pågældendes sted under sagens  

 behandling, § 4, stk. 1.
 Der henvises i øvrigt til direktoratets cirkulære af 1. februar 1979 om  

 Kriminalforsorgens personales private forbindelser med indsatte og klienter  

 m.v. (KC C-1-3).
 Tilsidesættelse af reglerne om inhabilitet kan efter omstændighederne  

 medføre, at afgørelsen i sagen bliver ugyldig, se nærmere ovenfor side 1.
Vejledning Videregivelse til rette myndighed Personalet skal i fornødent omfang yde vejledning og bistand til personer,  

 der retter henvendelse om spørgsmål inden for Kriminalforsorgens område, jfr.  

 § 7, stk. 1. Kriminalforsorgen er endvidere forpligtet til så vidt muligt at  

 videresende en henvendelse, der ikke vedrører Kriminalforsorgens område, til  

 rette myndighed, jfr. § 7, stk. 2, samt meddele at sådan videresendelse er  

 sket.
Som følge af det særlige afhængighedsforhold til Kriminalforsorgen, som  

 frihedsberøvelsen indebærer, påhviler der Kriminalforsorgen en særlig pligt  

 til at varetage de indsattes interesser i al almindelighed bl.a. ved fornøden  

 rådgivning og vejledning.
Tilsidesættes denne pligt, vil Kriminalforsorgen  

 efter omstændighederne kunne ifalde et erstatningsansvar for manglende eller  

 utilstrækkelig vejledning.
Som eksempel kan nævnes en konkret sag, hvor  

 forholdet var det, at en indsats effekter blev beskadiget under transport med  

 DSB.
Anstalten fremsatte først efter udløbet af en i DSB-loven fastsat frist  

 krav om erstatning, hvorfor kravet blev afvist.
Anstalten pådrog sig herved  

 erstatningspligt som følge af den særlige vejledningspligt for  

 Kriminalforsorgen, idet anstalten rettidigt burde have rettet henvendelse til  

 DSB eller henledt den indsattes opmærksomhed herpå og herunder oplyst om  

 fristreglen.
Tolkebistand I visse tilfælde kan det være nødvendigt at anvende tolk for at sikre, at  

 den indsatte eller klienten forstår, hvad der foregår.
Det er tjenestestedet,  

 der vurderer, om det er nødvendigt at anvende tolk, eller om kommunikation  

 kan ske på anden måde, f.eks. ved at anvende et andet sprog end den indsattes  

 modersmål.
Eventuelt vil medindsatte eller pårørende kunne benyttes som tolk.  

 Dette kræver dog, at den indsatte er indforstået hermed, og at man mener, at  

 tolkningen er korrekt.
Jo mere indgribende en afgørelse er, jo større er  

 behovet for egentlig tolkebistand.
 Der henvises i øvrigt til direktoratets cirkulære af 27. november 1992 om  

 anvendelse af tolk (KC C-4-13).
Repræsentant og bisidder Enhver, der er part i en sag, kan på ethvert tidspunkt af sagens  

 behandling lade sig repræsentere eller bistå af såvel sagkyndige, f.eks.  

 advokater, som af andre, f.eks. medindsatte eller pårørende, jfr. § 8.
Personlig medvirken Kriminalforsorgen kan kræve, at parten medvirker personligt, når det er af  

 betydning for sagens afgørelse.
Dette vil være tilfældet, når en indsat skal  

 have forklaret vilkår for udgang eller prøveløsladelse, eller ved afhøringer  

 i forbindelse med en disciplinærsag.
Krav om partens personlige medvirken vil  

 dog ikke være til hinder for, at en bisidder kan være til stede.
Hensyn til orden og sikkerhed Hensyn til parten Hensyn til sagsbehandlingstiden En partsrepræsentant eller besidder kan kun afvises, hvis der ud fra en  

 helt konkret vurdering foreligger væsentlige hensyn til offentlige eller  

 private interesser, der taler imod, at parten lader sig repræsentere eller  

 bistå.
Hensynet til orden og sikkerhed kan således medføre, at man afviser en  

 bisidder ved forhør i anledning af undvigelse, indsmugling eller lignende.  

 Hensynet til den indsatte/klienten og hensynet til sagens korrekte oplysning  

 kan betyde, at repræsentanten/bisidderen afvises, eksempelvis hvis denne er  

 ganske uegnet til at varetage partens interesser eller måske direkte vil  

 kunne skade parten.
Hensynet til at sagen ikke trækker unødigt i langdrag,  

 vil kunne føre til, at en repræsentant eller bisidder afvises, fordi denne  

 ikke inden rimelig tid vil kunne medvirke i sagen.
En indsats rettigheder og forpligtelser under institutionsopholdet  

 påvirkes ikke af, at han ønsker at optræde som repræsentant eller bisidder  

 for en medindsat.
Man er således som udgangspunkt ikke fritaget for  

 arbejdspligt.
Der bør dog vises smidighed, således at adgangen til at virke  

 som repræsentant eller bisidder ikke rent faktisk gøres illusorisk.
Udelukkelse fra fællesskabet En indsat, der er anbragt i strafcelle, forhørscelle, tvangsmæssig enrum  

 m.v., kan ikke optræde som repræsentant eller bisidder.
En indsat, der optræder som repræsentant eller bisidder, vil som  

 udgangspunkt heller ikke kunne få adgang til at tale med en indsat, der er  

 anbragt i strafcelle, forhørscelle, tvangsmæssig enrum m.v.
Konkrete hensyn  

 vil dog kunne føre til, at han alligevel kan få adgang hertil, såfremt det ud  

 fra ordens- og sikkerhedsmæssige betragtninger skønnes ubetænkeligt.  

 Tilsvarende gør sig gældende, såfremt en repræsentant/bisidder ønsker at have  

 samtale med en indsat fra en anden afdeling, når der efter den gældende  

 ordning ikke er adgang til sådant fællesskab.
Fuldmagt Hvis en indsat lader sig repræsentere eller bistå, skal man sikre sig, at  

 der foreligger fornøden fuldmagt i den konkrete sag og det bør samtidig  

 afklares, hvor vidtgående fuldmagten er.
Dette gælder også, når repræsentant  

 eller bisidder er talsmand.
Tjenestemænd For så vidt angår spørgsmålet om bisidder i disciplinærsager mod  

 tjenestemænd henvises tillige til de særlige regler i tjenestemandslovens  

 kapitel 4.
Partens aktindsigt Omfanget Forvaltningslovens § 9 giver den, der er part i en sag, ret til  

 aktindsigt, hvilket vil sige ret til at blive gjort bekendt med de papirer,  

 dokumenter m.v., der indgår i sagen.
Retten til aktindsigt omfatter således  

 samtlige dokumenter, der vedrører sagen, herunder også indførelser i  

 journaler, registre og andre fortegnelser vedrørende den pågældende sags  

 dokumenter.
Notatpligt I sager, hvor der vil blive truffet afgørelse, skal der gøres notat om  

 indholdet af de mundtlige oplysninger, som en myndighed modtager, vedrørende  

 en sags faktiske omstændigheder.
Dette fremgår af offentlighedslovens § 6.  

 Notatpligten gælder med hensyn til oplysninger, som ikke allerede fremgår af  

 sagen.
Afgørende for, om en oplysning skal noteres ned, er, om oplysningen  

 kan bidrage til at supplere sagens bevismæssige grundlag eller i øvrigt  

 tilvejebringes for at skabe klarhed med hensyn til sagens faktiske  

 omstændigheder.
Notatpligten skal sikre parterne i en sag adgang til at få  

 kendskab til de oplysninger, som indhentes mundligt til brug for afgørelsen  

 af en sag.
Se nærmere om aktindsigt i sådanne tilfælde nedenfor under interne  

 arbejdsdokumenter side 9.
Undtagelser fra adgangen til aktindsigt I.
Sager om ansættelse og forfremmelse I personalesager om ansættelse eller forfremmelse kan ansøgere kun  

 forlange at blive gjort bekendt med de dokumenter, der vedrører de  

 pågældendes egne forhold, herunder også eventuelle underbedømmelser.
For så  

 vidt angår tjenestemænd henvises til tjenestemandslovens § 5, stk. 3-5.
II.
Sager om strafferetlig forfølgning Det følger af forvaltningslovens § 9, stk. 3, at lovens regler om adgang  

 til aktindsigt for parter ikke gælder i sager om strafferetlig forfølgning af  

 lovovertrædelser, jfr. dog § 18. Uden for begrebet "strafferetlig  

 forfølgning af lovovertrædelser" falder sager om fuldbyrdelse af  

 straffedomme m.v. - det vil sige hele Kriminalforsorgens virksomhed.
For den,  

 der er part i sådanne sager, er der således adgang til aktindsigt efter de  

 almindelige regler i forvaltningslovens kapitel 4.
En part i en straffesag kan dog, når sagen er afgjort, forlange at blive  

 gjort bekendt med sagens dokumenter i medfør af bestemmelserne i § 18 og  

 retsplejelovens § 41. Denne afgørelse træffes af den pågældende  

 politimyndighed henholdsvis retten.
Med hensyn til dokumenter fra en  

 afsluttet straffesag, som indgår i en sag i Kriminalforsorgen, henvises til  

 side 11.
I det følgende beskrives yderligere nogle undtagelsesregler.
Disse bør  

 anvendes med varsomhed, idet hovedsynspunktet er, at parten bør have  

 aktindsigt i alle sagens dokumenter.
III.
Interne arbejdsdokumenter Interne arbejdsdokumenter er som udgangspunkt undtaget fra adgangen til  

 aktindsigt, jfr. § 12. Interne arbejdsdokumenter er dokumenter, der er  

 udarbejdet af en myndighed til eget brug, f.eks. referater, notater og  

 journaler.
Som interne arbejdsdokumenter anses tillige brevveksling inden for  

 samme myndighed.
I denne forbindelse bemærkes, at tjenestestederne udgør  

 selvstændige myndigheder i forvaltningslovens forstand.
Internt  

 arbejdsmateriale, som udveksles mellem myndigheder (f.eks. en  

 afdeling/lokalkontor og en anstalt), mister derved karakteren af internt  

 arbejdsmateriale og underlægges derfor reglerne om aktindsigt.
 Selv om der er tale om interne arbejdsdokumenter, skal der dog gives  

 aktindsigt i følgende tilfælde:
 1. Oplysninger vedrørende sagens faktiske omstændigheder, der er  

 af væsentlig betydning for sagens afgørelse og alene indeholdes i interne  

 arbejdsdokumenter.
 2. Dokumenter, der alene gengiver indholdet af myndighedens  

 endelige beslutning vedrørende en sags afgørelse.
 3. Dokumenter, der alene indeholder en gengivelse af oplysninger,  

 som myndigheden efter offentlighedslovens § 6 har haft pligt til at gøre  

 notat om.
 4. Interne dokumenter, der udgør selvstændige dokumenter,  

 udarbejdet for at tilvejebringe bevismæssig eller anden tilsvarende klarhed  

 med hensyn til en sags faktiske omstændigheder.
Rapporter Rapporter i disciplinærsager samt forhørsprotokoller må anses som interne  

 dokumenter, men er undergivet aktindsigt efter bestemmelserne i § 12, stk. 2,  

 og § 13, nr. 3, fordi de indeholder oplysninger af bevismæssig karakter eller  

 på anden tilsvarende måde skaber klarhed med hensyn til sagens faktiske  

 omstændigheder.
Med samme begrundelse vil andre rapporter, f.eks. om ledsaget  

 udgang, hjemmebesøg og virksomhedsbesøg, ligeledes være undergivet  

 aktindsigt.
IV.
Undtagelse af visse oplysninger Ekstrahering Partens adgang til aktindsigt kan efter en konkret afvejning i hvert  

 enkelt tilfælde begrænses, når partens interesse i at få kendskab til  

 oplysninger må vige for afgørende hensyn til parten selv eller andre private  

 eller offentlige interesser, jfr. § 15, stk. 1. Denne bestemmelse nævner  

 bl.a. hensyn til forebyggelse, opklaring og forfølgning af lovovertrædelser,  

 straffyldbyrdelse og lignende samt beskyttelse af sigtede, vidner eller andre  

 i sager om strafferetlig eller disciplinær forfølgning.
Foreligger disse  

 hensyn kun for en del af dokumentet, er det kun denne del, der kan undtages  

 fra partens adgang til aktindsigt, jfr. § 15, stk. 2. Det vil sige, at de  

 oplysninger, der er undergivet aktindsigt, skal uddrages af dokumentet  

 (ekstrahering). Er der kun giver aktindsigt i dele af et dokument med  

 henvisning til § 15, stk. 2, bør der gøres udtrykkeligt opmærksom herpå.
Loven giver således mulighed for at beskytte personer, det være indsatte,  

 ansatte og pårørende, der har givet oplysninger til Kriminalforsorgen om en  

 bestemt indsats forhold.
Man vil ikke generelt kunne undtage ansattes navne i  

 dokumenter fra adgangen til aktindsigt.
Men er der konkret grundlag for at  

 antage, at de pågældende udsættes for en særlig risiko i tilfælde af, at den  

 indsatte får kendskab til deres navne, kan myndigheden som udgangspunkt  

 undtage disse fra aktindsigt.
Indgår der oplysninger fra andre myndigheder i sagen, kan der være tvivl  

 om, hvorvidt disse oplysninger er undtaget adgangen til aktindsigt.
Man bør i  

 så fald derfor høre den pågældende myndighed.
Det vil f.eks. være naturligt  

 at høre den politimyndighed, der har afgivet høringssvar i en udgangssag, før  

 der gives aktindsigt i det pågældende dokument.
 Et andet eksempel herpå er tilfælde, hvor § 808-undersøgelser eller andre  

 dokumenter fra en afsluttet straffesag indgår i behandlingen af en  

 afgørelsessag i Kriminalforsorgen (f.eks. i sager om udgang eller  

 prøveløsladelse). Ved vurderingen af om oplysninger fra disse undersøgelser  

 skal undtages fra partens adgang til aktindsigt, vil det efter  

 omstændighederne være hensigtsmæssigt at høre den politimyndighed, fra hvis  

 sag personundersøgelsen stammer.
Udsættelse af sagens afgørelse Når der anmodes om aktindsigt, må der ikke træffes afgørelse i sagen, før  

 der er taget stilling til anmodningen, og hvis begæringen imødekommes,  

 udsættes sagens afgørelse, indtil parten har haft adgang til at gøre sig  

 bekendt med dokumenterne, jfr. § 11, stk. 1. Dette gælder også, selvom det  

 fremgår, at pågældende allerede er bekendt med indholdet af de akter, der  

 gives aktindsigt i.
Frist Fristen for udsættelsen af sagen kan ikke angives generelt, men afhænger  

 bl.a. af, om sagen er af hastende karakter, omfanget af aktindsigten,  

 oplysningernes karakter og partens mulighed for at varetage sine interesser.  

 I almindelighed vil en frist på 14 dage være tilstrækkelig.
Hvis afgørende hensyn taler for, at afgørelsen træffes meget hurtigt, vil  

 fristen kunne fastsættes til få timer.
Endvidere vil man helt kunne undlade  

 at udsætte sagen, såfremt partens interesse i udsættelse bør vige for  

 væsentlige hensyn til offentlige eller private interesser, jfr. § 11, stk. 2.  

 Det vil f.eks. kunne være tilfældet, hvor der skal ske en disciplinær  

 overførsel af en indsat.
Man skal dog være yderst tilbageholdende med at  

 anvende denne undtagelsesbestemmelse.
 Se i øvrigt reglerne om partshøring.
Hvem træffer afgørelse om aktindsigt? Den myndighed, der i øvrigt afgør sagen Ansøgninger om aktindsigt afgøres af den myndighed, der i øvrigt har  

 afgørelsen i den pågældende sag, jfr. § 16. Det er således uden betydning, at  

 dokumentet i øvrigt hidrører fra en anden myndighed.
Afgørelsen skal træffes  

 snarest.
Kan det ikke ske inden 10 dage, skal der gives en begrundelse  

 herfor, og parten skal samtidig orienteres om, hvornår afgørelse i  

 aktindsigtsspørgsmålet kan forventes at foreligge.
Har Kriminalforsorgen ved vurderingen af om en oplysning skal undtages fra  

 partens adgang til aktindsigt foretaget høring af den, oplysningen angår  

 (f.eks. en anden myndighed eller en sagkyndig, som har afgivet en erklæring)  

 kan aktindsigt ikke nægtes blot under henvisning til den modtagne udtalelse.  

 Kriminalforsorgen skal selvstændigt tage stilling til spørgsmålet om  

 aktindsigt.
Det gælder også, hvor oplysningerne angår offentlige interesser,  

 og der er indhentet en udtalelse fra en anden offentlig myndighed.
Aktindsigtens gennemførelse Hvornår Retten til aktindsigt har man på ethvert tidspunkt af sagens behandling,  

 og også efter at sagen er afsluttet.
 Ansøgeren skal angive den sag, der ønskes aktindsigt i, men  

 Kriminalforsorgen skal om fornødent hjælpe med at finde frem til sagen, jfr.  

 § 9, stk. 1. Man kan kun afslå at behandle spørgsmål om aktindsigt, hvis  

 sagen ikke uden uforholdsmæssigt besvær kan identificeres, jfr. § 9, stk. 2.
 Begærer en part aktindsigt i et betydeligt antal dokumenter, kan det være  

 hensigtsmæssigt at tale med parten for nærmere at få fastlagt, hvilke  

 dokumenter der er behov for at få udleveret.
Udlevering af kopier Har det betydning for en parts mulighed for at varetage sine interesser at  

 få en kopi af sagens dokumenter, skal en begæring herom imødekommes.
Er der  

 tale om et overordentligt stort antal dokumenter, eller er der risiko for, at  

 kopier af de pågældende dokumenter kan blive udnyttet på retsstridig måde,  

 jfr. § 16, stk. 3, kan begæringen om kopi afslås.
Kan kopi ikke udleveres,  

 gennemføres aktindsigten ved gennemsyn.
 Parten kan ikke kræve flere kopier af samme dokument, medmindre tidligere  

 udleverede kopier er bortkommet, uden at dette er partens skyld.
Der opkræves ikke betaling for den første fotokopi af et eller flere  

 dokumenter, jfr.
Justitsministeriets bekendtgørelse nr. 646 af 18. september  

 1986 om betaling for afskrifter og fotokopier, der udleveres i henhold til  

 forvaltningsloven.
Ugyldighed Uberettiget afslag på en begæring om aktindsigt, der fremsættes, før sagen  

 er afgjort, kan efter omstændighederne medføre, at afgørelsen i sagen bliver  

 ugyldig, se nærmere herom ovenfor side 1.
Partshøring Hvornår er er pligt til at høre parten? Hvis en part i en sag ikke kan antages at være bekendt med, at  

 Kriminalforsorgen er i besiddelse af bestemte oplysninger om sagens faktiske  

 omstændigheder, må der ikke træffes afgørelse, for Kriminalforsorgen har  

 gjort parten bekendt med oplysningerne og givet denne lejlighed til at  

 fremkomme med en udtalelse, jfr. § 19, stk. 1. Det gælder dog kun, hvis  

 oplysningerne er til ugunst for den pågældende part og er af væsentlig  

 betydning for sagens afgørelse.
Der kan således være høringspligt med hensyn  

 til oplysninger, som parten kender i forvejen.
Det afgørende er, om den  

 pågældende ved, at oplysningerne indgår i sagen med betydelig vægt.
 Oplysninger vedrørende sagens faktiske omstændigheder kan blandt andet  

 fremgå af rapporter i disciplinær- og klagesager, udtalelser fra en afdeling  

 om forløbet af tidligere tilsynsperioder, udgangsrapporter, indstillinger om  

 den pågældende fra anstalter, arresthuse og afdelinger, lægelige oplysninger,  

 herunder erklæringer fra anstaltslæger m.v.
Parten skal ikke gøres bekendt med sådanne oplysninger, hvis afgørende  

 hensyn til parten selv eller til andre private eller offentlige interesser  

 taler imod.
Det kan f.eks. være tilfældet, hvis politiet i en  

 udgangshøringssag oplyser, at den indsatte er indblandet i ny kriminalitet,  

 og oplysning om politiets høringssvar kan ødelægge efterforskningen.
 I sager om uansøgt afsked og i disciplinærsager mod ansatte gælder en  

 udvidet partshøring, d.v.s. partshøring over både sagens faktiske  

 omstændigheder og den retlige bedømmelse.
Hvordan gennemføres partshøringen? Skal en sag, der er undergivet partshøring, forelægges direktoratet, bør  

 tjenestestedet samtidig med fremsendelsen udlevere den pågældende kopi af  

 materialet med henblik på, at den pågældende selv kan komme med bemærkninger  

 over for direktoratet.
Tidsfrister Parten bør i almindelighed have en frist på 14 dage med henblik på  

 afgivelse af en udtalelse.
Parten skal i denne forbindelse gøres bekendt med,  

 at sagen vil blive afgjort på det foreliggende grundlag, såfremt udtalelsen  

 ikke foreligger inden udløbet af fristen.
Fristen bør forlænges, hvis parten  

 fremsætter et rimeligt begrundet ønske herom.
Undladelse af partshøring Partshøring kan undlades i de tilfælde, der er nævnt i § 19, stk. 2.  

 Særlig to situationer vil være relevante for Kriminalforsorgen, nemlig hvor  

 partens interesse i udsættelse findes at burde vige for væsentlige hensyn til  

 offentlige eller private interesser, der taler imod en sådan udsættelse,  

 eller hvor parten ikke har ret til aktindsigt efter reglerne i kapitel 4.  

 Partshøring kan derfor undlades i de tilfælde, hvor man kan begrænse retten  

 til aktindsigt, jfr. forvaltningslovens § 15, der er nærmere omtalt på side  

 10.
 Endvidere kan man undlade partshøring i klagesager, hvor der ikke er  

 fremkommet nye oplysninger i forhold til den sag, der klages over (hvor der  

 må forudsættes at være sket partshøring).
 Der henvises i øvrigt til direktoratets cirkulære af 28. juli 1977 om  

 behandlingen af klager fra indsatte (KC C-4-2) og til Justitsministeriets  

 cirkulæreskrivelse af 20. februar 1976 om fremgangsmåden ved indberetning af  

 vilkårsovertrædelser begået af prøveløsladte (KC L-1-6).
Ugyldighed Undladelse af partshøring kan efter omstændighederne medføre at afgørelsen  

 i sagen bliver ugyldig, se nærmere herom ovenfor side 1.
Udsættelse af sagens afgørelse Parten har i medfør af § 21 ret til på ethvert tidspunkt af en sags  

 behandling at forlange, at sagens afgørelse udsættes, indtil vedkommende har  

 afgivet en udtalelse til sagen.
Dette gælder dog ikke, hvis udsættelsen vil  

 medføre overskridelse af en lovbestemt frist for sagens afgørelse.
Endvidere  

 vil sagen ikke kunne forlanges udsat i tilfælde, hvor partens interesse i, at  

 sagens afgørelse udsættes, findes at burde vige for væsentlige hensyn til  

 offentlige eller private interesser, der taler imod en sådan udsættelse.
 Der kan eventuelt fastsættes en frist for parten til at afgive en  

 udtalelse i sagen.
Begrundelse Skriftlige afgørelser En skriftlig afgørelse skal begrundes, medmindre afgørelsen fuldt ud giver  

 den pågældende part medhold, jfr. § 22. Det bemærkes, at der ikke kan stilles  

 krav om, at en afgørelse skal være skriftlig.
Mundtlige afgørelser En mundtlig afgørelse skal efter begæring begrundes skriftligt, medmindre  

 afgørelsen fuldt ud giver den pågældende part medhold.
Anmodningen om  

 begrundelse skal fremsættes over for myndigheden inden 14 dage efter, at  

 parten har modtaget afgørelsen.
Den skriftlige begrundelse skal gives  

 snarest, og kan den ikke gives inden 14 dage, skal parten have en forklaring  

 herpå, herunder oplysning om, hvornår han kan forvente at modtage  

 begrundelsen, jfr. § 23.
Indholdet af begrundelsen Begrundelsen skal forklare, hvorfor afgørelsen har fået netop det indhold.  

 Dette skal bl.a. ske ved en præcis henvisning til de retsregler og den  

 praksis, som afgørelsen er truffet i henhold til.
Beror afgørelsen på et  

 administrativt skøn, skal begrundelsen tillige angive de hovedhensyn, der har  

 været bestemmende for skønsudøvelsen, jfr. § 24, stk. 1. I en udgangssag vil  

 det f.eks. ikke være tilstrækkeligt at afslå udgang under henvisning til  

 "fare for misbrug". Afgørelsen skal angive, hvorfor man skønner, at  

 der foreligger fare for misbrug, eksempelvis ved henvisning til  

 kriminalitetens art eller kriminalitet under tidligere udgange.
I de tilfælde, hvor begrundelsen for et afslag er, at der ikke findes  

 grundlag for at fravige en altovervejende hovedregel på området, kan  

 begrundelsen oftest indskrænkes til en henvisning hertil.
Dette gælder i  

 hvert fald, hvor hovedreglen har hjemmel i lov eller regler udstedt i henhold  

 til lov.
 I begrundelsen skal der tillige tages stilling til de væsentlige  

 argumenter, som parten har anført.
 Om fornødent skal begrundelsen indeholde en kort redegørelse for de  

 oplysninger vedrørende sagens faktiske omstændigheder, som er tillagt  

 væsentlig betydning for afgørelsen, jfr. § 24, stk. 2.
 Særvilkår i forbindelse med løsladelse på prøve eller udgang begrundes  

 mundligt eller skriftligt ved drøftelsen med den indsatte.
 Begrundelsens indhold kan begrænses for så vidt angår oplysninger, som  

 parten efter § 15 ikke vil kunne få aktindsigt i, jfr. § 24, stk. 3.
 I personalesager kan begrundelsen for afslag til ansøgere til  

 ikke-chargestillinger normalt begrænses til en oplysning om, at stillingen er  

 besat til anden side, samt hvor mange ansøgere, der har været til stillingen.  

 Såfremt der ved udvælgelsen er lagt vægt på bestemte egenskaber, erfaringer  

 eller baggrund, nævnes dette i begrundelsen.
 Afslag på ansøgninger om deltagelse i kurser skal begrundes.
Klageadgang En skriftlig afgørelse skal være ledsaget af en klagevejledning  

 indeholdende oplysning om klageinstans, fremgangsmåden ved indgivelse af  

 klage, herunder om eventuel frist, medmindre afgørelsen fuldt ud giver den  

 pågældende part medhold, jfr. § 25. Der skal også vejledes om eventuel  

 klageadgang til andre myndigheder end Justitsministeriet, Direktoratet for  

 Kriminalforsorgen (f.eks. sundhedsvæsenets Patientklagenævn, Arbejdstilsynet,  

 Levnedsmiddelkontrollen mv).
Tavshedspligt Hvilke oplysninger er undergivet tavshedspligt? Straffelovens § 152 og forvaltningslovens § 27, stk. 1, præciserer den  

 generelle tavshedspligt for alle, der virker inden for den offentlige  

 forvaltning.
Man har tavshedspligt med hensyn til en oplysning, når den ved  

 lov eller anden gyldig bestemmelse er betegnet som fortrolig, eller når det  

 er nødvendigt at hemmeligholde den for at varetage væsentlige hensyn til  

 offentlige eller private interesser, f.eks. oplysninger om  

 sikkerhedsforanstaltninger i institutionerne.
 Tavshedspligten betyder også, at der ikke er fri adgang til at videregive  

 og drøfte fortrolige oplysninger de ansatte imellem, medmindre oplysningerne  

 er af betydning for udførelsen af vedkommende medarbejders opgaver, jfr. også  

 § 32, se side 20.
I § 27, stk. 1, er der foretaget en opregning af de hensyn, der efter en  

 konkret vurdering i hvert enkelt tilfælde kan føre til, at en oplysning er  

 undergivet tavshedspligt.
Af særlig betydning for Kriminalforsorgen er reglen  

 i stk. 1, nr. 3, der pålægger tavshedspligt navnlig for at varetage hensyn  

 til forebyggelse, efterforskning og forfølgning af lovovertrædelser samt  

 straffuldbyrdelse og beskyttelse af sigtede, vidner eller andre i sager om  

 strafferetlig eller disciplinær forfølgning samt reglen i stk. 1, nr. 6, der  

 nævner hensynet til enkeltpersoners private forhold.
Tavshedspålæg § 27,  stk. 3, giver Kriminalforsorgen mulighed for at  

 pålægge en person uden for den offentlige forvaltning tavshedspligt med  

 hensyn til fortrolige oplysninger, som Kriminalforsorgen måtte videregive  

 uden at være forpligtet hertil.
Et sådant pålæg kan f.eks. gives en privat  

 arbejdsgiver i en frigangssag.
Arbejdsgiveren vil kunne straffes, hvis han  

 tilsidesætter pålægget.
Pålæg bør derfor kun gives efter en konkret og  

 omhyggelig vurdering.
Begrænsninger i tavshedspligten Videregivelse eller udnyttelse af fortrolige oplysninger er kun omfattet  

 af straffelovens og forvaltningslovens regler om tavshedspligt, såfremt  

 videregivelsen eller udnyttelsen har være uberettiget.
Det vil sige, at der kan videregives fortrolige oplysninger, såfremt  

 videregivelsen kan siges at være berettiget.
I vurderingen af hvornår  

 videregivelse er berettiget, vil blandt andet indgå karakteren af den  

 pågældende oplysning og modtagerens saglige behov for at få kendskab til  

 oplysningen.
Jo mere følsom en oplysning er, desto mere snæver vil adgangen  

 til at videregive oplysningen være.
Ved vurderingen af spørgsmålet om  

 videregivelsens berettigelse kan der tillige tages hensyn til, om en  

 tilsvarende videregivelse til en anden forvaltningsmyndighed ville være  

 berettiget efter bestemmelsen i forvaltningslovens § 28, jfr. nedenfor side  

 17 ff.
Som eksempel på en situation, hvor videregivelse af fortrolige oplysninger  

 kan være berettiget, kan nævnes oplysninger til en kreditor om en indsats  

 afsoningssted.
En kreditor vil som udgangspunkt have en retlig interesse i at  

 få oplysning om, hvor debitor opholder sig, da dette er nødvendigt med  

 henblik på at foretage skridt til opkrævning eller inddrivelse af en  

 dokumenteret fordring, der er forfalden til betaling.
Man vil derfor mod den  

 indsattes ønske kunne videregive oplysninger om den pågældendes afsoningssted  

 efter en konkret vurdering af pågældende kreditors retlige interesse, og  

 såfremt det i øvrigt skønnes ubetænkeligt.
Kriminalforsorgen vil derfor i  

 disse tilfælde være berettiget til at oplyse, hvor en indsat opholder sig,  

 selvom denne oplysning er fortrolig.
Derimod vil det ikke være berettiget at  

 oplyse om løsladelsestidspunkt, da denne oplysning ikke er nødvendig for at  

 foretage inddrivelse eller lignende.
Videregivelse af oplysninger til andre (danske)  

 forvaltningsmyndigheder Forvaltningslovens §§ 28-32 indeholder nærmere regler om, i hvilke  

 tilfælde en forvaltningsmyndighed må og eventuelt skal videregive fortrolige  

 oplysninger til en anden forvaltningsmyndighed.
Det bemærkes, at spørgsmålet  

 om videregivelse af oplysninger til udenlandske myndigheder behandles efter §  

 27.
Rent private forhold Videregivelsesreglerne sondrer mellem oplysninger om enkeltpersoners  

 "rent private forhold" (§ 28, stk. 1) og "andre fortrolige  

 oplysninger" (§ 28, stk. 3). Ved afgørelsen af, om en oplysning vedrører  

 "rent private forhold" eller blot i øvrigt skal behandles som  

 fortrolig, skal der lægges vægt på, om oplysningen direkte eller indirekte  

 afslører særligt følsomme forhold i forbindelse med den pågældendes  

 privatliv.
Oplysninger om enkeltpersoners "rent private forhold" omfatter  

 bl.a. oplysninger om - race, religion, og hudfarve, - politiske, foreningsmæssige, seksuelle og strafbare forhold, - helbredsforhold, - væsentlige sociale problemer og - misbrug af nydelsesmidler.
 Oplysninger af denne karakter må som udgangspunkt ikke videregives til  

 andre forvaltningsmyndigheder.
 Det er derfor vigtigt, at man allerede i forbindelse med udfærdigelse af  

 notater og lignende til sagen nøje overvejer, i hvilket omfang det er  

 nødvendigt at medtage oplysninger af denne karakter.
Der gælder dog følgende undtagelser fra forbudet mod at videregive  

 disse oplysninger til andre forvaltningsmyndigheder, jfr. § 28, stk. 2 I.
Samtykke Der kan ske videregivelse, når den, som oplysningerne angår, har givet sit  

 samtykke til videregivelsen (stk. 2, nr. 1).
Unge under 18 år Vedrører oplysningen en person under 18 år, skal samtykke som hovedregel  

 indhentes fra forældremyndighedsindehaveren og eventuelt tillige fra den unge  

 selv.
Samtykke fra den unge selv kan dog være tilstrækkeligt, hvis det på  

 grund af sagens hastende karakter ikke er muligt at indhente samtykke fra  

 forældremyndigheden, eller den unge ikke ønsker forældrene inddraget i sagen.  

 I sidstnævnte tilfælde er det en forudsætning, at den unge forinden er  

 orienteret om, hvilke oplysninger der videregives, den sammenhæng,  

 oplysningerne skal indgå i, og at den unge må antages at have den fornødne  

 modenhed til at forstå, hvad samtykke eller nægtelse heraf indebærer.
Psykisk syge Er der tale om en psykisk syg, der må antages ikke at forstå, hvad  

 samtykke eller nægtelse heraf vil indebære, vil samtykke fra en nær pårørende  

 kunne accepteres efter en konkret vurdering.
Såfremt dette f.eks. på grund af  

 sagens hastende karakter ikke er muligt, vil videregivelsen eventuelt kunne  

 ske uden samtykke efter § 28, stk. 2, nr. 3, såfremt videregivelse sker til  

 varetagelse af hensynet til den, oplysningerne angår, jfr. nærmere nedenfor.
Samråd Forud for afholdelse af samråd, hvor repræsentanter for flere  

 forvaltningsmyndigheder deltager og i den forbindelse udveksler fortrolige  

 oplysninger, skal der indhentes samtykke fra den umyndige/psykisk syge samt  

 fra indehaveren af forældremyndigheden/værgen.
Samtykkets form Samtykket skal som hovedregel meddeles skriftligt og indeholde oplysninger  

 om, hvilken type oplysninger, der må videregives, til hvem oplysningerne må  

 videregives og til hvilket formål, jfr. § 28, stk. 4. Kravet om skriftlighed  

 kan dog fraviges, når sagens karakter eller omstændighederne i øvrigt taler  

 derfor.
Der der herved navnlig tænkt på hastesager.
Et mundtligt samtykke vil  

 også kunne være tilstrækkeligt, hvis det f.eks. sker i forbindelse med, at en  

 indsat/klient har anmodet en af Kriminalforsorgens medarbejdere om at være  

 behjælpelig med kontakt til andre myndigheder.
 Er et samtykke meddelt mundtligt, skal der gøres notat om samtykket.
 Et samtykke bortfalder senest 1 år efter, at det er givet.
 Eksempler på samtykkeerklæringer er optrykt som bilag 3 til vejledningen.
II.
Oplysningspligt i medfør af lov m.v.
 Videregivelse kan ske, hvis det følger af lov eller bestemmelse fastsat i  

 henhold til lov, at oplysningerne skal videregives (nr. 2). Det følger bl.a.  

 af direktoratets cirkulæreskrivelse af 19. august 1994 om indberetning til de  

 sociale myndigheder m.fl., at der i henhold til bistandsloven er pligt til at  

 indberette om indsættelse og løsladelse.
 Endvidere kan nævnes oplysningspligten i henhold til §§ 19 og 20 i  

 bistandsloven, hvorefter personer, der udøver offentlig tjeneste eller hverv,  

 skal underrette kommunen, hvis de får kendskab til forhold, der giver  

 formodning om, at en person har behov for social bistand.
 Endelig gælder der i medfør af skattekontrollovens § 8D en  

 oplysningspligt, således at man er pligtig til på forlangende at meddele  

 skattemyndighederne oplysninger, når det må antages, at disse vil være af  

 væsentlig betydning for skatteligningen.
III.
Konkret afvejning Videregivelse kan endvidere ske, hvis hensynet til videregivelsen klart  

 overstiger de interesser, der begrunder forbudet mod videregivelse (nr. 3).  

 Der skal foretages en konkret afvejning af på den ene side den interesse, som  

 den, oplysningen vedrører, har i, at oplysningen hemmeligholdes, og på den  

 anden side karakteren og betydningen af de private eller offentlige  

 interesser, der kan begrunde, at oplysningen videregives til en anden  

 forvaltningsmyndighed.
Bestemmelsen forudsættes således, at der er tale om et værdispring mellem  

 på den ene side interessen i, at oplysningen ikke videregives, og på den  

 anden side interessen i at oplysningen videregives.
Bestemmelsen sikrer  

 bl.a., at oplysninger kan og efter § 31 skal videregives til en anden  

 myndighed, når væsentlige hensyn til offentlige interesser klart taler for  

 det, f.eks. det offentliges interesse i, at alvorligere forbrydelser søges  

 forebygget, efterforsket og retsforfulgt.
IV.
Nødvendigt led i sagens behandling eller for gennemførelse af  

 tilsyns- eller kontrolopgaver Videregivelse af rent private oplysninger kan ske, hvis det er et  

 nødvendigt led i behandlingen af en sag hos den myndighed, der sidder inde  

 med oplysningerne (nr. 4, 1. led). Det betyder, at der kan videregives  

 fortrolige oplysninger, hvis det er nødvendigt at forelægge sagen for en  

 anden myndighed til udtalelse, inden sagen afgøres, f.eks. høring af seneste  

 afsoningssted i forbindelse med anmeldelse af indsatte med henblik på  

 afgørelse om anbringelsessted, eller fremsendelse af oplysninger til en  

 afdeling med henblik på en vurdering af fastsættelse af eventuelle vilkår i  

 forbindelse med prøveløsladelse.
Der må dog i så fald ikke videregives flere  

 oplysninger end nødvendigt for den anden myndigheds vurdering af sagen.
 I forbindelse med behandlingen af en klagesag kan det være nødvendigt at  

 videregive fortrolige oplysninger, for at klageinstansen kan træffe  

 afgørelse.
Bestemmelsen finder også anvendelse i de tilfælde, hvor løsningen af de  

 opgaver, der efter lovgivningen pålægges myndighederne, forudsætter et  

 samvirke mellem flere myndigheder.
Som eksempel kan nævnes politiets  

 forpligtelse til at underrette tilsynsmyndigheden om vilkårsovertrædelser mv.  

 begået af personer, der er undergivet tilsyn af Kriminalforsorgen.
 Endelig kan videregivelse ske, hvis det er nødvendigt for, at en myndighed  

 kan gennemføre tilsyns- eller kontrolopgaver (nr. 4, 2. led). Det vil sige,  

 at der kan videregives fortrolige oplysninger, hvis det er nødvendigt i  

 forbindelse med direktoratets virksomhed som overordnet myndighed i forhold  

 til de enkelte tjenestesteder, f.eks. når Rejseinspektionen foretager  

 inspektion af de enkelte tjenestesteder.
Andre fortrolige oplysninger "Andre fortrolige oplysninger" (§ 28, stk. 3) omfatter bl.a.  

 oplysninger, der er fortrolige af hensyn til offentlige interesser, jf.  

 nærmere opregningen i forvaltningslovens § 27, stk. 1, nr. 1-5, samt  

 oplysninger om enkeltpersoners forhold, der ikke kan betragtes som "rent  

 private". Det kan f.eks. være oplysninger om økonomi, familieforhold  

 osv.
 Sådanne oplysninger kan videregives, når det må antages, at oplysningen  

 vil være af væsentlig betydning for den anden myndigheds virksomhed eller for  

 en afgørelse, som myndigheden skal træffe.
Pligt til at videregive oplysninger Bestemmelsen i forvaltningslovens § 31 indebærer, at en  

 forvaltningsmyndighed skal imødekomme en begæring fra en anden  

 forvaltningsmyndighed om udlevering af en oplysning, når myndigheden efter §§  

 28 og 30 eller lovregler i anden lovgivning er berettiget hertil.
Det er den  

 myndighed, der besidder oplysningen, der afgør om videregivelse efter  

 forvaltningsloven er berettiget.
Indhentelse af oplysninger fra andre myndigheder I forvaltningslovens § 32 er der en generel regel om indhentelse af  

 oplysninger.
Bestemmelsen medfører, at Kriminalforsorgens personale ikke må  

 indhente fortrolige oplysninger om indsatte/klienter, medmindre det er  

 nødvendigt til brug for udførelsen af deres opgaver.
Ansøgningssager Herudover er der en speciel regel om indhentelse af oplysninger i sager,  

 der rejses ved ansøgning (§ 29). I sådanne sager må oplysninger om ansøgerens  

 "rent private forhold" ikke indhentes hverken fra andre dele af  

 samme forvaltning eller fra en anden forvaltningsmyndighed (§ 29, stk. 1),  

 medmindre der foreligger samtykke hertil (§ 29, stk. 2, nr. 1), det følger af  

 lov eller bestemmelser fastsat i medfør af lov (nr. 2) eller - i helt  

 ekstraordinære tilfælde - hvis hensynet til ansøgeren eller tredjemand klart  

 overstiger ansøgerens interesse i, at oplysningen ikke indhentes (nr. 3).
I sager, hvor der ansøges om tilladelse til f.eks. udgang eller besøg,  

 skal der således foreligge samtykke fra ansøgeren, før der eventuelt  

 indhentes oplysninger om denne i Kriminalregisteret.
Såfremt der i  

 kriminalregisteret er registreret en verserende sag på pågældende, omfatter  

 samtykket ikke en tilladelse til at indhente oplysninger hos politiet om den  

 verserende sag.
Hvis der i en udgangssag (tillige) ønskes indhentet  

 oplysninger om den person, som der er søgt om tilladelse til besøg hos, skal  

 denne persons samtykke indhentes, jfr. lov om offentlige myndigheders  

 registre.
Indhentelse af oplysninger fra andre anstalter, afdelinger m.v.  

 kræver ligeledes samtykke.
Sagsbehandling i arresthuse En repræsentant for Kriminalforsorgens lokale afdeling er at betragte som  

 medarbejder i arresthuset, når der sker sagsbehandling vedrørende de  

 indsatte.
Der skal derfor ikke indhentes samtykke til udveksling af  

 fortrolige oplysninger til brug for sagsbehandlingen.
Sager om prøveløsladelse eller overførsel efter § 49, stk. 2 Sager om løsladelse på prøve efter straffelovens § 38, stk. 2, samt sager  

 om overførsel efter straffelovens § 49, stk. 2, betragtes som  

 ansøgningssager, selv om de rejses på institutionens initiativ, idet der  

 efter straffeloven ikke er pligt for Kriminalforsorgen til at rejse sådanne  

 sager.
Der er derimod efter straffeloven pligt til at rejse sag om løsladelse  

 på prøve efter straffelovens § 38, stk. 1. Disse sager skal derfor ikke  

 behandles som ansøgningssager.
Personalesager I personalesager skal der foreligge samtykke fra en ansøger, før der kan  

 indhentes oplysninger om dennes private forhold f.eks. fra Kriminalregisteret  

 eller tidligere offentlige arbejdsgivere.
Tilsvarende gælder om indhentelse  

 af oplysninger om rent private forhold fra et andet tjenestested under  

 Kriminalforsorgen i sager om forflyttelse/forfremmelse m.v. i  

 Kriminalforsorgen.
Retsvirkning af manglende samtykke Nægter ansøgeren at give samtykke, må sagen behandles på det foreliggende  

 grundlag, hvilket efter omstændighederne kan medføre afslag på ansøgningen.
Uskrevne forvaltningsretlige regler Uskrevne forvaltningsretlige regler Udover forvaltningsloven gælder der en række uskrevne forvaltningsretlige  

 regler, som navnlig har fundet udtryk i domstolsafgørelser, den  

 forvaltningsretlige litteratur og i det meget store antal udtalelser, der er  

 afgivet af Folketingets Ombudsmand.
Sagens oplysning Kriminalforsorgen skal således - eventuelt i samarbejde med andre  

 myndigheder - sørge for, at de nødvendige oplysninger til en sags afgørelse  

 foreligger.
Dette kan eventuelt ske ved, at ansøgeren opfordres til at  

 tilvejebringe yderligere oplysninger, herunder eventuelt få foretaget  

 lægelige undersøgelser.
Sagsbehandlingstiden Forvaltningsloven indeholder ikke generelle regler om  

 sagsbehandlingstiden, men det følger af god forvaltningsskik, at  

 Kriminalforsorgen ekspederer henvendelser m.v. så hurtigt som muligt.
Såfremt  

 det ikke har været muligt at svare inden for en vis kortere tid, skal man  

 orientere om, hvorpå sagen beror og så vidt muligt, hvornår afgørelsen kan  

 forventes at foreligge.
Rykkerskrivelser, som er rimeligt begrundet i  

 sagsbehandlingstiden, bør i almindelighed besvares med det samme med  

 oplysning om, hvorpå sagen beror og så vidt muligt, hvornår afgørelsen kan  

 forventes at foreligge.
KAPITEL 2. OFFENTLIGHEDSLOVEN Hvad giver offentlighedsloven mulighed for? Aktindsigt for borgerne og pressen Offentlighedsloven giver borgerne og pressen adgang til aktindsigt, det  

 vil sige til i et nærmere bestemt omfang at forlange at blive gjort bekendt  

 med de papirer og dokumenter m.v., der indgår i en sag i den offentlige  

 forvaltning.
Hvilke sager er omfattet af loven? Al virksomhed Offentlighedsloven gælder som hovedregel for al virksomhed, der udøves af  

 den offentlige forvaltning, jfr. § 1. Adgangen til aktindsigt omfatter  

 således ikke blot dokumenter i sager, hvori myndigheder skal træffe konkrete  

 afgørelser i forhold til borgerne, men også dokumenter i sager om  

 udarbejdelse af generelle retsforskrifter og i sager om anden offentlig  

 virksomhed, herunder faktisk forvaltningsvirksomhed, som nærmere beskrevet  

 ovenfor i kapitel 1.
Sager inden for strafferetsplejen er undtaget Undtaget er sager inden for strafferetsplejen, herunder sager om  

 fuldbyrdelse af straffedomme, jfr. § 2.
Det betyder, at der på den ene side ikke er adgang til aktindsigt med  

 hensyn til konkrete sager, der vedrører straffuldbyrdelsen, f.eks. sager om  

 udgang, prøveløsladelse, indskærpelse af vilkår og lignende, og at der på den anden side er adgang til aktindsigt med hensyn til  

 kriminalforsorgens almindelige administration og forvaltning, f.eks.  

 arbejdsdrift, forplejning, undervisning, fritidsvirksomhed og lignende.
 Undtaget er ligeledes sager om ansættelse og forfremmelse af personale.  

 Dette gælder dog ikke sager om lokalløn, tjenesterejser, afsked og  

 disciplinær forflyttelse, jfr. i øvrigt 1. kontors skrivelse af 20. februar  

 1997, j.nr. 94-1314-10.
Hvem har adgang til aktindsigt? Som hovedregel har enhver adgang til aktindsigt, jfr. § 4, stk. 1.
 Den, hvis personlige forhold er omtalt i et dokument, har en videregående  

 adgang til aktindsigt, jfr. § 4, stk. 2.
 Parters adgang til aktindsigt er som ovenfor nævnt reguleret i  

 forvaltningsloven.
Omfanget af aktindsigt Retten til aktindsigt omfatter som hovedregel alle papirer m.v., der  

 indgår i en sag samt indførelser i journaler, registre og andre fortegnelser  

 vedrørende den pågældende sags dokumenter, jfr. § 5.
Notatpligt For at sikre, at papirer m.v. indeholder alle relevante oplysninger,  

 således at borgernes adgang til aktindsigt ikke gøres illusorisk, har  

 forvaltningen ifølge § 6 pligt til at gøre skriftligt notat, når den modtager  

 mundtlige oplysninger vedrørende en sags faktiske omstændigheder, der er af  

 betydning for sagens afgørelse.
Undtagelser fra adgangen til aktindsigt Interne arbejdsdokumenter Interne arbejdsdokumenter er som udgangspunkt undtaget fra aktindsigt,  

 jfr. § 7. Faktiske omstændigheder, der er af væsentlig betydning for sagen,  

 skal dog oplyses, selv om papiret i øvrigt er undtaget fra aktindsigt.
 Interne arbejdsdokumenter er dokumenter, der udarbejdes af en myndighed  

 til eget brug, og dokumenter, der alene sendes mellem forskellige kontorer  

 m.v. inden for samme myndighed.
 Interne dokumenter er dog, jfr. § 8, undergivet aktindsigt, såfremt de  

 alene indeholder endelige beslutninger eller notat om faktiske oplysninger  

 udfærdiget i medfør af offentlighedslovens § 6. Det samme gælder, hvis der er  

 tale om rapporter, der sikrer bevis og lignende, eller interne cirkulærer.
Oplysninger om enkeltpersoners private forhold Visse oplysninger kan endvidere undtages fra adgangen til aktindsigt.
Det  

 gælder f.eks. oplysninger om enkeltpersoners private forhold, jfr. § 12. Det  

 er også muligt at begrænse aktindsigten i det omfang, det f.eks. er  

 nødvendigt til forebyggelse, opklaring og forfølgning af lovovertrædelser,  

 straffuldbyrdelse og lignende samt beskyttelse af sigtede, vidner eller andre  

 i sager om strafferetlig eller disciplinær forfølgning, jfr. § 13.
 Tilsvarende gælder ved undvigelsesager, der som udgangspunkt er undergivet  

 offentlig, men helt eller delvis vil kunne undtages på grund af hensynet til  

 institutionernes sikkerhed eller hensynet til enkeltpersoners private  

 forhold.
 Er kun en del af dokumentet omfattet af undtagelsesbestemmelserne, skal  

 den pågældende gøres bekendt med dokumentets øvrige indhold, jfr. § 12, stk.  

 2 og § 13, stk. 2.
Hvem træffer afgørelse om aktindsigt? Er der tale om en afgørelsessag, afgør den myndighed, der skal træffe  

 afgørelse i den konkrete sag, normalt også spørgsmålet om aktindsigt, jfr. §  

 15.
 I andre tilfælde afgør den myndighed, der har dokumenterne i besiddelse,  

 aktindsigtsspørgsmålet.
Tidsfrist Ansøgninger om aktindsigt skal normalt afgøres snarest, og er ansøgning  

 ikke imødekommet eller afslået inden 10 dage, skal der gives en forklaring  

 herpå, jfr. § 16.
Klage Afgørelser om aktindsigt kan påklages særskilt til den myndighed, som er  

 den normale klageinstans, jfr. § 15, stk. 2.
Udlevering af kopier Begæring om at få fotokopi af en sags dokumenter skal i almindelighed  

 imødekommes, medmindre særlige forhold, herunder antallet af dokumenter,  

 dokumenternes karakter eller deres form, taler imod det.
Betaling Der kan opkræves 10 kr. for første side og 1 kr. for hver påbegyndt  

 følgende side af en sags dokumenter, jfr.
Justitsministeriets bekendtgørelse  

 nr. 647 af 16. september 1986 om betaling for afskrifter og fotokopier, der  

 udleveres i henhold til lov om offentlighed i forvaltningen.
