Nr LSF 158 Forslag til Lov om almene boliger m.v.
Fremsat af boligministeren (Ole Løvig Simonsen) den 18. januar 1996 Vedtaget ved tredjebehandling den 10. maj 1996 Lov nr. 374 af 22/05/1996 Kapitel 1 Almen boligvirksomhed Definitioner m.v.
 § 1. En almen boligorganisation er:
 1) En boligorganisation, der i medfør af denne lov er godkendt af  

 kommunalbestyrelsen til at udøve almen boligvirksomhed.
 2) En boligorganisation, der ved denne lovs ikrafttræden som et  

 almennyttigt boligselskab var godkendt til at udøve almennyttig  

 boligvirksomhed.
3) En boligorganisation, der ved denne lovs ikrafttræden som et  

 almennyttigt forretningsførerselskab var godkendt til at udøve almennyttig  

 boligvirksomhed gennem datterselskaber.
Der kan ikke godkendes nye  

 forretningsførerorganisationer.
 4) En selvejende ungdomsboliginstitution, ældreboliginstitution eller  

 lette kollektivboliginstitution, der i medfør af § 2 omdannes til en almen  

 boligorganisation.
 § 2. Kommunalbestyrelsen kan godkende, at en selvejende  

 ungdomsboliginstitution indeholdende boliger, der er opført med offentlig  

 støtte efter byggestøtte-, kollegiestøtte- eller boligbyggerilovgivningen,  

 omdannes til en almen boligorganisation eller en afdeling af en almen  

 boligorganisation.
Stk. 2. Kommunalbestyrelsen kan godkende, at kollegier, der ikke  

 er opført med offentlig støtte, omdannes til en almen boligorganisation eller  

 en afdeling af en almen boligorganisation, såfremt de opfylder bestemmelserne  

 herom.
Kommunalbestyrelsen kan dog i helt særlige tilfælde godkende, at  

 enkelte af de regler, der gælder for mærkede almene ungdomsboliger, ikke  

 finder anvendelse.
 Stk. 3. Kommunalbestyrelsen kan godkende, at en selvejende  

 ældreboliginstitution indeholdende boliger, der er opført med offentlig  

 støtte efter denne lov eller den tidligere lov om boliger for ældre og  

 personer med handicap, omdannes til en almen boligorganisation eller en  

 afdeling af en almen boligorganisation.
 Stk. 4. Kommunalbestyrelsen kan godkende, at en selvejende  

 institution indeholdende lette kollektivboliger omdannes til en almen  

 boligorganisation eller en afdeling af en almen boligorganisation, såfremt  

 boligerne er opført med offentlig støtte efter tidligere love om  

 boligbyggeri.
 Stk. 5. Kommunalbestyrelsen indberetter omdannelse af de i stk. 1,  

 3 og 4 nævnte institutioner til Hypotekbanken (Kongeriget Danmarks  

 Hypotekbank og Finansforvaltning). Hypotekbanken meddeler den almene  

 boligorganisation, at allerede meddelte tilsagn om offentlig støtte på  

 uændrede vilkår overføres til den pågældende afdeling under den almene  

 boligorganisation.
 § 3. Almene familieboliger er:
 1) Boliger, der samtidig med kommunalbestyrelsens tilsagn om offentlig  

 støtte efter denne lov er mærket som almene familieboliger.
 2) Boliger, der den 31. december 1996 tilhørte et almennyttigt  

 boligselskab bortset fra almennyttige ungdomsboliger og lette  

 kollektivboliger etableret med offentlig støtte efter tidligere love om  

 boligbyggeri.
 3) Boliger, der ved kommunalbestyrelsens tilsagn om offentlig støtte til  

 ombygning efter § 115, stk. 1, nr. 5, mærkes som familieboliger.
 4) Almene ældreboliger, der i forbindelse med Landsbyggefondens tilsagn om  

 støtte til ombygning efter § 91, stk. 2, mærkes som almene familieboliger.
 5) Boliger i eksisterende udlejningsejendomme og parcelhuse, der erhverves  

 af en almen boligorganisation med henblik på omdannelse til alment  

 boligbyggeri og udlejning som familieboliger.
 6) Almene ungdoms- og ældreboliger, som kommunalbestyrelsen beslutter  

 fremover skal mærkes som familieboliger.
 § 4. Almene ungdomsboliger er:
 1) Boliger, der samtidig med kommunalbestyrelsens tilsagn om offentlig  

 støtte efter denne lov er mærket som almene ungdomsboliger.
 2) Ungdomsboliger, der den 31. december 1996 tilhørte et almennyttigt  

 boligselskab.
 3) Ungdomsboliger, der omdannes til almene ungdomsboliger i medfør af § 2,  

 stk. 1.
 4) Boliger, der ved kommunalbestyrelsens tilsagn om offentlig støtte til  

 ombygning efter § 115, stk. 1, nr. 4, mærkes som almene ungdomsboliger.
 5) Boliger i eksisterende udlejningsejendomme og parcelhuse, der erhverves  

 af en almen boligorganisation med henblik på omdannelse til alment byggeri og  

 udlejning som ungdomsboliger.
 6) Almene ældreboliger, som kommunalbestyrelsen beslutter fremover skal  

 mærkes som almene ungdomsboliger.
 § 5. Almene ældreboliger er:
 1) Boliger, der ved kommunalbestyrelsens tilsagn om offentlig støtte efter  

 denne lov er mærket som almene ældreboliger.
 2) Kommunale og amtskommunale ældreboliger, som har modtaget støtte efter  

 den tidligere lov om boliger for ældre og personer med handicap.
 3) Ældreboliger, der den 31. december 1996 tilhørte et almennyttigt  

 boligselskab og er etableret med støtte efter den tidligere lov om boliger  

 for ældre og personer med handicap.
 4) Lette kollektivboliger, der den 31. december 1996 tilhørte et  

 almennyttigt boligselskab og er etableret med støtte efter tidligere love om  

 boligbyggeri.
 5) Ældreboliger, der omdannes til almene ældreboliger i medfør af § 2,  

 stk. 3.
 6) Lette kollektivboliger, der omdannes til almene boliger i medfør af §  

 2, stk. 4.
 7) Almene familieboliger, der i forbindelse med Landsbyggefondens tilsagn  

 om støtte til ombygning efter § 91, stk. 2, mærkes som almene ældreboliger.
 8) Boliger, der samtidig med kommunalbestyrelsens tilsagn om offentlig  

 støtte til ombygning efter § 115, stk. 1, nr. 5 og 6, mærkes som almene  

 ældreboliger.
 9) Boliger i eksisterende udlejningsejendomme og parcelhuse, der erhverves  

 af en almen boligorganisation med henblik på omdannelse til alment byggeri og  

 udlejning som ældreboliger.
 10) Almene ungdomsboliger, som kommunalbestyrelsen beslutter fremover skal  

 mærkes som almene ældreboliger.
 Stk. 2. Plejeboliger er almene ældreboliger, hvortil der er  

 knyttet omsorgs- og servicefunktioner med tilhørende personale svarende til  

 den pågældende beboergruppes behov.
 Stk. 3. Servicearealer er arealer, der anvendes til omsorgs- og  

 servicefunktioner, der normalt ikke vil foregå i en selvstændig bolig, og som  

 indrettes i umiddelbar tilknytning til almene ældreboliger eller  

 ældreboliger, der tilhører en selvejende institution, med henblik på  

 overvejende at betjene beboerne i disse boliger.
Formål § 6. En almen boligorganisations hovedformål er at opføre, udleje,  

 administrere, vedligeholde og modernisere almene boliger med tilhørende  

 fællesfaciliteter og andre boliger med tilhørende fællesfaciliteter, hvortil  

 der ydes eller er ydet offentlig støtte efter denne lov, efter tidligere love  

 om boligbyggeri, efter den tidligere lov om boliger for ældre og personer med  

 handicap samt efter byggestøtte- og kollegiestøttelovgivningen, eller som er  

 omfattet af disse love.
 Stk. 2. Boligorganisationen kan herudover udføre aktiviteter, som  

 har en naturlig tilknytning til boligerne og administrationen af disse, eller  

 som er baseret på den viden, boligorganisationen har oparbejdet gennem sin  

 virksomhed.
§ 7. Boligorganisationens ledelse skal sikre en forsvarlig drift  

 af boligorganisationen og dens afdelinger.
Driften skal tilrettelægges efter  

 rationelle administrationsmetoder, og forvaltningsudgifterne skal søges holdt  

 på det lavest mulige niveau.
 Stk. 2. Ved forvaltningen skal beboernes interesser tilgodeses og  

 boligorganisationens og afdelingernes anliggender varetages bedst muligt.
 § 8. Tillægges der boligorganisationens bestyrelse vederlag for  

 dens arbejde, skal vederlagets størrelse godkendes af kommunalbestyrelsen.
Organisation § 9. En almen boligorganisation, herunder en almen  

 forretningsførerorganisation, kan organiseres som en andelsboligorganisation  

 eller en selvejende boligorganisation.
En almen boligorganisation kan  

 endvidere organiseres som et andelsselskab, der som sit eneste formål har at  

 administrere byggeri, der er omfattet af denne lov, af tidligere love om  

 boligbyggeri, den tidligere lov om boliger for ældre og personer med handicap  

 eller er opført med støtte efter byggestøtte- eller  

 kollegiestøttelovgivningen.
En almen boligorganisation med indbetalt  

 garantikapital (garantiselskab), der var godkendt som et almennyttigt  

 boligselskab inden den 22. maj 1986, bevarer retten til denne  

 organisationsform.
 Stk. 2. En almen andelsboligorganisation kan tillige oprettes  

 efter reglerne i lov om byfornyelse og boligforbedring og godkendes i medfør  

 af denne lov.
 § 10. I en almen andelsboligorganisation og i et alment  

 andelsselskab er medlemmerne foreningens øverste myndighed og udøver denne  

 myndighed gennem generalforsamlingen eller et valgt repræsentantskab.
 Stk. 2. I en selvejende almen boligorganisation og i en almen  

 garantiorganisation er boligorganisationens øverste myndighed et valgt  

 repræsentantskab.
 Stk. 3. I en selvejende institution er bestyrelsen den øverste  

 myndighed.
§ 11. Repræsentantskabet i en almen andelsboligorganisation, i en  

 selvejende almen boligorganisation og i en almen garantiorganisation består  

 af boligorganisationens bestyrelse og mindst 1 repræsentant for hver  

 afdelingsbestyrelse.
Repræsentantskabet i en almen  

 forretningsførerorganisation og i et alment andelsselskab består dog af  

 boligorganisationens bestyrelse og mindst 1 repræsentant for beboerne fra  

 hver af datterorganisationernes og de administrerede organisationers  

 bestyrelse.
Stk. 2. Hvis der ikke er valgt afdelingsbestyrelse i afdelinger  

 med mindst halvdelen af boligerne i boligorganisationen, har en lejerforening  

 samme adgang til at deltage i repræsentantskabet som de øvrige  

 afdelingsbestyrelser, hvis mindst 25 pct. af samtlige boligtagere er  

 medlemmer af foreningen.
Opfylder flere foreninger betingelsen, tilfalder  

 retten den forening, der har flest medlemmer blandt beboerne.
 § 12. En almen boligorganisations vedtægter skal indeholde  

 bestemmelser om:
 1) Boligorganisationens navn og hjemsted.
 2) Boligorganisationens kapitalforhold.
 3) Indkaldelse til ordinær generalforsamling eller repræsentantskabsmøde.
 4) Hvilke anliggender der skal behandles på den ordinære generalforsamling  

 eller repræsentantskabsmødet.
 5) Boligorganisationens ledelse.
 6) Antallet af bestyrelsesmedlemmer og bestyrelsens sammensætning.
 7) Tegningsret for boligorganisationen.
 8) Valg af afdelingsbestyrelse og dennes virksomhed.
 9) Boligorganisationens regnskabsår.
 10) Valg af revisor.
 Stk. 2. Vedtægter for en garantiorganisation skal endvidere  

 indeholde bestemmelser om afholdelse af garantforsamling og indkaldelse  

 hertil.
Stk. 3. Boligministeren udarbejder normalvedtægter for almene  

 boligorganisationer.
Bestemmelserne i normalvedtægterne finder anvendelse,  

 medmindre andet er fastsat i boligorganisationens vedtægter.
Stk. 4. Vedtægterne må ikke fravige lovens regler om almene  

 boligorganisationer eller regler herom, som er fastsat af boligministeren i  

 henhold til loven.
Vedtægtsbestemmelser, der tillægger beboerne mindre ret  

 til medindflydelse end efter reglerne i denne lov, regler udstedt i medfør  

 heraf eller efter de normalvedtægter, der er udarbejdet for en almen  

 boligorganisation som den pågældende, er uden gyldighed.
 Stk. 5. Et eksemplar af boligorganisationens vedtægter sendes til  

 kommunalbestyrelsen, der påser, at vedtægterne opfylder lovens regler om  

 almene boligorganisationer eller regler fastsat i medfør heraf.  

 Kommunalbestyrelsen fremlægger vedtægterne til offentligt eftersyn.
 § 13. Hvis den øverste myndighed træffer beslutning herom, kan  

 kommunalbestyrelsen udpege et eller flere medlemmer til en almen  

 boligorganisations bestyrelse, jf. dog § 14.
Stk. 2. Et medlem af kommunalbestyrelsen kan, jf. dog § 14,  

 herudover være medlem af en boligorganisations bestyrelse, hvis 1) den pågældende som boligtager er valgt af beboerrepræsentanterne i den  

 øverste myndighed eller 2) vedtægterne åbner mulighed herfor.
 § 14. Som medlem af en almen boligorganisations bestyrelse kan  

 ikke vælges eller udpeges følgende:
1) Borgmesteren i den tilsynsførende kommune, 2) rådmanden, i Københavns Kommune borgmesteren for den  

 magistratsafdeling, hvortil tilsynet med de almene boligorganisationer er  

 henlagt, 3) formanden for det udvalg, hvortil tilsynet med almene  

 boligorganisationer i kommunen er henlagt, eller 4) ansatte i den del af den kommunale forvaltning, der udøver tilsynet med  

 de almene boligorganisationer i kommunen.
§ 15. En godkendt almen boligorganisation kan ikke opløses,  

 medmindre boligministeren meddeler samtykke dertil.
Har boligorganisationen  

 ingen ejendomme, eller sker opløsningen i forbindelse med afhændelse af  

 boligorganisationens ejendomme til en anden almen boligorganisation, kan  

 kommunalbestyrelsen dog meddele samtykke dertil.
§ 16. En afdeling i en boligorganisation er økonomisk uafhængig af  

 andre afdelinger og af boligorganisationen.
Hvert byggeforetagende skal  

 udgøre en særlig afdeling af boligorganisationen.
Den enkelte afdeling skal  

 have skøde på ejendommen.
 Stk. 2. Kravet i stk. 1, 2. pkt., kan dog fraviges ved på- og  

 tilbygning af boliger til eksisterende afdelinger, når matrikulær opdeling  

 eller ejerlejlighedsopdeling ikke kan finde sted, jf. § 115, stk. 1.
 Stk. 3. Almene ældreboliger, der ejes af en selvejende  

 institution, udgør en selvstændig økonomisk enhed, der udelukkende kan  

 behæftes og forpligtes af forhold, der vedrører de ældreboliger, som  

 tilsagnet vedrører.
Habilitet § 17. Hvis et medlem af organisationsbestyrelsen, en  

 afdelingsbestyrelse, forretningsføreren eller en funktionær leder eller  

 deltager i ledelsen af eller i øvrigt har en nær økonomisk tilknytning til  

 byggevirksomhed uden for boligorganisationen, skal det indberettes til  

 kommunalbestyrelsen.
Denne kan straks eller senere nedlægge forbud mod, at  

 forholdet fortsætter.
 Stk. 2. Hvis de personer, der er nævnt i stk. 1, disses nære  

 slægtninge eller andre nærtstående leder eller deltager i ledelsen af eller i  

 øvrigt har en nær tilknytning til en person, et selskab, en forening eller en  

 anden privat juridisk person, skal boligorganisationens aftaler med disse  

 personer eller selskaber m.v. i retsforhold om grundsalg eller om  

 entreprenør-, leverandør-, arkitekt-, advokatvirksomhed og lignende  

 virksomhed godkendes af kommunalbestyrelsen.
Stk. 3. Ved nære slægtninge forstås ægtefæller, registrerede  

 partnere, beslægtede eller besvogrede i op- eller nedstigende linje eller i  

 sidelinjen så nær som søskendebørn.
Ved andre nærtstående forstås faste  

 samlevere, disses børn, plejebørn og lignende.
 § 18. Et medlem af boligorganisationsbestyrelsen, en  

 afdelingsbestyrelse, forretningsføreren eller en funktionær må ikke deltage i  

 behandlingen af sager, hvori den pågældende eller andre, som vedkommende ved  

 slægtskab eller på anden måde er nært knyttet til, har en særinteresse.
Kapitalforhold § 19. Almene boligorganisationer og almene  

 forretningsførerorganisationer kan opbygge en arbejdskapital.  

 Kommunalbestyrelsen kan fastsætte et maksimum for arbejdskapitalen.
 § 20. I en dispositionsfond i boligorganisationen indgår:
 1) Særlige bidrag fra afdelingerne.
 2) Overskud på en afdelings drift.
 3) Overskud på boligorganisationens drift, i det omfang overskuddet  

 overstiger et af kommunalbestyrelsen fastsat maksimum for  

 boligorganisationens arbejdskapital, jf. § 19.
 4) Likvide midler, der fremkommer i forbindelse med udamortiserede  

 prioriteter i boligorganisationens afdelinger.
 5) Likvide midler, der fremkommer i forbindelse med belåning eller salg af  

 boligorganisationens administrationsejendom eller nettoprovenu ved  

 boligorganisationens optagelse af nye lån efter § 24.
Stk. 2. Dispositionsfonden anvendes til imødegåelse af tab ved  

 boligorganisationens eller dets afdelingers drift, for boligorganisationens  

 vedkommende dog kun ekstraordinære tab, til sikring af boligorganisationens  

 fortsatte virksomhed, til finansiering af nyt boligbyggeri, til modernisering  

 af boligorganisationens afdelinger og i særlige tilfælde til finansiering af  

 edb-udstyr og administrationsejendom for boligorganisationen.
Endvidere kan  

 dispositionsfonden anvendes til at indløse garantibeviser i almene  

 garantiorganisationer.
 § 21. I en byggefond i boligorganisationen indgår:
 1) Opsparing ved afdrag m.v. på afdelingernes prioritering, medmindre  

 ejendommens anskaffelsessum overstiger den offentlige kontantvurdering.
 2) Opsparing ved afdrag på lån til finansiering af tilbygninger,  

 moderniseringer og forbedringer, hvis disse på tidspunktet for tilbygningen,  

 moderniseringen eller forbedringen kunne have været belånt på samme vilkår,  

 som gælder for nybyggeri.
§ 22. En afdelings midler kan gennem boligorganisationen udlånes  

 til anvendelse for boligorganisationens andre almene afdelinger, jf. dog stk.  

 2. Boligorganisationen skal indestå for, at der er uomtvistelig god sikkerhed  

 for midlerne, og at de kan frigøres med kort varsel.
Landsbyggefonden  

 indestår herudover for tab på lånet, jf. § 88.
Stk. 2. Udlån må ikke ske til afdelinger med opsamlede  

 driftsunderskud, der skyldes udlejningsvanskeligheder, eller til afdelinger,  

 hvor udlejningsvanskeligheder forventes.
Til andre afdelinger med opsamlede  

 driftsunderskud, der overstiger 1 måneds bruttolejeindtægt, må udlån kun ske  

 med kommunalbestyrelsens samtykke.
 Stk. 3. Bestemmelserne i stk. 1 og 2 finder tilsvarende anvendelse  

 på udlån, der sker fra en boligorganisation gennem en  

 forretningsførerorganisation til dennes andre almene datterorganisationer.
§ 23. Har boligorganisationen likvide midler, kan boligministeren  

 give bestyrelsen pålæg om at anvende dem efter de herom gældende  

 bestemmelser.
Efterkommes et sådant pålæg ikke, kan boligministeren forlange,  

 at midlerne indsættes på en konto i Landsbyggefonden.
§ 24. Boligministeren kan tillade, at boligorganisationen optager  

 lån med pant forud for statslån eller statsgaranterede lån i  

 boligorganisationens ældre afdelinger med henblik på finansiering af nyt  

 byggeri.
Sådanne lån kan dog i den enkelte afdeling ikke optages med større  

 beløb end forskellen mellem restgælden i ejendommen og ejendommens værdi  

 efter reglerne i lov om vurdering af landets faste ejendomme med fradrag af  

 et beløb svarende til beboernes indskud.
§ 25. Regnskabsaflæggelse for boligorganisationen og dens  

 afdelinger samt revision af regnskaberne skal ske efter regler, som  

 fastsættes af boligministeren.
Boligministeren kan kræve årsregnskab bilagt  

 genparter af revisors beretning om revisionen indsendt til gennemgang.  

 Regnskabsaflæggelse for kommunalt og amtskommunalt ejede almene ældreboliger  

 sker efter regler, der fastsættes af henholdsvis kommunalbestyrelsen og  

 amtsrådet.
Stk. 2. Revisionen foretages af en statsautoriseret eller en  

 registreret revisor.
Revisors bemærkninger skal indføres i en  

 revisionsprotokol.
For kommunalt og amtskommunalt ejede almene ældreboliger  

 gælder dog de i lov om kommunernes styrelse fastsatte regler for revision af  

 kommunernes virksomhed.
 Stk. 3. En genpart af regnskabet indsendes til kommunalbestyrelsen  

 til kritisk gennemgang samt til Landsbyggefonden.
Erhvervelse, forandring, pantebrevsudstedelse og afhændelse § 26. Erhvervelse af ejendomme kan kun ske med  

 kommunalbestyrelsens godkendelse.
Hvis kommunalbestyrelsen ikke kan godkende  

 erhvervelsen, skal der gives boligorganisationen meddelelse senest 6 uger fra  

 modtagelsen af boligorganisationens ansøgning.
Kommunalbestyrelsen mærker i  

 forbindelse med godkendelse af beboelsesejendomme boligerne som almene  

 familieboliger, almene ungdomsboliger eller almene ældreboliger.
 § 27. Afhændelse af en almen boligorganisations ejendom skal  

 godkendes af kommunalbestyrelsen, jf. dog stk. 2. Afhændelse af boliger, der  

 er tilvejebragt særlig med henblik på at betjene personer med vidtgående  

 fysiske eller psykiske handicap, skal godkendes af amtsrådet.
 Stk. 2. Hvis ejendommen omfatter boliger, skal afhændelse tillige  

 godkendes af boligministeren, medmindre afhændelse sker inden for samme  

 organisation eller til en anden almen boligorganisation.
Stk. 3. Afhændelse skal ske på baggrund af en vurdering, hvor  

 ejendommens tilstand og prisforholdene på overdragelsestidspunktet lægges til  

 grund.
I øvrigt foretages vurderingen efter reglerne i lov om vurdering af  

 landets faste ejendomme.
Stk. 4. Sker afhændelse til en kommune, vurderes ejendommen af  

 vurderingsrådet.
Overdragelsessummen må omregnet til kontantværdi ikke være  

 lavere end den af vurderingsrådet ansatte værdi.
Vurderingsrådets ansættelse  

 kan af køberen og sælgeren påklages efter de regler, der er fastsat i lov om  

 vurdering af landets faste ejendomme og lov om skattemyndighedernes  

 organisation og opgaver m.v. (skattestyrelsesloven).
 Stk. 5. Ved anmeldelse til tinglysning af et dokument om  

 afhændelse af en ejendom, der tilhører en almen boligorganisation, skal  

 dokumentet være ledsaget af et samtykke efter stk. 1 og eventuelt stk. 2.  

 Hvis samtykke ikke foreligger, sætter dommeren i overensstemmelse med  

 reglerne i tinglysningsloven en frist til fremskaffelse af samtykket.
 § 28. Væsentlig forandring af en ejendom, der tilhører en almen  

 boligorganisation, kan kun ske med kommunalbestyrelsens godkendelse.  

 Godkendelse af nedlæggelse af boliger må kun gives, hvis nedlæggelsen skønnes  

 nødvendig efter en samlet vurdering af hensynet til de boligsøgende og  

 baggrunden for nedlæggelsen.
 Stk. 2. Kommunalbestyrelsen indberetter afhændelse og forandring  

 af ejendomme, herunder nedlæggelse af boliger, hvori indestår statslån eller  

 statsgaranterede lån, eller hvortil der ydes statslig driftsstøtte, til  

 Hypotekbanken.
 Stk. 3. Hypotekbanken afgør, om forudsætningerne for støtten er  

 ændret, således at den helt eller delvis skal bortfalde for fremtiden,  

 hvorvidt belåning kan forblive indestående, samt hvorvidt og i hvilket omfang  

 et nettoprovenu skal indbetales som ekstraordinært afdrag på statslån,  

 statsgaranterede lån eller foranstående lån.
§ 29. Udstedelse af pantebreve, herunder i forbindelse med  

 konvertering, i en ejendom, der tilhører en almen boligorganisation, kan kun  

 ske med kommunalbestyrelsens godkendelse.
Undtaget herfra er dog pantebreve  

 til Landsbyggefonden samt pantebreve, der udstedes i forbindelse med:
 1) Ejendomserhvervelse.
 2) Optagelse af byggelån.
 3) Endelig prioritering af nyopførte ejendomme.
 4) Konvertering af realkreditlån, hvortil der ydes rentesikring i medfør  

 af tidligere love om boligbyggeri, hvor udstedelse af pantebreve kun kan ske  

 med boligministerens godkendelse.
 Stk. 2. Kommunalbestyrelsen eller amtsrådet udsteder pantebreve i  

 kommunale eller amtskommunale almene ældreboliger.
 Stk. 3. Ved anmeldelse til tinglysning af et pantebrev i en  

 ejendom, der tilhører en almen boligorganisation, skal dokumentet indeholde  

 oplysning om, at der foreligger godkendelse efter stk. 1 eller erklæring om,  

 at godkendelse er ufornøden, jf. stk. 1, nr. 1-4. Hvis godkendelse eller  

 erklæring ikke foreligger, sætter dommeren i overensstemmelse med reglerne i  

 tinglysningsloven en frist til fremskaffelse af godkendelse eller erklæring.
 Stk. 4. Almene boligorganisationer kan kun optage lån til  

 finansiering af grundkøb med henblik på bebyggelse, såfremt der foreligger  

 tilsagn om garanti fra en kommune eller anden lige så sikker garanti, f.eks.  

 fra et pengeinstitut eller forsikringsselskab, således at erhvervelsen ikke  

 kan påføre organisationen eller dens boligtagere tab.
 § 30. Ejendomme, hvori der er almene ældreboliger, skal tilbydes  

 henholdsvis kommunen eller amtskommunen, hvis boligerne er tilvejebragt  

 særlig med henblik på at betjene personer med vidtgående fysiske eller  

 psykiske handicap, før de afhændes til andre, medmindre afhændelse sker inden  

 for samme boligorganisation eller til en anden almen boligorganisation.
 Stk. 2. Tilbudspligten gælder, når en ejendom eller en del heraf  

 overdrages ved salg eller mageskifte.
 Stk. 3. Tilbudspligten skal respekteres af indehavere af andre  

 rettigheder over ejendommen, uanset hvornår disse rettigheder er stiftet.
Stk. 4. Tilbud i henhold til stk. 1 og 2 skal angive salgssummen,  

 den kontante udbetaling og de øvrige vilkår, der skal være af et sådant  

 indhold, at de kan opfyldes af kommunen.
Acceptfristen skal være mindst 8  

 uger. § 27, stk. 4, om vurdering m.v. finder tilsvarende anvendelse.
 Stk. 5. Bliver ejerens tilbud ikke accepteret, kan ejendommen  

 overdrages til anden side ved salg på de tilbudte vilkår eller ved  

 mageskifte, hvis skødet anmeldes til tinglysning senest 1 år efter tilbudet  

 til kommunen eller amtskommunen.
 Stk. 6. Ved afholdelse af tvangsauktion over en ejendom, der er  

 omfattet af tilbudspligten, skal fogedretten indkalde kommunalbestyrelsen  

 eller amtsrådet, jf. retsplejeloven § 564. Tilsvarende gælder, hvis der  

 afholdes forberedende møde efter retsplejelovens § 563.
 Stk. 7. Regler om tinglysning af dokumenter om overdragelse af en  

 ejendom, hvorpå der er tilbudspligt, fastsættes af justitsministeren.
 § 31. Bestemmelserne i § 28, stk. 2 og 3, finder tilsvarende  

 anvendelse på kommunale og amtskommunale almene ældreboliger.
Stk. 2. Bestemmelserne i §§ 6-8, § 12, stk. 1 og 3-5, §§ 13-15, §§  

 17 og 18, § 23, 1. pkt., og §§ 26-30 finder tilsvarende anvendelse på  

 selvejende almene ældreboliger.
Bestemmelserne i § 25 vedrørende almene  

 boligorganisationers regnskaber og revision finder ligeledes anvendelse for  

 selvejende almene ældreboliger, idet regnskabet dog ikke indsendes til  

 Landsbyggefonden.
 § 32. Boligministeren kan fastsætte nærmere regler om de i §§ 1,  

 2, 6-11, 13, 14, 16, 19-23 og 28-30 nævnte forhold.
Kapitel 2 Beboerdemokrati § 33. I en almen boligorganisation vælger boligorganisationens  

 øverste myndighed alle eller flertallet af bestyrelsens medlemmer.
Mindst  

 halvdelen skal være beboere i boligorganisationen.
I  

 forretningsførerorganisationer og i andelsselskaber skal dog mindst halvdelen  

 være beboere i datterorganisationernes og de administrerede organisationers  

 bestyrelser.
I en almen garantiorganisation, herunder en almen  

 forretningsførerorganisation, der er godkendt som en garantiorganisation,  

 vælger garantforsamlingen et eller flere medlemmer til boligorganisationens  

 bestyrelse.
Herudover vælges bestyrelsesmedlemmerne i overensstemmelse med  

 boligorganisationens vedtægter.
Stk. 2. Medlemmer af en almen boligorganisations bestyrelse vælges  

 for højst 2 år ad gangen.
Genvalg kan finde sted.
Bestyrelsen skal bestå af  

 et ulige antal medlemmer.
Et bestyrelsesmedlem kan til enhver tid afsættes af  

 den, der har valgt eller udpeget den pågældende.
For  

 kommunalbestyrelsesudpegede medlemmer finder reglerne i lov om kommunernes  

 styrelse anvendelse.
Stk. 3. I selvejende institutioner vælger afdelingsbestyrelsen  

 flertallet af bestyrelsens medlemmer.
Mindst halvdelen skal være beboere i  

 den selvejende institution, jf. dog stk. 4. Herudover vælges  

 bestyrelsesmedlemmer i overensstemmelse med den selvejende institutions  

 vedtægter.
Boligministeren vil dog efter indstilling fra kommunalbestyrelsen  

 i den kommune, hvor de selvejende almene ældreboliger agtes etableret, i  

 ganske særlige tilfælde helt undtagelsesvis kunne bestemme, at beboerne kun  

 kan vælge et antal, der svarer til en under halvdelen af medlemmerne i  

 institutionens bestyrelse, hvis fundats, vedtægter eller lignende, der den  

 25. april 1996 er gældende for den organisation, der tager initiativ til at  

 oprette den selvejende institution, er til hinder for, at beboerne udpeger  

 flertallet af bestyrelsens medlemmer.
Stk. 4. I almene boligorganisationer og i selvejende  

 institutioner, der udelukkende består af ældreboliger, der bebos af svage og  

 plejekrævende beboere, kan kommunalbestyrelsen eller amtsrådet beslutte, at  

 beboerrepræsentanterne i boligorganisationens bestyrelse udpeges af  

 kommunalbestyrelsen eller amtsrådet blandt beboere, pårørende eller andre,  

 der vil kunne varetage beboernes interesser.
Tilsvarende finder anvendelse,  

 hvis der i en selvejende institution ikke er valgt afdelingsbestyrelse eller  

 afdelingsbestyrelsen har nedlagt sit hverv, uden at en ny afdelingsbestyrelse  

 er valgt.
§ 34. Boligtagerne i en almen boligafdeling kan på et  

 afdelingsmøde vælge en afdelingsbestyrelse til at udøve medindflydelse.  

 Afdelingsbestyrelsen skal bestå af et ulige antal medlemmer.
Til  

 afdelingsmødet indkaldes samtlige boligtagere og boligorganisationens  

 bestyrelse.
Boligorganisationens bestyrelse kan bemyndige andre til at  

 deltage i mødet.
Et afdelingsmøde kan beslutte, at en siddende  

 afdelingsbestyrelse eller et eller flere afdelingsbestyrelsesmedlemmer  

 afsættes før udløbet af funktionsperioden.
Stk. 2. Et afdelingsmøde kan ved stemmeflerhed blandt de  

 stemmeberettigede deltagere beslutte, at en lejer- eller beboerforenings  

 bestyrelse er afdelingsbestyrelse, hvis et flertal af boligtagerne er  

 tilsluttet foreningen, og hvis foreningen kun har medlemmer, der bor i  

 afdelingen.
Et senere afdelingsmøde kan beslutte, at der på ny skal vælges  

 afdelingsbestyrelse efter reglerne i stk. 1, 1.-3. pkt.
 Stk. 3. Der må ikke tillægges afdelingsbestyrelsen vederlag for  

 dens virksomhed.
 Stk. 4. Er der i en afdeling ikke valgt afdelingsbestyrelse, eller  

 har en afdelingsbestyrelse nedlagt sit hverv, uden at ny afdelingsbestyrelse  

 er valgt, varetager boligorganisationens bestyrelse de funktioner, der er  

 henlagt til afdelingsbestyrelsen.
 Stk. 5. Et afdelingsmøde kan beslutte at uddelegere  

 afdelingsbestyrelsens og afdelingsmødets kompetence på en række områder til  

 en eller flere beboergrupper.
 Stk. 6. Nærmere regler om valg af afdelingsbestyrelse og dennes  

 virksomhed fastsættes i vedtægterne.
 § 35. Afdelingsbestyrelsen godkender driftsbudget og årsregnskab  

 for afdelingen.
§ 36. Afdelingsbestyrelsen forelægger driftsbudget for  

 afdelingsmødet til godkendelse.
Godkendelse skal ske ved urafstemning blandt  

 afdelingens boligtagere, når krav herom fremsættes af det i vedtægterne  

 fastsatte nødvendige antal stemmeberettigede deltagere på afdelingsmødet.  

 Antallet kan i vedtægterne højst fastsættes til at udgøre 25 pct. af de  

 fremmødte stemmeberettigede deltagere.
Afdelingsmødet afgør, om årsregnskab  

 skal forelægges afdelingsmødet til godkendelse.
Er afdelingsbestyrelse ikke  

 valgt, skal driftsbudget og årsregnskab forelægges afdelingsmødet af  

 boligorganisationens bestyrelse.
 § 37. Afdelingsbestyrelsen forelægger de overordnede rammer for  

 iværksættelse af arbejder og aktiviteter i afdelingen for afdelingsmødet til  

 godkendelse, forinden disse iværksættes, jf. dog § 41.
 Stk. 2. Afdelingsmødet kan træffe beslutning om iværksættelse af  

 forebyggende arbejder rettet mod boligområdet og de enkelte beboere med  

 henblik på at styrke det sociale liv og netværk i boligområdet, såfremt  

 afdelingsmødet samtidig tiltræder den nødvendige lejeforhøjelse.
Stk. 3. Medfører et arbejde eller en aktivitet lejeforhøjelse, der  

 overstiger 15 pct. af den gældende årsleje, skal godkendelse ske ved  

 urafstemning blandt afdelingens boligtagere, når krav herom fremsættes af det  

 i vedtægterne fastsatte nødvendige antal stemmeberettigede deltagere på  

 afdelingsmødet.
Antallet kan i vedtægterne højst fastsættes til at udgøre 25  

 pct. af de fremmødte stemmeberettigede deltagere.
 § 38. Afdelingsbestyrelsen kan efter reglerne i lov om leje træffe  

 beslutning om, at fordelingen af udgifterne til varme og el skal ske på  

 baggrund af varmefordelingsmålere og elektricitetsmålere.  

 Afdelingsbestyrelsen kan tillige træffe beslutning om, at udgifterne til vand  

 skal fordeles på grundlag af individuelle fordelings- eller afregningsmålere.
§ 39. Afdelingsbestyrelsen påser, at der er god orden i  

 afdelingen.
Afdelingsbestyrelsen skal orienteres om ledelsens ansættelse og  

 afskedigelse af ejendomsfunktionærer.
Afdelingsbestyrelsen kan være til stede  

 ved 5-års-eftersynet, jf. § 154, og skal orienteres om den rapport, der  

 udfærdiges på baggrund af eftersynet.
 § 40. Afdelingsmødet fastsætter en husorden for afdelingen.
 § 41. Hvis kommunalbestyrelsen meddeler pålæg herom, kan  

 boligorganisationens bestyrelse uden samtykke fra afdelingsbestyrelse og  

 afdelingsmøde iværksætte vedligeholdelsesarbejder og fornyelser, rimelige  

 moderniserings- og forbedringsarbejder, kollektive anlæg, ekstraordinære  

 renoveringsarbejder samt udbedring af byggeskader og gennemførelse af  

 bygningsændringer m.v. efter § 91, stk. 2-5.
 § 42. Boligorganisationens bestyrelse indbringer eventuelle  

 tvistigheder mellem bestyrelsen og afdelingsbestyrelsen eller afdelingsmødet  

 om driftsbudget og årsregnskab for kommunalbestyrelsen, som træffer den  

 endelige administrative afgørelse.
 § 43. Bestemmelserne i § 34, stk. 1-3, 5 og 6, og §§ 35-40 finder  

 tilsvarende anvendelse på kommunale og amtskommunale almene ældreboliger, som  

 ejes af en kommune eller en amtskommune.
 Stk. 2. Bestemmelserne i § 33, stk. 2, og §§ 34-42 finder  

 tilsvarende anvendelse på selvejende almene ældreboliger.
 § 44. Boligministeren kan fastsætte nærmere regler om de i §§  

 33-42 nævnte forhold.
Kapitel 3 Lejefastsættelse m.v.
 § 45. Den samlede leje (boligafgift) for en afdelings boliger og  

 lokaler skal til enhver tid være fastsat således, at den giver afdelingen  

 mulighed for af sine indtægter at afholde de udgifter, der er forbundet med  

 driften, herunder til foreskrevne bidrag og henlæggelser.
Stk. 2. Lejen for en afdelings boliger fastsættes efter disses  

 indbyrdes værdi.
Lejen for hus eller husrum, der anvendes til andet end  

 beboelse, fastsættes til den leje, der er sædvanlig for tilsvarende lejemål i  

 ejendomme af samme alder i kvarteret eller kommunen.
Stk. 3. Lejen ved afdelingens ibrugtagelse skal godkendes af  

 kommunalbestyrelsen, når byggeudgifterne er opgjort og den endelige  

 finansiering er tilendebragt.
Ved sin godkendelse skal kommunalbestyrelsen  

 navnlig påse overholdelsen af stk. 1.
Stk. 4. Lejen fastsættes årligt på grundlag af et driftsbudget for  

 det kommende år.
Lejeforhøjelser, der måtte være nødvendige til opfyldelse af  

 kravet i stk. 1, kan gennemføres med 3 måneders varsel eller med 1 måneds  

 varsel, såfremt der i lejeaftalen er taget forbehold herom.
For  

 lejereguleringer i lejemål om hus eller husrum, der anvendes til andet end  

 beboelse, gælder reglerne i lov om lejeregulering i erhvervslokaler m.v.
 Stk. 5. Gør forholdene det påkrævet, kan kommunalbestyrelsen  

 påbyde forhøjelse eller nedsættelse af lejen.
 Stk. 6. Acontovarmebidrag kan forhøjes med 1 måneds varsel.
 Stk. 7. Kommunalbestyrelsens afgørelser efter stk. 3 og 5 kan ikke  

 indbringes for anden administrativ myndighed.
§ 46. Bestemmelserne i kapitel VII A i lov om leje om udgifter til  

 fællesantenner m.v. finder tilsvarende anvendelse.
Dog udarbejdes budgettet,  

 på grundlag af hvilket lejerens betaling for udgifterne til fællesantenne  

 m.v. (antennebidrag) opkræves, på baggrund af enten de faktiske eller de  

 forventede udgifter på budgetteringstidspunktet.
Et eventuelt over- eller  

 underskud skal reguleres over det følgende regnskabsår.
 Stk. 2. Den del af udgiften, der dækkes af udbetaling fra  

 Landsbyggefonden i henhold til kapitel 6, medregnes ikke ved beregning af  

 boligtagernes bidrag til godtgørelse af udgiften.
 § 47. Almindelige vilkår i boligoverenskomster og lejeaftaler og  

 blanketter, der anvendes hertil, skal autoriseres af boligministeren.
 § 48. Undlader boligtagere i en afdeling som led i en fælles  

 optræden at betale forfalden leje (boligafgift) eller andre forfaldne ydelser  

 efter lejeaftalen, skal boligorganisationens ledelse iværksætte sådanne  

 forholdsregler, som skønnes nødvendige for at sikre en forsvarlig økonomisk  

 drift af afdelingen.
Stk. 2. Hvis boligtageres manglende betaling af forfaldne ydelser  

 efter stk. 1 bringer en afdeling i alvorlige likviditetsvanskeligheder, skal  

 boligorganisationens ledelse indberette dette til boligministeren og  

 kommunalbestyrelsen og give oplysning om størrelsen af den ydelse, der  

 skyldes af hver enkelt boligtager.
Boligorganisationens indberetning skal  

 vedlægges fyldestgørende materiale til belysning af afdelingens økonomiske  

 situation.
 Stk. 3. Såfremt boligministeren skønner, at et forhold som nævnt i  

 stk. 1 indebærer nærliggende risiko for, at afdelingen ikke vil kunne  

 videreføres som alment boligbyggeri, eller at der vil kunne opstå økonomisk  

 tab for stat og kommune, overtager staten afdelingens fordringer mod de  

 enkelte boligtagere og indbetaler samtidig til afdelingen et beløb, som  

 svarer til de ydelser, der skyldes af boligtagerne.
Stk. 4. De fordringer, staten har overtaget efter stk. 3, kan med  

 tillæg af renter og gebyr for ikke rettidigt betalt leje inddrives efter  

 reglerne i kildeskattelovens §§ 72 og 73. Renten udgør den rente, der er  

 fastsat efter § 5, stk. 1 og 2, i renteloven, og beregnes fra det tidspunkt,  

 da staten overtager fordringerne.
Gebyret, der tilfalder boligorganisationen  

 eller afdelingen, udgør for hver måneds leje m.v. 50 kr. med tillæg af 2 pct.  

 af det skyldige beløb ud over 1.000 kr.
Inddrivelsen, herunder pålæg om  

 indeholdelse i løn m.v., skal foretages af kommunalbestyrelsen, når  

 boligministeren anmoder herom.
Fremsætter boligtageren indsigelse mod et  

 pålæg om indeholdelse i løn m.v., afgøres spørgsmålet af fogedretten ved  

 kendelse.
Indeholdelsen udsættes dog ikke ved sagens indbringelse for  

 fogedretten.
 Stk. 5. Har boligtageres manglende betaling af forfaldne ydelser  

 efter stk. 1 påført boligorganisationen eller afdelingen merudgifter, der  

 ikke fuldt ud dækkes af det i stk. 4 nævnte gebyr, betales udgifterne af  

 disse boligtagere.
Stk. 6. Modtager en boligtager støtte i form af stipendium,  

 studielån eller statsgaranteret lån efter lov om statens uddannelsesstøtte,  

 kan boligministeren pålægge Styrelsen for Statens Uddannelsesstøtte at  

 overføre den fornødne del af forfaldne rater af tildelte stipendiebeløb eller  

 lån til en særskilt samlekonto i et pengeinstitut eller til en girokonto, som  

 boligministeren anviser.
Ved meddelelse af statsgaranti for lån kan  

 boligministeren på forhånd give statsgarantien påtegning om, at det  

 långivende pengeinstitut efter boligministerens bestemmelse skal overføre det  

 skyldige beløb til en af de konti, der er nævnt.
Boligministeren råder over  

 indeståendet på kontoen, som anvendes til dækning af statskassens  

 tilgodehavende efter stk. 4. Tiloversblevne beløb overføres til den  

 uddannelsessøgendes konto i dennes pengeinstitut.
Stk. 4 og 5 finder  

 tilsvarende anvendelse.
Fremsætter den, hvis uddannelsesstøtte tilgår  

 boligministerens konto, indsigelse mod konteringen, afgøres spørgsmålet af  

 fogedretten ved kendelse.
Konteringen udsættes dog ikke ved sagens  

 indbringelse for fogedretten.
 Stk. 7. Reglerne i stk. 2-6 finder også anvendelse på personer,  

 der som led i en fælles optræden benytter boliger uden lejeaftale og ikke  

 efter påkrav fra den almene boligorganisation betaler for benyttelsen med et  

 beløb, som svarer til den gældende leje og andre ydelser.
 § 49. Bestemmelserne i § 45, § 46, stk. 1, § 47 og § 48, stk. 1-5  

 og 7, finder tilsvarende anvendelse på almene ældreboliger, som ejes af en  

 selvejende institution, en kommune eller en amtskommune.
 § 50. Boligministeren kan fastsætte nærmere regler om de i § 45  

 nævnte forhold, herunder om arten og omfanget af de udgifter, der kan  

 medregnes ved fastsættelsen af lejen.
Kapitel 4 Udlejning og anvisning m.v.
Almene familieboliger § 51. Ledige almene familieboliger skal af den almene  

 boligorganisation anvises til boligsøgende, som er optaget på en venteliste,  

 og som har behov for almene boliger af den pågældende art.  

 Boligorganisationen opkræver gebyrer hos boligsøgende for administration af  

 ventelisten.
Ledige almene familieboliger kan endvidere anvises af  

 kommunalbestyrelsen efter reglerne i § 59 samt af boligorganisationen efter  

 reglerne i stk. 2-5 og § 60.
Stk. 2. Den almene boligorganisation kan udleje almene  

 familieboliger til kommunalbestyrelsen eller amtsrådet til etablering af  

 bofællesskaber for lejere med særlige sociale behov, jf. kapitel 4 a i lov om  

 individuel boligstøtte.
Beboernes ret til medindflydelse, jf. reglerne i  

 kapitel 2, udøves af bofællesskaberne.
 Stk. 3. Boligorganisationen kan ligeledes med kommunalbestyrelsens  

 godkendelse udleje almene familieboliger til den type bofællesskaber, som er  

 nævnt i stk. 2. Reglerne i § 59, stk. 1, 2.-4. pkt., om kommunens betaling af  

 leje og garanti for opfyldelse af boligtagerens forpligtelser over for  

 selskabet til at istandsætte boligen ved fraflytning finder tilsvarende  

 anvendelse.
 Stk. 4. Boligorganisationen kan efter kommunalbestyrelsens nærmere  

 bestemmelse anvise familieboliger, som ved tilsagnet om offentlig støtte  

 tidligere har været forbeholdt (klausuleret for) ældre og personer med  

 handicap, eller som med offentlig støtte efter bistandsloven er indrettet  

 særligt til denne gruppe, til ældre og personer med handicap.
 Stk. 5. Den almene boligorganisation kan udleje almene  

 familieboliger til andre boligsøgende, såfremt de ikke kan udlejes til  

 boligsøgende på den i stk. 1 nævnte venteliste.
Almene ungdomsboliger § 52. Ledige almene ungdomsboliger skal af den almene  

 boligorganisation anvises til unge uddannelsessøgende og andre unge med et  

 særligt behov derfor (den berettigede personkreds). Ledige almene  

 ungdomsboliger kan endvidere anvises af kommunalbestyrelsen efter reglerne i  

 § 59, stk. 3.
 Stk. 2. Kommunalbestyrelsen kan efter aftale med den almene  

 boligorganisation bestemme, at der kan ske fælles anvisning til de boliger i  

 kommunen, der er nævnt i stk. 1. Sådan anvisningsvirksomhed kan oprettes  

 fælles for flere kommuner og kan samordnes med anden virksomhed, der tager  

 sigte på formidling af boliger for unge.
Stk. 3. Den almene boligorganisation kan udleje almene  

 ungdomsboliger til andre boligsøgende, såfremt de ikke kan udlejes til den  

 berettigede personkreds.
Ved ledighed skal boligerne på ny søges udlejet til  

 den berettigede personkreds.
Stk. 4. Den almene boligorganisation kan med kommunalbestyrelsens  

 godkendelse udleje almene ungdomsboliger som almene familieboliger eller som  

 almene ældreboliger.
Det er en betingelse, at der ikke generelt er  

 efterspørgsel efter de pågældende boliger fra den berettigede personkreds.  

 Kommunalbestyrelsen kan beslutte, at de pågældende boliger på ny skal udlejes  

 som almene ungdomsboliger.
§ 53. Bestyrelsen for den almene boligorganisation skal sikre, at  

 almene ungdomsboliger til stadighed bebos af den berettigede personkreds,  

 herunder studieaktive uddannelsessøgende.
Boligorganisationen skal opsige  

 lejeaftalen med 3 måneders varsel, når boligtageren har fuldført eller er  

 ophørt med sin uddannelse eller de forudsætninger, hvorunder boligen blev  

 udlejet, ikke længere er opfyldt. § 87 i lov om leje finder tilsvarende  

 anvendelse.
Stk. 2. Opsigelse efter ophørt uddannelse kan under særlige  

 omstændigheder udsættes i op til et år.
Opsigelse kan endvidere udsættes,  

 hvis boligen ikke umiddelbart kan genudlejes.
Stk. 3. Såfremt der sker udsættelse med en opsigelse efter stk. 2,  

 1. pkt., bortfalder et eventuelt ungdomsboligbidrag ikke.
Sker udsættelsen  

 efter stk. 2, 2. pkt., bortfalder et sådant bidrag.
Almene ældreboliger § 54. Almene ældreboliger, der ejes af en almen boligorganisation,  

 skal udlejes til ældre og personer med handicap, der har særligt behov for  

 sådanne boliger.
Kommunalbestyrelsen kan beslutte, at boligerne skal udlejes  

 til andre boligsøgende, såfremt de pågældende boliger ikke kan udlejes til  

 den berettigede personkreds.
Ved ledighed skal boligerne på ny søges udlejet  

 til den berettigede personkreds.
Kommunalbestyrelsen udøver anvisningsretten.
Stk. 2. Almene ældreboliger, der er indrettet med henblik på at  

 betjene personer med vidtgående fysiske eller psykiske handicap, skal af den  

 almene boligorganisation udlejes til denne personkreds.
Amtsrådet kan  

 beslutte, at boligerne skal udlejes til den i stk. 1, 1. pkt., omhandlede  

 personkreds, såfremt boligerne ikke kan udlejes til den i 1. pkt. omhandlede  

 personkreds.
Amtsrådet udøver anvisningsretten.
I de i 2. pkt. nævnte  

 tilfælde udøver amtsrådet anvisningsretten efter forhandling med  

 kommunalbestyrelsen.
Stk. 3. Kommunen eller amtskommunen betaler et til lejen svarende  

 beløb for boliger, der ikke er udlejet.
Kommunen eller amtskommunen  

 garanterer endvidere for boligtagerens kontraktmæssige forpligtelser over for  

 ejendommens ejer til at istandsætte boligen ved fraflytning.
 § 55. Kommunalbestyrelsen kan overlade til den almene  

 boligorganisation at forestå anvisningen af de almene ældreboliger, der er  

 omhandlet i § 54, stk. 1. Kommunalbestyrelsen kan til enhver tid tilbagekalde  

 en sådan bemyndigelse.
Stk. 2. Den almene boligorganisation kan udleje ældreboligerne til  

 andre boligsøgende, såfremt de ikke kan udlejes til den berettigede  

 personkreds.
Ved ledighed skal boligerne på ny søges udlejet til den  

 berettigede personkreds.
Stk. 3. Den almene boligorganisation kan med kommunalbestyrelsens  

 godkendelse udleje almene ældreboliger som almene familieboliger eller som  

 almene ungdomsboliger.
Det er en betingelse, at der ikke generelt er  

 efterspørgsel efter de pågældende boliger fra den berettigede personkreds.  

 Kommunalbestyrelsen kan beslutte, at de pågældende boliger på ny skal udlejes  

 som almene ældreboliger.
 Stk. 4. Bestemmelserne i § 54, stk. 3, om kommunens betaling af  

 leje og garanti for boligtagerens kontraktmæssige forpligtelser til at  

 istandsætte boligen ved fraflytning gælder ikke, hvor anvisningsretten er  

 overdraget til den almene boligorganisation efter reglerne i stk. 1.
§ 56. Almene ældreboliger kan efter kommunalbestyrelsens eller  

 amtsrådets bestemmelse lejes af kommunen eller amtskommunen og stilles til  

 rådighed for personer, der har brug for boligen som en midlertidig  

 aflastningsbolig.
Kommunen eller amtskommunen betaler et beløb, som svarer  

 til lejen for de boliger, der anvendes som aflastningsboliger.
Ved  

 lejekontraktens ophør skal boligen afleveres i samme stand som ved  

 kontraktens indgåelse.
§ 57. Ledige almene ældreboliger, som ejes af en kommune, udlejes  

 af kommunen til ældre og personer med handicap, der har særligt behov for  

 sådanne boliger, jf. § 54, stk. 1, 1. pkt.
Reglerne i § 54, stk. 1, 2.-4.  

 pkt., samt i § 54, stk. 3, finder tilsvarende anvendelse.
Stk. 2. Er ældreboligerne indrettet med henblik på at betjene  

 personer med vidtgående fysiske eller psykiske handicap, jf. § 54, stk. 2,  

 udlejes boligerne af kommunen til denne personkreds.
Reglerne i § 54, stk. 2,  

 2.-4. pkt., samt i § 54, stk. 3, finder tilsvarende anvendelse.
Stk. 3. Amtsrådet kan overlade anvisningsretten til de i stk. 2  

 nævnte boliger til kommunalbestyrelsen.
Såfremt boligerne ikke kan udlejes  

 til den i stk. 2 omhandlede personkreds, kan kommunen efter amtsrådets  

 nærmere bestemmelse udleje disse til den i § 54, stk. 1, 1. pkt., nævnte  

 personkreds.
§ 58. Ledige almene ældreboliger, som ejes af en amtskommune,  

 udlejes af amtskommunen til personer med vidtgående fysiske eller psykiske  

 handicap.
Reglerne i § 54, stk. 2, 2.-4. pkt., og i § 54, stk. 3, finder  

 tilsvarende anvendelse.
 Kommunale anvisnings- og godkendelsesordninger m.v.
§ 59. Den almene boligorganisation skal efter kommunalbestyrelsens  

 bestemmelse stille indtil hver fjerde almene familiebolig til rådighed for  

 kommunalbestyrelsen til løsning af påtrængende boligsociale opgaver i  

 kommunen, herunder at opnå en mere afbalanceret beboersammensætning i enkelte  

 almene afdelinger.
Kommunen betaler lejen (boligafgiften) fra det tidspunkt,  

 fra hvilket den ledige bolig er til rådighed for kommunalbestyrelsen, og  

 indtil udlejning sker.
Kommunen garanterer endvidere for boligtagerens  

 opfyldelse af kontraktmæssige forpligtelser over for boligorganisationen til  

 at istandsætte boligen ved fraflytning. Ændrer kommunen en beslutning om at  

 råde over en bolig, som ikke er udlejet, skal lejen (boligafgiften) dog ikke  

 betales ud over det tidspunkt, hvorfra en opsigelse ville have haft virkning.
Stk. 2. Boligorganisationen kan indgå aftale med  

 kommunalbestyrelsen om at stille ledige familieboliger til rådighed for  

 kommunalbestyrelsen til løsning af påtrængende boligsociale opgaver i  

 kommunen, herunder at opnå en mere afbalanceret beboersammensætning i enkelte  

 almene afdelinger.
Reglerne i stk. 1 om kommunens betaling af leje og garanti  

 for opfyldelse af boligtagerens forpligtelse til at istandsætte boligen ved  

 fraflytning finder tilsvarende anvendelse ved anvisninger, der sker efter  

 aftale i henhold til 1. pkt., samt ved anvisninger, som i øvrigt foretages af  

 kommunalbestyrelsen.
 Stk. 3. Reglerne i stk. 1 og 2 finder tilsvarende anvendelse på  

 almene ungdomsboliger, dog således at kommunalbestyrelsen anvender de  

 pågældende ungdomsboliger til løsning af unges boligsociale problemer i  

 kommunen.
 Stk. 4. Har kommunalbestyrelsen i medfør af stk. 1 og 2 benyttet  

 sin anvisningsret for at opnå en mere afbalanceret beboersammensætning i en  

 afdeling, og konstateres der som følge heraf ledige boliger i afdelingen, kan  

 kommunalbestyrelsen dække det heraf opståede lejetab.
§ 60. Har kommunalbestyrelsen truffet bestemmelse om anvisning af  

 minimum 1/8 af de ledige familieboliger efter reglerne i § 59, stk. 1, eller  

 er der indgået aftale om anvisning af minimum 1/8 af de ledige boliger efter  

 reglerne i § 59, stk. 2, kan kommunalbestyrelsen og den almene  

 boligorganisation aftale, at indtil 1/4 af de ledige boliger skal anvises af  

 boligorganisationen efter særlige sociale kriterier.
Kriterierne fastsættes  

 ved aftale mellem kommunalbestyrelsen og boligorganisationen.
De aftalte  

 kriterier offentliggøres af kommunalbestyrelsen.
§ 61. Kommunalbestyrelsen kan beslutte, at anvisning af ledige  

 almene familieboliger eller ledige almene ungdomsboliger skal godkendes af  

 kommunalbestyrelsen i hvert enkelt tilfælde.
Reglerne om klageadgang i lov om  

 individuel boligstøtte finder tilsvarende anvendelse, såfremt en boligsøgende  

 afvises under hensyn til, at husstandsindkomsten er for lav i forhold til  

 boligafgiften eller under hensyn til den boligsøgendes personlige forhold.
§ 62. Såfremt den almene boligorganisation stiller ledige  

 familieboliger eller ledige ungdomsboliger til rådighed for flygtninge, jf. §  

 65 i lov om individuel boligstøtte, finder reglerne i § 59, stk. 1,  

 vedrørende kommunens betaling af leje og garanti for opfyldelse af  

 boligtagerens forpligtelser over for boligorganisationen til at istandsætte  

 boligen ved fraflytning tilsvarende anvendelse.
Overdragelsen skal godkendes  

 af kommunalbestyrelsen.
 Stk. 2. Reglerne i § 61 om klageadgang finder tilsvarende  

 anvendelse på flygtninge, som afvises i medfør af stk. 1.
Stk. 3. Kommunens udgifter ved udlejning til flygtninge i medfør  

 af stk. 1 og § 59, stk. 1, refunderes af staten med 100 pct.
Refusionen  

 udbetales kvartalsvis bagud på grundlag af en opgørelse over kommunens  

 afholdte udgifter.
Opgørelsen fremsendes til Hypotekbanken.
 Stk. 4. Flygtninge tilbagebetaler skyldige beløb i medfør af stk.  

 1 og § 59, stk. 1, til kommunalbestyrelsen i løbet af højst 5 år, idet  

 tilbagebetalingen afpasses efter den pågældendes økonomiske forhold.
§ 63. Ældre og personer med handicap, der ønsker at flytte til en  

 anden kommune, har, når ganske særlige forhold taler for det, ret til at få  

 anvist en bolig efter samme retningslinjer, som gælder for kommunens egne  

 borgere.
Retten gælder boliger, som kommunen har anvisningsret til.
Retten  

 vedrører udelukkende boliger efter denne lov og boliger efter lov om  

 byfornyelse og boligforbedring, som er særlig indrettet for den nævnte  

 personkreds, samt boliger efter den tidligere lov om boliger for ældre og  

 personer med handicap.
Det er en forudsætning, at den pågældende person  

 opfylder betingelserne efter §§ 54, 57 eller 58 for at få anvist en bolig med  

 kommunal eller amtskommunal anvisningsret både i fraflytningskommunen og  

 tilflytningskommunen.
Stk. 2. Kommunalbestyrelsens og amtsrådets afgørelser om anvisning  

 af ledige boliger i henhold til §§ 54, 57 og 58 kan indbringes for  

 henholdsvis det sociale ankenævn, som den kommune, hvor boligerne er  

 beliggende, hører under, og Den Sociale Ankestyrelse. § 6, stk. 6, i lov om  

 Den Sociale Ankestyrelse om, hvorvidt ankestyrelsen kan behandle sagen,  

 finder tilsvarende anvendelse.
Kapitel 4 i lov om social bistand finder  

 tilsvarende anvendelse.
§ 64. Boligministeren kan fastsætte nærmere regler om de forhold,  

 der er nævnt i §§ 51-54 og §§ 57-63. Boligministeren kan herunder fastsætte  

 regler om fortrinsret til ledige boliger for husstande med børn og for  

 særlige befolkningsgrupper.
Boligministeren kan endvidere fastsætte regler  

 om, hvorledes udlejningsreglerne kan fraviges i nødretssituationer (ganske  

 ekstraordinære udlejningsvanskeligheder).
 Stk. 2. Bestemmelserne i § 54, § 55, stk. 1, 2 og 4, § 56 og § 63  

 finder tilsvarende anvendelse på selvejende almene ældreboliger.
Kapitel 5 Vedligeholdelse og istandsættelse, råderet m.v.
samt beboerindskud Vedligeholdelse og istandsættelse § 65. Det påhviler den almene boligorganisation at drage omsorg  

 for, at boligorganisationens ejendomme og boliger holdes forsvarligt ved  

 lige.
Afdelingsbestyrelsen fører tilsyn med ejendommens  

 vedligeholdelsestilstand.
 Stk. 2. Afdelingen foretager og afholder udgiften til  

 vedligeholdelse og fornyelse af ruder, låse, vand- og gashaner, elafbrydere,  

 wc-kummer, cisterner, vaskekummer, badekar, køleskabe, komfurer,  

 vaskemaskiner og lignende installationer, medmindre forringelsen skyldes  

 boligtagerens forsømmelse.
Stk. 3. Den almene boligorganisation træffer beslutning om,  

 hvorvidt boligernes vedligeholdelse i boperioden og istandsættelse ved  

 fraflytning skal ske efter reglerne i enten § 66 eller § 67. Det besluttes  

 samtidig, om der skal fastsættes ens regler for alle boligorganisationens  

 afdelinger.
De vedtagne regler gælder for samtlige boligtagere uanset  

 eventuelle modstående kontraktbestemmelser.
 Stk. 4. Ændring af den efter stk. 3 vedtagne vedligeholdelses- og  

 istandsættelsesordning kan tidligst ske, når ordningen har været i kraft i 5  

 år.
Stk. 5. Ved fraflytning gennemføres et syn af boligen, hvorunder  

 omfanget af boligtagerens forpligtelser efter stk. 7 og § 66 fastlægges.  

 Underretter boligorganisationen ikke senest 2 uger efter synet boligtageren  

 om istandsættelsesarbejdernes omfang, den anslåede udgift og boligtagerens  

 andel heraf, bortfalder boligorganisationens eventuelle krav mod  

 boligtageren, medmindre denne er fraflyttet uden at give boligorganisationen  

 oplysning om den fremtidige adresse.
Overskridelser, der forhøjer  

 boligtagerens andel af den anslåede udgift med mere end 10 pct., er denne  

 uvedkommende.
 Stk. 6. Det kan ikke ved fraflytning forlanges, at boligen  

 afleveres i en bedre stand end den, hvori den blev overtaget.
 Stk. 7. Boligtageren skal uanset reglerne i § 66 og § 67 afholde  

 samtlige udgifter som følge af misligholdelse, hvorved det lejede er  

 forringet eller skadet som følge af fejlagtig brug, fejlagtig vedligeholdelse  

 eller uforsvarlig adfærd af boligtageren, medlemmer af dennes husstand eller  

 andre, som boligtageren har givet adgang til boligen.
 Stk. 8. Reglerne om vedligeholdelse i boperioden og istandsættelse  

 ved fraflytning finder ikke anvendelse på hus eller husrum, der helt eller  

 delvis er udlejet til andet end beboelse.
 § 66. Har boligorganisationen efter § 65, stk. 3, truffet  

 beslutning herom, sørger boligtageren for og afholder udgiften til at  

 vedligeholde boligen med hvidtning, maling, tapetsering og gulvbehandling i  

 boperioden.
Stk. 2. Ved fraflytning af boligen gennemføres for boligtagerens  

 regning en normalistandsættelse, der omfatter nødvendig hvidtning, maling og  

 tapetsering af vægge og lofter samt rengøring.
Boligorganisationen kan  

 beslutte, at boligtageren i stedet betaler et af organisationen fastsat  

 hertil svarende normalistandsættelsesbeløb.
Afdelingen overtager i løbet af  

 en periode på højst 10 år fra boligtagerens overtagelse af boligen gradvis  

 boligtagerens udgift til normalistandsættelsen eller betaling af  

 normalistandsættelsesbeløbet.
Ved fraflytning inden udløbet af den fastsatte  

 periode betaler boligtageren kun det beløb, som på det tidspunkt, hvor  

 lejemålet ophører, ikke er overtaget af afdelingen.
§ 67. Har boligorganisationen efter § 65, stk. 3, truffet  

 beslutning herom, vedligeholder afdelingen boligen indvendigt med hvidtning,  

 maling, tapetsering og gulvbehandling i boperioden.
De nødvendige midler  

 tilvejebringes ved boligtagerens indbetaling af et beløb til en  

 vedligeholdelseskonto for boligen.
Beløbet fastsættes af boligorganisationens  

 ledelse efter drøftelse med afdelingsbestyrelsen til et årligt beløb pr. m2  

 bruttoetageareal.
Boligtageren kan forlange, at der udføres vedligeholdelse  

 af boligen med hvidtning, maling, tapetsering og gulvbehandling, når det er  

 nødvendigt og udgifterne kan dækkes af boligens vedligeholdelseskonto.
Stk. 2. Boligorganisationen fastsætter regler om istandsættelse  

 ved fraflytning.
Udgiften hertil afholdes af de midler, der er hensat på en  

 fælleskonto for afdelingen.
 § 68. I boligorganisationens afdelinger skal der foretages  

 passende henlæggelser til fornyelse af tekniske installationer, til  

 hovedistandsættelse samt til afholdelse af sådanne istandsættelses- og  

 vedligeholdelsesudgifter, der påhviler boligorganisationens afdelinger efter  

 §§ 65-67. Midler fra sådanne henlæggelser kan i almindelighed ikke anvendes  

 til andre formål.
Forbedringer, råderet § 69. Boligtageren har ret til at udføre nærmere fastsatte  

 forbedringer m.v. af boligen og ved eventuel fraflytning opnå økonomisk  

 godtgørelse for de afholdte udgifter.
Stk. 2. Afdelingsmødet kan ved almindelig stemmeflerhed beslutte,  

 at der kan gennemføres forbedringsarbejder m.v. ud over de arbejder, der er  

 omtalt i stk. 1. Boligtageren har ligeledes ret til ved en eventuel  

 fraflytning at opnå en økonomisk godtgørelse, der beregnes på grundlag af de  

 afholdte dokumenterede udgifter.
Afdelingens beslutning skal godkendes af  

 boligorganisationens bestyrelse.
Senere ændringer af beslutningen skal  

 ligeledes besluttes af afdelingsmødet og godkendes af boligorganisationens  

 bestyrelse.
Stk. 3. Forbedringer m.v. efter stk. 1 og 2 skal være rimelige og  

 hensigtsmæssige.
Arbejderne må ikke fratage boligen dens karakter som almen  

 bolig eller dens eventuelle karakter som bolig, der er velegnet for ældre og  

 personer med handicap.
Medfører arbejderne særlige vedligeholdelsesudgifter  

 for afdelingen, forhøjes boligtagerens leje tilsvarende.
 Stk. 4. Der kan ikke ydes godtgørelse for særlig luksusprægede  

 eller særlig energiforbrugende arbejder.
Stk. 5. Godtgørelsen udbetales af boligorganisationen ved  

 boligtagerens fraflytning.
Boligorganisationen kan foretage modregning i  

 godtgørelsen for boligtagerens forpligtelser over for organisationen.
 Stk. 6. Ved ophør eller ændring af en ordning besluttet efter stk.  

 2 kan der ikke ske indskrænkninger i boligtagerens ret til godtgørelse for  

 forbedringer m.v., der er udført efter den hidtil gældende ordning.
Stk. 7. Den nye boligtager, der flytter ind i en lejlighed, hvor  

 den tidligere boligtager har gennemført forbedringer m.v., skal betale  

 afdelingens udgifter til godtgørelse.
Ved indgåelse af lejeaftalen kan den  

 nye boligtager vælge mellem kontant betaling af udgiften eller en  

 lejeforhøjelse, som modsvarer udgiften.
§ 70. Afdelingsmødet kan ved almindelig stemmeflerhed beslutte, at  

 der ud over de forbedringsarbejder, der er omtalt i § 69, stk. 1 og 2, 1.  

 pkt., kan gennemføres yderligere forbedringsarbejder m.v., uden at der skal  

 foretages reetablering ved fraflytning.
Disse arbejder medfører ikke ret til  

 økonomisk godtgørelse.
 Stk. 2. For forbedringsarbejder m.v., der gennemføres efter  

 reglerne i stk. 1, finder bestemmelserne i § 69, stk. 2, 3. og 4. pkt., samt  

 stk. 3, tilsvarende anvendelse.
Beboerindskud § 71. Når en boligtagers rettigheder vedrørende en bolig ophører,  

 tilbagebetaler den almene boligorganisation det indbetalte beboerindskud  

 (boligandel eller boligindskud) med tillæg af eventuelle senere forhøjelser.  

 Boligorganisationen kan stille udbetalingen helt eller delvis i bero, indtil  

 den har modtaget indskud fra den, der overtager boligen.
 Stk. 2. Den almene boligorganisation kan foretage modregning i det  

 beløb, der er nævnt i stk. 1, for boligtagerens forpligtelser over for  

 boligorganisationen, herunder for eventuelle udgifter til det lejedes  

 kontraktmæssige istandsættelse ved fraflytningen.
Stk. 3. Beboerindskud kan ikke indeksreguleres.
Boligtagere, hvis  

 boligoverenskomst eller lejeaftale vedrørende en tidligere almennyttig  

 lejlighed er indgået inden 1. april 1975, bevarer dog retten til  

 indeksregulering af deres beboerindskud til og med reguleringen på grundlag  

 af reguleringspristallet for januar 1975.
§ 72. Hvis beboerindskuddet efter § 71, stk. 1, må antages ikke at  

 kunne dække rimelige udgifter ved det lejedes kontraktmæssige istandsættelse  

 ved fraflytning, kan boligorganisationen med kommunalbestyrelsens godkendelse  

 forhøje indskuddet.
Ved genudlejning indbetaler den nye boligtager det  

 således forhøjede indskud til boligorganisationen.
§ 73. Hvis den nye boligtagers beboerindskud væsentligt overstiger  

 indskuddet for tilsvarende boliger i nyt byggeri, kan boligorganisationen  

 nedsætte indskuddet.
De hertil nødvendige midler tilvejebringes ved  

 henlæggelser i boligorganisationens afdelinger eller stilles til rådighed for  

 afdelingen af organisationens dispositionsfond, jf. § 20, stk. 2.
Stk. 2. Kommunalbestyrelsen kan yde garanti for optagelse af  

 indekslån, der anvendes til nedsættelse af beboerindskud i tidligere lette  

 kollektivboliger.
Det er en forudsætning, at beboerindskuddene væsentligt  

 overstiger indskuddet for tilsvarende boliger i nyt byggeri.
Indekslånet kan  

 ydes med henblik på at nedbringe beboerindskuddet til minimalt 2 pct. af den  

 endeligt godkendte anskaffelsessum ved byggeriets opførelse.
Det beløb,  

 hvormed beboerindskuddet nedsættes, udbetales til den pågældende boligtager.  

 Hvis boligtageren har modtaget lån efter lov om individuel boligstøtte til  

 betaling af beboerindskuddet, udbetales beløbet dog til långiver.
 Stk. 3. Kommunalbestyrelsen kan på statens vegne give tilsagn om  

 ydelsesstøtte til det i stk. 2 nævnte indekslån efter tilsvarende regler, som  

 gælder for finansiering af opførelse af nybyggeri, jf. reglerne i kapitel 9.  

 Det er en forudsætning, at kommunalbestyrelsen yder garanti for hele  

 indekslånet.
 § 74. Kommunen kan i stedet for at yde et lån efter § 54, stk. 3,  

 i lov om individuel boligstøtte yde et beløb til dækning af det i § 118, stk.  

 2, nævnte indskud, når en lejer i en udlejningsejendom, der ombygges til en  

 almen ældrebolig, i forvejen bebor den ombyggede bolig.
Stk. 2. Kommunen skal yde et beløb til dækning af det i stk. 1  

 nævnte indskud til 1) beboere på plejehjem eller i beskyttet bolig, der nedlægges eller  

 ombygges til almene ældreboliger, når beboerne genhuses i almene  

 ældreboliger, og 2) beboere, der visiteres fra plejehjem eller beskyttet bolig til almene  

 ældreboliger.
 Stk. 3. Det i stk. 1 og 2 nævnte beløb udbetales til udlejeren.  

 Ved lejemålets ophør tilbagebetaler udlejeren beløbet til kommunen med  

 fradrag af foretagen modregning efter § 71, stk. 2.
 Stk. 4. Staten refunderer kommunens udgifter efter stk. 1-3 med  

 2/3.
 Stk. 5. Bestemmelserne i § 65, § 66, § 67, § 69, § 70, § 71, stk.  

 1 og 2 og stk. 3, 1. pkt., § 72 samt § 73, stk. 1, 1. pkt., finder  

 tilsvarende anvendelse på almene ældreboliger, som ejes af en kommune eller  

 en amtskommune.
 Stk. 6. Bestemmelserne i §§ 65-70, § 71, stk. 1 og 2 og stk. 3, 1.  

 pkt., § 72 og § 73, stk. 1, 1. pkt., finder tilsvarende anvendelse på  

 selvejende almene ældreboliger.
 § 75. Boligministeren kan fastsætte nærmere regler om de i §§  

 65-74 nævnte forhold, herunder om afgrænsning og beregning af godtgørelse for  

 forbedringsarbejder m.v.
Kapitel 6 Landsbyggefonden Organisation m.v.
 § 76. Landsbyggefonden er en selvejende institution, der har til  

 formål at fremme det almene byggeris selvfinansiering.
Stk. 2. Fonden ledes af en bestyrelse på 7 medlemmer.
Formanden  

 for bestyrelsen og 4 andre medlemmer vælges af Boligselskabernes  

 Landsforening.
Bestyrelsens 2 øvrige medlemmer, som skal være boligtagere i  

 alment byggeri, vælges af Lejernes Landsorganisation i Danmark.
Efter samme  

 regler vælges stedfortrædere for formanden og de øvrige medlemmer.
Alle valg  

 sker for 4 år ad gangen.
Genvalg kan finde sted.
Stk. 3. Bestyrelsen træffer nærmere bestemmelse om varetagelsen af  

 den daglige administration af fondens anliggender og fastlægger  

 retningslinjer for arbejdets tilrettelæggelse.
Generelle forskrifter og  

 vejledninger, der udsendes til indskydere og låntagere, skal godkendes af  

 bestyrelsen.
§ 77. Fondens vedtægter skal godkendes af boligministeren.
De skal  

 indeholde bestemmelser, der sikrer en forsvarlig tilrettelæggelse af fondens  

 virksomhed med henblik på opfyldelsen af dens formål.
Stk. 2. Senest 4 måneder efter hvert regnskabsårs afslutning skal  

 fondens årsregnskab underskrevet af bestyrelsen og attesteret af revisor  

 indsendes til boligministeren tillige med bestyrelsens beretning for det  

 forløbne regnskabsår.
Boligministeren kan fastsætte nærmere retningslinjer  

 for regnskabets og beretningens form og indhold.
 Stk. 3. Fondens regnskaber revideres af en statsautoriseret  

 revisor, der udpeges af boligministeren efter indstilling fra fonden.  

 Boligministeren kan fastsætte nærmere retningslinjer for udøvelsen af  

 revisors virksomhed.
 Stk. 4. Fonden skal på forlangende give boligministeren enhver  

 oplysning om fondens virksomhed, herunder om bestyrelsens skøn over omfanget  

 af fondens fremtidige udlånsvirksomhed og størrelsen af de forventede  

 udlånsmidler.
Fondens indtægter § 78. Fondens midler tilvejebringes ved indbetalinger fra de  

 almene boligorganisationer i henhold til §§ 79-81.
 Stk. 2. Fondens eventuelle indtægter i øvrigt, herunder  

 renteindtægter, anvendes til fondens formål.
 Stk. 3. Udgifter til administration m.v. afholdes af fondens  

 indtægter.
Stk. 4. Fonden kan bestemme, at låntagere i lånets løbetid skal  

 yde bidrag til fondens administration og reservefond efter nærmere regler  

 fastsat af fondens bestyrelse.
Reglerne fremsendes til boligministeren, som  

 kan forlange reglerne ændret.
 § 79. Almene boligorganisationers afdelinger, som indeholder  

 boliger, der er taget i brug før 1. januar 1963, yder årlige bidrag til en  

 byggefond i selskabet til indskud i Landsbyggefonden med de beløb, der er  

 fastsat i henhold til bekendtgørelse nr. 483 af 16. august 1973 af lov om  

 boligbyggeri § 19.
 § 80. Ud over eventuelle bidrag i henhold til § 79 yder  

 afdelinger, som indeholder boliger, der er taget i brug før den 1. januar  

 1970, bidrag til boligorganisationens byggefond til indskud i  

 Landsbyggefonden til anvendelse efter reglerne i §§ 87-96. Bidrag ydes alene  

 for boligareal.
Stk. 2. Bidrag efter stk. 1 udgør i 1996 16,70 kr. pr. m2  

 bruttoetageareal for afdelinger, som indeholder boliger, der er taget i brug  

 i perioden fra den 1. januar 1965 og indtil den 1. januar 1970, samt for  

 tidligere ibrugtagne afdelinger, som indeholder boliger, der inden den 1.  

 januar 1983 af kommunalbestyrelsen har fået bevilget hel eller delvis  

 fritagelse for hidtidige bidrag.
For øvrige afdelinger, som indeholder  

 boliger, der er taget i brug før den 1. januar 1965, udgør bidraget i 1996  

 37,35 kr. pr. m2 bruttoetageareal.
Beløbene reguleres en gang årligt, første  

 gang den 1. januar 1997, på basis af den konstaterede udvikling i  

 reguleringsindekset for boligbyggeri for juli måned.
Stk. 3. Er det nødvendigt til dækning af Landsbyggefondens  

 udgifter, kan fondens bestyrelse beslutte at opkræve et løbende bidrag fra  

 afdelinger, som indeholder boliger, der er taget i brug fra den 1. januar  

 1970. Der kan dog ikke opkræves bidrag for afdelinger, der indeholder  

 boliger, som er omfattet af Byggeskadefonden eller Byggeskadefonden for  

 byfornyelsesforanstaltninger.
Bidraget kan ikke overstige de bidrag, som  

 opkræves i henhold til stk. 2, 1. pkt.
 Stk. 4. Landsbyggefonden kan bevilge fritagelse for indbetaling af  

 den del af bidragene, der overstiger de i 1982 betalte bidrag til  

 Boligselskabernes Landsbyggefond, til afdelinger, der i de seneste 3 år har  

 modtaget støtte fra fonden, kommunen eller staten til nedbringelse af  

 huslejen.
 Stk. 5. Landsbyggefondens påligning af bidrag efter stk. 1 skal  

 ske så betids, at lejeforhøjelser kan varsles som anført i § 45, stk. 4.
§ 81. Ved genudlejning af boliger i almene boligorganisationers  

 afdelinger, der er opført med finansieringstilskud fra det offentlige i  

 medfør af tidligere love om boligbyggeri, skal boligtageren betale det  

 indskud og den leje, som ville være gældende, såfremt der ikke var ydet  

 sådant tilskud.
Afdelingens indtægt ved boligtagerens betaling af dette  

 indskud indbetales til kommunen, medens indtægten ved boligtagerens betaling  

 af den del af lejen, hvormed denne hidtil har været nedsat som følge af  

 finansieringstilskuddet, indbetales til Landsbyggefonden.
 § 82. Almene boligorganisationer, som indbetaler til  

 Landsbyggefonden efter §§ 79-81, skal indsende indberetning herom til fonden.
Stk. 2. Byggefonden skal indsætte bidrag efter §§ 79 og 80 på en  

 konto i Landsbyggefonden.
Bidrag indbetales kvartalsvis bagud inden en måned  

 efter kvartalets udgang.
Det kvartårlige beløb afrundes nedefter til nærmeste  

 kronebeløb, der kan deles med 10.
Stk. 3. Landsbyggefonden påser, at pligtig indbetaling finder sted  

 rettidigt.
Er indbetaling ikke sket inden den 3. i den anden måned efter  

 kvartalets udgang, skal der tillige indbetales renter, der fra forfaldsdagen  

 at regne udgør den rente, der er fastsat efter § 5, stk. 1 og 2, i  

 renteloven.
For forfaldne beløb har fonden pant og fortrinsret i de  

 bidragspligtige ejendomme efter ejendomsskatter.
Inddrivelse, der sker efter  

 de for opkrævning af den kommunale indkomstskat gældende regler, foretages af  

 kommunalbestyrelsen i den kommune, hvori ejendommen er beliggende.  

 Inddrivelsen sker med tillæg af et gebyr, der tilfalder kommunen, og hvis  

 størrelse fastsættes af boligministeren.
 Stk. 4. Med boligministerens godkendelse fastsætter fonden nærmere  

 regler om registrering af ibrugtagelsesår, jf. §§ 79 og 80, og om  

 indberetninger i henhold til stk. 1.
 § 83. Har fonden likvide midler, som ikke kan anvendes inden for  

 rammerne af denne lovs formålsbestemmelser, kan fonden med boligministerens  

 godkendelse fastsætte retningslinjer for disse midlers anvendelse.
Kapitalforvaltning § 84. Fonden kan udstede beviser for de beløb, der er indbetalt i  

 medfør af §§ 79 og 80. Den almene boligorganisation kan på ingen måde råde  

 over indbetalte beløb, og disse kan heller ikke gøres til genstand for udlæg  

 eller udpantning.
 Stk. 2. Boligorganisationens tilgodehavende nedskrives med et  

 beløb svarende til de beløb, som fonden har ydet til boligorganisationen i  

 medfør af § 87, samt med beløb, der overføres til den fælles  

 moderniseringsfond og til landsdispositionsfonden, jf. §§ 89 og 90.
Stk. 3. Ved boligorganisationens konkurs kan boligorganisationens  

 tilgodehavende efter stk. 2 forlanges tilbagebetalt, såfremt konkursboets  

 kreditorer ellers ikke vil kunne fyldestgøres.
Det samme gælder  

 tilgodehavender, der er opstået i perioden, indtil konkursboet er sluttet.
§ 85. Indskud af den i §§ 79 og 80 omhandlede art forrentes, når  

 fondens driftsresultat tillader det.
Andre indskud forrentes med mindst samme  

 rentesats, som kan opnås ved indskud i banker og sparekasser.
 § 86. Opstår der ved fondens virksomhed tab, der ikke kan dækkes  

 af de af fonden opsamlede reserver, dækkes tabet ved nedskrivning af  

 indskuddene i henhold til § 82.
§ 87. En boligorganisation har fortrinsret til tilskud på indtil  

 75 pct. af de beløb, som boligorganisationens byggefond efter den 1. januar  

 1980 har indbetalt til Landsbyggefonden i henhold til §§ 79 og 80 og i  

 henhold til tidligere love om boligbyggeri.
Landsbyggefondens bestyrelse  

 fastsætter årligt, hvor stor en procentdel fortrinsretten skal udgøre inden  

 for det i 1. pkt. fastsatte maksimum.
§ 88. Landsbyggefonden indestår efter regler, der med  

 boligministerens godkendelse fastsættes af fondens bestyrelse, for tab på  

 afdelingsmidler, som forvaltes af almene boligorganisationer.
I nødvendigt  

 omfang kan anvendes midler fra den fælles moderniseringsfond og, i det omfang  

 dennes midler er utilstrækkelige, tillige fra landsdispositionsfonden.
 Stk. 2. Landsbyggefonden kan overtage og videreføre de  

 garantiforpligtelser, som Boligselskabernes Garantifond har påtaget sig for  

 lån til opførelse, om- og tilbygning eller modernisering af almennyttigt  

 byggeri.
Kapitel 7 Driftsstøtte Støtte fra Landsbyggefonden § 89. Beløb, der ikke anvendes i henhold til § 87, overføres til  

 Landsbyggefonden til en fælles moderniseringsfond, jf. dog § 90.
§ 90. Mindst 121/2 pct. af indbetalingerne i henhold til § 89 til  

 den fælles moderniseringsfond overføres hvert år til en  

 landsdispositionsfond, indtil denne udgør 433 mio. kr.
Beløbet reguleres en  

 gang årligt, første gang den 1. januar 1997, på basis af reguleringsindekset  

 for boligbyggeri for juli måned.
Fonden tilskrives rente svarende til  

 Danmarks Nationalbanks diskonto.
 Stk. 2. Udviser landsdispositionsfonden en negativ saldo, forøges  

 overførelsen af midler i henhold til § 89 fra den fælles moderniseringsfond  

 til landsdispositionsfonden med indtil 50 pct.
 Stk. 3. Den del af Landsbyggefondens midler, der ikke anvendes i  

 henhold til §§ 91-94 og § 88 samt til dækning af udgifterne til  

 administration m.v., kan overføres til landsdispositionsfonden.
§ 91. Landsbyggefonden kan af de midler, der er nævnt i § 87 og §  

 89, yde tilskud til opførelse, om- og tilbygning, modernisering,  

 miljøforbedrende foranstaltninger, særlig udgiftskrævende opretningsarbejder,  

 brandsikring, byfornyelse og boligforbedring af almene boligorganisationers  

 byggeri og bygninger med socialt og kulturelt formål i tilknytning til almene  

 boligorganisationers byggeri.
Tilskuddet kan højst udgøre 2/3 af rimelige  

 udgifter til de udførte arbejder.
 Stk. 2. Landsbyggefonden kan af de midler, der er nævnt i § 89,  

 give tilsagn om ydelsesstøtte til indekslån til udbedring af ekstraordinære  

 byggeskader, øget vedligeholdelse m.v. samt til ombygning af ledige  

 lejligheder og forbedring af miljøet i almene boligorganisationers byggeri.
Stk. 3. Ydelsesstøtte efter stk. 2 ydes på de vilkår, der er  

 fastsat i § 130, stk. 1, 2 og 4, dog udgør låntagers betaling af ydelser på  

 indekslånet 1,915 pct. af den regulerede bogførte hovedstol.
Landsbyggefonden  

 kan på de vilkår, der er nævnt i § 134, helt eller delvis bringe betaling af  

 ydelsesstøtte til ophør.
Stk. 4. Det er en forudsætning for støtte efter stk. 2, at  

 kommunalbestyrelsen påtager sig garanti for den del af indekslånet, der på  

 tidspunktet for lånets optagelse har pantesikkerhed ud over 80 pct. af  

 ejendommens værdi.
Garantien beregnes efter reglerne i § 127, 2. og 3. pkt.
 Stk. 5. Det er en forudsætning for kommunalbestyrelsens garanti  

 efter stk. 4, at Landsbyggefonden påtager sig forpligtelse til at godtgøre  

 kommunen halvdelen af dens eventuelle tab som følge af garantiforpligtelsen.
§ 92. Landsbyggefonden kan af de midler, der er overført til  

 landsdispositionsfonden, yde støtte som lån eller tilskud til almene  

 boligafdelinger, hvor der er så væsentlige økonomiske problemer, at disse vil  

 kunne vanskeliggøre afdelingens videreførelse.
Støtten kan ydes til  

 finansiering af nødvendigt udbedrings-, opretnings- og  

 vedligeholdelsesarbejder samt til miljøforbedrende og andre foranstaltninger,  

 herunder til udligning af opsamlede driftsunderskud.
Stk. 2. Landsbyggefonden kan i 1997 af de midler, der er overført  

 til landsdispositionsfonden, yde tilskud til almene boligafdelinger med  

 væsentlige økonomiske problemer eller væsentlige problemer af anden karakter  

 til dækning af de udgifter, som disse afdelinger afholder i forbindelse med  

 de foranstaltninger, der er nævnt i § 37, stk. 2. Landsbyggefonden kan  

 endvidere anvende midlerne til at iværksætte forebyggende arbejde fælles for  

 flere berørte afdelinger.
Tilskuddet ydes inden for en beløbsramme på 40 mio.  

 kr.
Staten refunderer Landsbyggefondens udgifter med 3/4. I det omfang  

 tilskud til dette formål ydet i medfør af den tidligere lov om boligbyggeri i  

 1996 har udgjort mindre end 40 mio. kr., kan det ikke anvendte beløb  

 overføres til 1997. Ved overførsel af midler fra 1996 refunderer staten  

 halvdelen af beløbet.
Stk. 3. Landsbyggefonden kan efter tilsvarende regler som nævnt i  

 stk. 1 yde støtte til udligning af opsamlede driftsunderskud i almene  

 ungdomsboliger.
Bestemmelsen i § 96 finder tilsvarende anvendelse.
 § 93. Såfremt der måtte være behov derfor, skal Landsbyggefonden  

 anvende mindst 2/3 af den del af fondens indtægter, der ikke hidrører fra  

 bidrag efter §§ 79 og 80, til de formål, der er nævnt i § 92.
 § 94. Landsbyggefondens midler kan herudover anvendes til:
 1) Lån eller tilskud til de formål, der er nævnt i § 91, stk. 1, og § 92,  

 stk. 1, erhvervelse af byggegrunde med senere bebyggelse for øje, dækning af  

 projekteringsudgifter til byggeri og erhvervelse af ejendomme med henblik på  

 gennemførelse af byfornyelse og boligforbedring.
 2) Kapitalindskud i låne- og garantiinstitutter til fremme af alment  

 boligbyggeri, såfremt det pågældende institut er godkendt af boligministeren,  

 i produktionsvirksomheder, hvis formål er at fremme og forbedre alment  

 boligbyggeri, og i byfornyelsesselskaber, der er oprettet af almene  

 boligorganisationer.
 3) Tilskud til forskning og erfaringsformidling inden for fondens områder.
 § 95. Landsbyggefondens bestyrelse fastsætter nærmere regler om  

 omfanget af og vilkårene for ydelse af støtte i henhold til §§ 91-94.  

 Reglerne fremsendes til boligministeren til orientering, dog skal reglerne  

 for ydelse af støtte efter § 91, stk. 2, godkendes af boligministeren.
 Stk. 2. Såfremt reglerne strider mod fondens formål, kan  

 boligministeren forlange reglerne ændret.
§ 96. Landsbyggefonden kan betinge ydelse af støtte i henhold til  

 § 92, stk. 1, af, at kommunalbestyrelsen og boligorganisationen, herunder en  

 eventuel forretningsførerorganisation eller et andelsselskab, medvirker til  

 løsning af den pågældende boligafdelings økonomiske problemer.
Fonden kan  

 herunder stille krav om, at boligorganisationen anvender midler, der er til  

 dets rådighed i henhold til § 87.
Kommunal garanti og driftsstøtte § 97. Kommunalbestyrelsen kan yde lån til almene boligafdelinger i  

 kommunen til de i § 92, stk. 1, nævnte formål, såfremt kommunal støtte  

 skønnes at være påkrævet for den pågældende afdelings videreførelse.  

 Kommunalbestyrelsen fastsætter lånenes forrentnings- og afdragsvilkår,  

 herunder om betaling af rente og afdrag først skal påbegyndes på et nærmere  

 fastsat senere tidspunkt og under nærmere angivne forudsætninger.  

 Kommunalbestyrelsen kan udskyde spørgsmålet om påbegyndelse af rente- og  

 afdragsbetaling til afgørelse på et senere tidspunkt.
 Stk. 2. Lån kan ydes enten til Landsbyggefonden til videre udlån  

 til almene boligafdelinger eller direkte til boligafdelingerne.
 Stk. 3. Kommunale lån til Landsbyggefonden afdrages før  

 Landsbyggefondens lån.
 Stk. 4. Kommunalbestyrelsen kan betinge støtte af, at  

 Landsbyggefonden, boligorganisationen og en eventuel  

 forretningsførerorganisation medvirker til løsning af den pågældende  

 boligafdelings økonomiske problemer, herunder at boligorganisationen anvender  

 midler, der i henhold til § 87 er til dens rådighed.
§ 98. Kommunalbestyrelsen kan yde garanti for indekslån type I  

 eller IS til ekstraordinære renoveringsarbejder.
Garantien ydes for den del  

 af lånet, der på tidspunktet for lånets optagelse har pantesikkerhed ud over  

 80 pct. af ejendommens værdi.
Garantien beregnes efter reglerne i § 127, 2.  

 og 3. pkt.
 Stk. 2. Bestemmelserne i stk. 1 og i § 97, stk. 1 og 2, finder  

 tilsvarende anvendelse på selvejende almene ældreboliger.
Ungdomsboliger § 99. Boligministeren kan på statskassens vegne i hvert af  

 studieårene fra 1996-97 til 1999-2000 yde tilskud til nedbringelse af lejen i  

 ungdomsboliger.
Støtten kan alene ydes til de ungdomsboliger, som i  

 studieåret 1995-96 har modtaget tilskud til nedbringelse af lejen efter den  

 tidligere lov om boligbyggeri.
 Stk. 2. I hvert af studieårene fra 1996-97 til 1999-2000 kan der  

 gives tilsagn om tilskud efter stk. 1 på i alt indtil 20 mio. kr.
 Stk. 3. Tilbagebetaling af de særlige kriselån, der er ydet med  

 tilslutning fra Folketingets Finansudvalg i finansårene 1975-76 og 1976-77  

 til ungdomsboliger, udsættes indtil 1. august år 2000.
 Stk. 4. For ungdomsboliger, der med tilslutning fra Folketingets  

 Finansudvalg har fået bevilget henstand med betalingen af renter og afdrag på  

 statslån, kan boligministeren forlænge henstandsperioden indtil 1. august år  

 2000.
 § 100. Kommunalbestyrelsen kan yde garanti og på statens vegne  

 meddele tilsagn om ydelsesstøtte til udbedring af byggeskader og større  

 ekstraordinære renoveringsarbejder, herunder modernisering, samt til  

 energibesparende foranstaltninger i ungdomsboliger, som har modtaget tilsagn  

 om støtte før 1. juli 1986 i medfør af byggestøtte-, kollegiestøtte- eller  

 boligbyggerilovgivningen eller er godkendt efter § 2, stk. 2. Støtte kan  

 ydes, i det omfang udgifterne ikke dækkes ved erstatninger, gennem  

 forsikringer eller ved, at der ydes støtte efter § 91, stk. 2-5.
Stk. 2. Udgifter til arbejder efter stk. 1 finansieres ved  

 optagelse af indekslån.
Låntagers betaling af ydelser på indekslån sker  

 første gang ved lånets 2. termin og udgør et beløb, som svarer til 1,20 pct.  

 af den regulerede bogførte hovedstol.
Betalingen reguleres 2 gange årligt pr.  

 1. januar og 1. juli efter samme retningslinjer, som gælder for regulering af  

 afdrag på indekslån, type IS, ifølge realkreditloven.
Reguleringen sker,  

 indtil låntagers betaling svarer til de samlede ydelser på lånet.
 Stk. 3. Ydelsesstøtte udgør et beløb, som svarer til forskellen  

 mellem de samlede ydelser på indekslånet og låntagers betaling.
 Stk. 4. Kommunen godtgør staten 20 pct. af udgifterne til  

 ydelsesstøtten.
 Stk. 5. Ydelsesstøtte ydes efter bestemmelserne i § 130, stk. 2,  

 og § 134.
Stk. 6. Kommunal garanti kan ydes for den del af indekslånet, som  

 på tidspunktet for lånets optagelse har pantesikkerhed ud over 80 pct. af  

 ejendommens værdi.
Garantien beregnes efter reglerne i § 127, 2. og 3. pkt.
Stk. 7. Støtte efter stk. 1 kan kun gives på betingelse af, at  

 kommunalbestyrelsen indestår for eventuelle underskud på ungdomsboligernes  

 fremtidige drift.
Indeståelsen omfatter ikke underskud, som uden risiko for  

 udlejningsvanskeligheder kan afvikles over en kortere årrække.
Eventuelle  

 udgifter ved indeståelse kan afholdes efter reglerne i stk. 8.
 Stk. 8. Kommunalbestyrelsen kan i ganske særlige, helt  

 ekstraordinære tilfælde give tilsagn om kommunalt lån til opretning af  

 økonomien i ungdomsboliger, der har fået tilsagn efter stk. 1. Det kommunale  

 lån skal have oprykkende panteret efter indekslånet.
 Stk. 9. Bestemmelserne i § 122, stk. 2, gælder for kommunale lån  

 efter stk. 8.
 Stk. 10. Kommunalbestyrelsens afgørelser efter stk. 1 kan ikke  

 indbringes for anden administrativ myndighed.
 § 101. Til ungdomsboliger, der har modtaget støtte efter denne lov  

 eller i medfør af byggestøtte-, kollegiestøtte- eller  

 boligbyggerilovgivningen eller er godkendt efter § 2, stk. 1 og 2, kan  

 kommunen eller amtskommunen, hvori boligerne er beliggende, hvert år yde et  

 tilskud, der svarer til størrelsen af den kommunale og amtskommunale  

 grundskyld, som ungdomsboligerne betaler.
 § 102. Boligministeren fastsætter nærmere regler for tildeling af  

 ydelsesstøtte til udbedring af byggeskader og større renovering m.v. efter §  

 100.
Kapitel 8 Almindelige bestemmelser for nybyggeri § 103. Med henblik på en hensigtsmæssig tilrettelæggelse af  

 boligbyggeriet og den øvrige bygge- og anlægsvirksomhed ud fra  

 samfundsøkonomiske hensyn, herunder byggebehov og byggekapacitet, kan  

 boligministeren træffe bestemmelse om regulering af bygge- og  

 anlægsvirksomheden, herunder fastsætte tidsfrister for påbegyndelse og  

 gennemførelse af byggeri.
§ 104. Kommunalbestyrelsens fordeling af støtte til almene boliger  

 skal ske på baggrund af en samlet vurdering af situationen på det lokale  

 boligmarked og behovet for nyt støttet boligbyggeri i kommunen.
Fordelingen  

 skal ske under hensyntagen til udlejningssituationen i det område, hvor  

 byggeriet agtes gennemført, herunder til boligbehovet inden for områder, hvor  

 der sker nedlæggelse af boliger i forbindelse med byfornyelses- eller  

 kondemneringsvirksomhed eller gennemførelse af gade- og vejanlæg og andre  

 offentlige anlæg.
Stk. 2. Kommunalbestyrelsen skal hvert år foretage en opgørelse af  

 antallet af ledige almene boliger, boliger i selvejende  

 ungdomsboliginstitutioner og ældreboliger tilhørende selvejende institutioner  

 og pensionskasser, der er opført med offentlig støtte, og som påfører de  

 pågældende bebyggelser et lejetab.
Kommunalbestyrelsen skal på baggrund heraf  

 foretage en vurdering af årsagen til ledigheden i byggeriet og træffe  

 foranstaltninger til at nedbringe denne.
 § 105. Kommunalbestyrelsen drager omsorg for, at der i nødvendigt  

 omfang tilvejebringes almene ældreboliger, der kan udlejes til ældre og  

 personer med handicap, som har særligt behov for sådanne boliger.
 Stk. 2. Amtskommunerne kan overlade til kommuner, selvejende  

 institutioner og almene boligorganisationer at være byg- og driftsherre af  

 almene ældreboliger, der tilvejebringes med særligt henblik på at betjene  

 personer med vidtgående fysiske eller psykiske handicap.
 Stk. 3. Boligerne kan tilvejebringes som almene ældreboliger efter  

 denne lov eller som kommunalt eller amtskommunalt finansierede boliger.
 § 106. Tilsagn om støtte kan kun gives, hvis de byggearbejder, som  

 omfattes af tilsagnet, ikke er påbegyndt.
§ 107. Til dækning af statens administrationsudgifter pålægges  

 modtagere af støtte at betale et gebyr på 2 promille af den endeligt  

 godkendte anskaffelsessum eksklusive gebyr.
Til dækning af kommunens udgifter  

 ved støttesagsbehandlingen kan kommunen pålægge modtagere af støtte at betale  

 et gebyr.
 Boligernes udformning, indretning m.v.
§ 108. Alment boligbyggeri skal tilrettelægges efter rationelle,  

 produktivitetsfremmende byggemetoder og søges gennemført for den lavest  

 mulige pris under hensyntagen til kvaliteten.
Boligerne skal være uden  

 luksuspræg, men udstyret og indrettet således, at de opfylder de  

 boligsøgendes rimelige krav til boliger af den pågældende art.
Det almene  

 byggeri skal have en tilfredsstillende udformning i planmæssig og teknisk  

 henseende.
Bygherren skal stille fornødne krav til byggeriets andre parter om  

 den arkitektoniske bearbejdning af byggeriet samt til kvalitetssikring i  

 forbindelse med opførelsen og driften af byggeriet.
Der skal i videst muligt  

 omfang tages økologiske hensyn.
Anskaffelsesudgifterne må søges holdt inden  

 for rammer, der muliggør et sådant lejeniveau, at boligerne kan påregnes  

 udlejet.
 § 109. Almene boligers bruttoetageareal må ikke overstige 110 m2,  

 jf. dog stk. 2-5. En del af boligernes areal kan indrettes som fælles  

 boligareal for flere boliger.
 Stk. 2. Almene ungdomsboligers bruttoetageareal må ikke overstige  

 50 m2.
Stk. 3. Kommunalbestyrelsen kan tillade almene familieboliger  

 opført med et bruttoareal større end 110 m2 med henblik på udlejning til  

 husstande med mindst 4 medlemmer, hvoraf mindst et medlem er stærkt  

 bevægelseshæmmet.
Det er en forudsætning herfor, at boligen opfylder de krav,  

 der er fastsat til almene ældreboliger, jf. § 110.
 Stk. 4. Kommunalbestyrelsen indestår for eventuelle lejetab som  

 følge af vanskeligheder med udlejning af boliger opført efter stk. 3.
Stk. 5. Kommunalbestyrelsen kan ved tilsagnet til opførelse af  

 boliger efter stk. 3 forbeholde sig anvisningsretten.
Reglerne i § 59, stk.  

 1, om kommunens betaling af leje og garanti for opfyldelse af boligtagerens  

 forpligtelse til at istandsætte boligen ved fraflytning finder tilsvarende  

 anvendelse.
 § 110. Almene ældreboliger skal med hensyn til udstyr og  

 udformning være særligt indrettet til brug for ældre og personer med  

 handicap, herunder kørestolsbrugere.
 Stk. 2. Hver ældrebolig skal være forsynet med selvstændigt  

 toilet, bad og køkken med indlagt vand og forsvarligt afløb for spildevand.  

 Kommunalbestyrelsen kan dog i særlige tilfælde beslutte, at ældreboliger ikke  

 forsynes med selvstændigt køkken.
 Stk. 3. Fra hver bolig skal der kunne tilkaldes hurtig bistand på  

 ethvert tidspunkt af døgnet.
Stk. 4. Boligens adgangsforhold skal være egnede for  

 gangbesværede.
I ældreboliger, der tilvejebringes ved indretning af  

 eksisterende beboelsesejendomme, kan kommunalbestyrelsen i særlige tilfælde,  

 hvor ejendommens indretning gør det nødvendigt, tillade, at der ikke  

 installeres elevator.
Forsikring og værdiansættelse § 111. Ejendommen skal forsikres mod brand i et  

 forsikringsselskab, der har Finanstilsynets tilladelse til at drive  

 bygningsbrandforsikringsvirksomhed.
§ 112. En ejendoms værdi fastsættes på grundlag af en vurdering af  

 ejendommens samlede anskaffelsessum eksklusive indskud til  

 realkreditinstitutterne.
Boligministeren kan fastsætte nærmere retningslinjer  

 herom.
 § 113. Boligministeren fastsætter nærmere regler om de i §§ 103,  

 104 og 106-110 nævnte forhold.
 § 114. Bestemmelserne i §§ 103-108, § 109, stk. 1 og 3-5, og §§  

 110-112 finder tilsvarende anvendelse på almene ældreboliger, som ejes af en  

 kommune eller en amtskommune.
 Stk. 2. Bestemmelserne i §§ 103-108, § 109, stk. 1, og §§ 110-112  

 finder tilsvarende anvendelse for selvejende almene ældreboliger.
Kapitel 9 Finansiering af nybyggeri Tilsagnsgivning § 115. Kommunalbestyrelsen i den kommune, hvor boligerne agtes  

 etableret, kan på statens vegne give tilsagn om ydelsesstøtte til en almen  

 boligorganisation til etablering af almene boliger ved 1) nybyggeri, 2) på- og tilbygning til almene boligafdelingers ejendomme, 3) erhvervelse med efterfølgende ombygning til almene familieboliger af  

 eksisterende ejendomme, som ikke anvendes til beboelse, samt erhvervelse,  

 ombygning eller erhvervelse med efterfølgende ombygning til de i § 109, stk.  

 3, nævnte almene familieboliger, 4) ombygning eller erhvervelse med efterfølgende ombygning af eksisterende  

 ejendomme, såfremt boligerne etableres som almene ungdomsboliger, forudsat  

 der sker en tilvækst af boliger, 5) ombygning af almene ungdomsboliger, der i forbindelse med ombygningen  

 mærkes som almene familie- eller ældreboliger, 6) ombygning eller erhvervelse med efterfølgende ombygning af eksisterende  

 ejendomme, såfremt boligerne etableres som almene ældreboliger.
Stk. 2. Kommunalbestyrelsen i den kommune, hvor boligerne agtes  

 etableret, kan på statens vegne give tilsagn om ydelsesstøtte til kommunale  

 almene ældreboliger og til selvejende institutioner til etablering af almene  

 ældreboliger, der etableres ved 1) nybyggeri, 2) ombygning eller erhvervelse med efterfølgende ombygning af eksisterende  

 ejendomme.
 Stk. 3. Kommunalbestyrelsen i den kommune, der pr. 1. januar 1996  

 ejede eller havde indgået driftsoverenskomst med et plejehjem, der er  

 beliggende i en anden kommune, kan på statens vegne give tilsagn om  

 ydelsesstøtte til ombygning af plejehjemmet til almene ældreboliger.  

 Boligerne henregnes i henhold til stk. 5 som værende beliggende i den  

 kommune, der er berettiget til at yde tilsagnet.
Stk. 4. Kommunalbestyrelsen i den kommune, hvor et amtsråd agter  

 at etablere amtskommunale almene ældreboliger, der indrettes særligt med  

 henblik på at betjene personer med vidtgående fysiske og psykiske handicap,  

 kan på statens vegne give tilsagn om ydelsesstøtte til disses etablering ved 1) nybyggeri, 2) ombygning eller erhvervelse med efterfølgende ombygning af eksisterende  

 institutioner, som er etableret efter bistandslovens § 112.
Stk. 5. Meddeler kommunalbestyrelsen tilsagn til nyt alment  

 boligbyggeri, skal kommunalbestyrelsen på boligministerens eventuelle  

 forlangende kunne godtgøre, at det samlede antal ledige boliger i kommunen  

 opgjort efter 2. pkt., der på tilsagnstidspunktet som følge af  

 udlejningsvanskeligheder påfører de pågældende afdelinger og bebyggelser  

 lejetab, ikke overstiger 2 pct.
I opgørelsen medregnes det samlede antal  

 ledige almene boliger, ungdomsboliger tilhørende en selvejende  

 ungdomsboliginstitution og ældreboliger tilhørende en selvejende institution  

 eller en pensionskasse, og hvortil der er meddelt tilsagn om offentlig støtte  

 efter denne lov, tidligere love om boligbyggeri eller den tidligere lov om  

 boliger for ældre og personer med handicap.
§ 116. Boligministeren fastsætter en vejledende udgiftsramme for  

 anskaffelsessummen for alment boligbyggeri.
Statens andel af ydelsesstøtten,  

 jf. § 130, beregnes i forhold til den anskaffelsessum, kommunalbestyrelsen  

 godkender efter byggeriets afslutning.
Der kan ikke ydes statslig  

 ydelsesstøtte til den del af anskaffelsessummen, der ligger ud over  

 udgiftsrammen.
 Stk. 2. Godkender kommunalbestyrelsen en anskaffelsessum, der  

 ligger ud over den vejledende udgiftsramme, jf. stk. 1, omfatter  

 kommunalbestyrelsens støtte for denne del af anskaffelsessummen såvel statens  

 som kommunens andel af støtten, jf. reglerne herom i §§ 120-123, § 124, stk.  

 2, §§ 125-127, 129 og 130.
 § 117. Boligministeren fastsætter hvert finansår et maksimum for  

 den samlede anskaffelsessum, der kan lægges til grund ved beregning af den  

 statslige støtte til opførelse af almene boliger i medfør af § 115, stk. 1-3.  

 Såfremt kommunalbestyrelserne i det pågældende finansår giver tilsagn om  

 offentlig støtte til samlede anskaffelsessummer, der overstiger det fastsatte  

 maksimum, reduceres statens generelle tilskud til kommunerne i de følgende  

 finansår med beløb, der svarer til de statslige merudgifter til ydelsesstøtte  

 og ungdomsboligbidrag i forhold til de af kommunalbestyrelserne godkendte  

 anskaffelsessummer.
Finansiering og garanti § 118. Anskaffelsessummen for almene boliger efter § 115, stk.  

 1-3, finansieres med 91 pct. indekslån (IS35), 7 pct. kommunal grundkapital  

 og 2 pct. beboerindskud.
 Stk. 2. Anskaffelsessummen for almene boliger efter § 115, stk. 4,  

 finansieres med 91 pct. indekslån (IS35), 7 pct. amtskommunal grundkapital og  

 2 pct. beboerindskud.
 § 119. Til almene ældreboliger, der opføres og drives af en  

 kommune eller en amtskommune, kan der ydes indekslån af KommuneKredit.
Grundkapital § 120. Grundkapitallån udbetales af Landsbyggefonden.
Med henblik  

 på at bringe fonden i stand til at varetage sin udlånsvirksomhed efter dette  

 kapitel kan kommunerne eller amtskommunerne yde lån til Landsbyggefonden til  

 videre udlån til almene boligorganisationer.
 Stk. 2. Har boligorganisationen erhvervet byggegrunden af kommunen  

 eller amtskommunen, kan kommunens eller amtskommunens lån berigtiges helt  

 eller delvis i form af en overdragelse til Landsbyggefonden af tilgodehavende  

 for byggegrunden inden for dennes værdi.
§ 121. Såfremt almene ældreboliger opføres eller indrettes af en  

 kommune, en amtskommune eller en selvejende institution, indskyder kommunen  

 eller amtskommunen grundkapital.
Bestemmelserne i § 124, stk. 1, § 125, stk.  

 1, og § 126, 1.-3. pkt., finder tilsvarende anvendelse.
 § 122. Kommunernes eller amtskommunernes lån til Landsbyggefonden  

 er rentefri.
Stk. 2. Lånene er afdragsfri indtil 50 år efter ibrugtagelsen af  

 den ejendom, til hvis opførelse fonden har ydet lån.
Når lånene afdrages til  

 fonden, jf. § 126, betaler fonden de betalte afdragsydelser til kommunen  

 eller amtskommunen.
 § 123. Udbetaling af kommunale eller amtskommunale lån skal ske på  

 de tidspunkter og i det omfang, det skønnes nødvendigt for Landsbyggefonden  

 at disponere over midlerne til berigtigelse af fondens udlån efter reglerne i  

 § 125.
 § 124. Lånet fra Landsbyggefonden skal have oprykkende panteret  

 efter lån i godkendte realkreditinstitutter, jf. dog § 133.
Stk. 2. Fondens panterettigheder skal tjene til sikkerhed for de  

 udbetalte lån fra kommunen eller amtskommunen.
Fondens pantebreve kan ikke  

 uden kommunalbestyrelsens eller amtsrådets samtykke afhændes, pantsættes  

 eller gøres til genstand for individuel retsforfølgning fra andre kreditorers  

 side.
 § 125. Fondens lån udbetales i forbindelse med grundkøb samt  

 byggeriets projektering og udførelse.
 Stk. 2. Fondens lån udbetales kontant til pari.
§ 126. Fondens lån er rentefrit.
Det afdrages, når ejendommens  

 økonomi efter fondens skøn tillader det, herunder når ejendommens økonomi kan  

 forbedres ved omprioritering eller ændrede forhold for byggeriet, f.eks. en  

 stigning i det almindelige lejeniveau, taler derfor.
Tilbagebetaling skal dog  

 påbegyndes senest 50 år efter ejendommens ibrugtagelse.
Kommunalbestyrelsen  

 eller amtsrådet kan forlange, at fonden tager op til overvejelse, om  

 afdragsfriheden skal ophøre.
Kommunale og amtskommunale garantier § 127. Kommunal eller amtskommunal garanti for indekslån efter §  

 118 kan ydes for den del af lånet, der på tidspunktet for lånets optagelse  

 har pantesikkerhed ud over 65 pct. af ejendommens værdi.
Garantien omfatter  

 til enhver tid så stor en del af lånets restgæld og eventuelt forfaldne  

 terminsydelser, som det oprindelige garantibeløb udgjorde af hovedstolen.
Den  

 del af restgælden, der ikke omfattes af garantien, har panteret forud for den  

 garanterede del af restgælden.
 § 128. Kommunen eller amtskommunen garanterer for tilbagebetaling  

 af beboerindskud, der ikke bliver dækket ved konkurs.
Beboerbetaling og ydelsesstøtte § 129. Låntagers betaling af ydelser på indekslånet sker første  

 gang ved lånets 2. termin og udgør et beløb, som svarer til 1,978 pct. af den  

 regulerede bogførte hovedstol.
Betalingen reguleres 2 gange årligt pr. 1.  

 januar og 1. juli efter samme regler, som gælder for regulering af afdrag på  

 indekslån, type IS, ifølge realkreditloven.
Reguleringen sker, indtil  

 låntagers betaling svarer til de samlede ydelser på lånet.
 § 130. Ydelsesstøtte efter § 115 udgør et beløb, som svarer til  

 forskellen mellem de samlede ydelser på indekslånet og låntagers betaling.
 Stk. 2. Ydelsesstøtte ydes med virkning fra indekslånets optagelse  

 og udbetales bagud i tilknytning til de i pantebrevene fastsatte terminer.  

 Udbetalingen sker til det långivende realkreditinstitut på grundlag af en  

 specificeret opgørelse fra instituttet.
 Stk. 3. Støtte efter § 115 kan kun gives, hvis kommunen eller  

 amtskommunen yder den støtte, som fremgår af stk. 4 og af §§ 120-127, og  

 låntager betaler ydelser på indekslånet i overensstemmelse med reglerne i §  

 129.
 Stk. 4. Kommunen eller amtskommunen godtgør staten 20 pct. af  

 udgifterne til ydelsesstøtten.
 § 131. Ved tilsagn om støtte til ombygning af ejendomme til almene  

 boliger efter § 115, stk. 1, nr. 6, stk. 2, nr. 2, stk. 3 og stk. 4, nr. 2,  

 beregnes støtten efter § 118 på grundlag af værdien af den eksisterende  

 ejendom tillagt udgiften til ombygning.
Stk. 2. For almene boliger, der omdannes med henblik på udlejning  

 til en anden personkreds, herunder ved ombygning, opretholdes meddelte  

 tilsagn om offentlig støtte på uændrede vilkår.
Ved omdannelse af almene  

 ungdomsboliger træffer kommunalbestyrelsen beslutning om, i hvilket omfang  

 allerede meddelt offentlig støtte skal reduceres.
 § 132. På samme vilkår som gældende for statsstøtte kan  

 kommunalbestyrelsen yde ydelsesstøtte til alment boligbyggeri.
 § 133. Ved finansiering med andre midler end de i kapitel 9 nævnte  

 kan ydes støtte, såfremt lånevilkårene kan godkendes af boligministeren.
 § 134. Boligministeren kan helt eller delvis bringe betaling af  

 rentesikring, rentebidrag, afdragsbidrag eller ydelsesstøtte til ophør,  

 såfremt ejendommens økonomi forbedres eller ændrede forhold for byggeriet  

 taler derfor, herunder at der indtræder en stigning i det almindelige  

 lejeniveau.
Ungdomsboligbidrag § 135. Kommunalbestyrelsen kan på statens vegne give tilsagn om  

 ungdomsboligbidrag til almene ungdomsboliger, hvortil der er givet tilsagn  

 efter § 115, stk. 1, nr. 1-4, i det omfang boligerne bebos af unge under  

 uddannelse eller andre unge med socialt betinget behov.
§ 136. Ungdomsboligbidraget udgør et fast beløb pr. bolig.  

 Bidraget gradueres efter antallet af rum, som boligen indeholder.
Bidraget  

 ydes med virkning fra begyndelsen af indekslånets 2. termin.
Bidraget  

 reguleres en gang årligt pr. 1. januar med 75 pct. af stigningen i  

 nettoprisindekset.
 Stk. 2. Ved lejefastsættelsen nedsættes lejen for boliger, der  

 udlejes til den berettigede personkreds, med en forholdsmæssig del af  

 bidraget.
§ 137. Umiddelbart før den halvårlige terminsbetaling udbetaler  

 Hypotekbanken ungdomsboligbidraget direkte til den almene boligorganisation,  

 som ungdomsboligerne tilhører.
Udbetalingen foretages på baggrund af en  

 halvårlig specificeret opgørelse af udlejningsomfanget til den berettigede  

 personkreds i den forudgående terminsperiode.
Det er en betingelse for  

 udbetalingen, at den almene boligorganisation forinden har fremsendt  

 opgørelsen attesteret af en statsautoriseret eller registreret revisor gennem  

 kommunalbestyrelsen til Hypotekbanken.
 Stk. 2. Samtidig med udbetalingen af ungdomsboligbidraget til den  

 almene boligorganisation opkræver Hypotekbanken den kommunale andel af  

 ungdomsboligbidraget hos kommunalbestyrelsen i beliggenhedskommunen.
 § 138. Boligministeren kan helt eller delvis bringe betalingen af  

 ungdomsboligbidrag til ophør, såfremt ejendommens økonomi forbedres eller  

 ændrede forhold for byggeriet taler herfor, herunder en stigning i det  

 almindelige lejeniveau.
 § 139. Kommunen godtgør staten 20 pct. af udgifterne til  

 ungdomsboligbidrag.
Servicearealer § 140. Kommunalbestyrelsen kan på statens vegne, jf. dog stk. 2,  

 give tilsagn om tilskud til:
 1) Etablering af de i § 5, stk. 3, nævnte servicearealer.
 2) Ombygning af de i § 5, stk. 3, nævnte servicearealer, såfremt  

 servicearealerne herved bliver væsentlig bedre egnede til at betjene  

 beboerne.
 Stk. 2. Tilsagn om tilskud til servicearealer i tilknytning til  

 allerede eksisterende almene ældreboliger er begrænset til etablering af  

 servicearealer til indtil 500 boliger årligt.
Stk. 3. Meddeles der i et finansår ikke tilsagn om  

 servicearealtilskud til det i stk. 2 nævnte antal boliger, kan den del af det  

 resterende antal, hvortil boligministeren efter den 30. juni det pågældende  

 år har reserveret en kvote, overføres til det følgende finansår.
Overført  

 kvote, som ikke udnyttes inden for den af boligministeren fastsatte frist,  

 bortfalder.
 Stk. 4. Tilskud efter stk. 1 kan ydes til kommuner, amtskommuner,  

 selvejende institutioner og almene boligorganisationer.
§ 141. Tilskuddet til servicearealer udgør årligt 4.000 kr. pr.  

 boligenhed, som servicearealet skal betjene.
Det er en forudsætning herfor,  

 at anskaffelsessummen for servicearealerne pr. boligenhed udgør mindst 10  

 pct. eller derover af det vejledende rammebeløb pr. boligenhed.
Er  

 anskaffelsessummen mindre end det i 2. pkt. nævnte beløb, reduceres  

 tilskuddet tilsvarende.
Tilskuddet ydes fuldt ud i 5 år fra skæringsdagen.  

 Herefter aftrappes tilskuddet med lige store dele over 10 år.
 Stk. 2. Tilsagn om tilskud kan kun bevilges, såfremt de arbejder,  

 hvortil der ønskes støtte, ikke er påbegyndt.
 § 142. Kommunalbestyrelsen kan godkende, at der ud over det i §  

 141 nævnte beløb afholdes udgifter til etablering af de i § 5, stk. 3,  

 omhandlede servicearealer.
 Stk. 2. Bestemmelserne i § 173 finder tilsvarende anvendelse på  

 tilskud til etablering af servicearealer efter §§ 140-142.
Almindelige bestemmelser § 143. Bestemmelserne i § 115, stk. 3-5, §§ 116-118, §§ 127-134 og  

 §§ 140-142 finder tilsvarende anvendelse på selvejende almene ældreboliger.
 Stk. 2. Boligministeren fastsætter nærmere regler om de i §§ 115,  

 130, stk. 2, 131, 136, 137, 140 og 142 nævnte forhold.
Kapitel 10 Forsøgsbyggeri § 144. Med henblik på at fremme mulighederne for at iværksætte  

 forsøg med nye byggemetoder, boligformer eller forhold vedrørende driften af  

 alment byggeri kan boligministeren i særlige tilfælde tillade, at de for  

 alment byggeri fastsatte bestemmelser fraviges.
Anskaffelsesudgifterne for  

 sådant byggeri skal dog holdes inden for de rammer, der er fastsat som vilkår  

 for at opnå støtte.
 § 145. Boligministeren kan i hvert finansår yde tilskud på indtil  

 1 mio. kr. til forskning, udvikling, forsøg og oplysning vedrørende opførelse  

 og drift af alment boligbyggeri og dettes samspil med det øvrige boligmarked.
 Stk. 2. Ud over tilskud efter stk. 1 kan boligministeren yde  

 tilskud til dækning af merudgifter ved planlægning og udførelse af forsøgs-  

 og udviklingsopgaver samt til registrering og formidling af forsøgsresultater  

 i direkte tilknytning til forsøgsbyggeri og dettes samspil med det øvrige  

 boligmarked.
§ 146. Der kan for den 4-årige periode 1995-98 gives tilsagn om  

 offentlig støtte til indtil 1.600 boliger med henblik på at fremme  

 mulighederne for at iværksætte forsøg med nye eller ændrede byggemetoder, nye  

 tekniske installationer, bygningsudformninger og drifts- og  

 vedligeholdelsesmetoder, herunder forsøg med økologiske løsninger og  

 nybyggeri i byfornyelsesområder.
Støtte kan ydes til almennyttige boliger og  

 ungdomsboliger omfattet af de tidligere love om boligbyggeri eller boliger  

 efter den tidligere lov om boliger for ældre og personer med handicap.
Efter  

 den 31. december 1996 kan støtte udelukkende ydes til almene boliger.
 Stk. 2. Tilsvarende kan der årligt ydes offentlig støtte til  

 indtil 200 boliger som led i forsøg på at tilvejebringe passende boligforhold  

 for hjemløse og andre vanskeligt stillede grupper.
 § 147. Støtten til de i § 146 omtalte boliger kan ydes efter  

 tilsvarende regler som anført i kapitel 8 og §§ 115-139. Staten kan dog for  

 den 4-årige periode 1995-98 inden for en ramme på 16 mio. kr. yde et tilskud  

 til nedsættelse af anskaffelsessummen til kompensation for bygningsejerens  

 eller kommunens udgifter til byggeriet, herunder udviklingsomkostninger og  

 formidling af forsøgsresultaterne.
 § 148. Fordelingen til kommunerne af de årlige puljer i dette  

 kapitel foretages af boligministeren.
 § 149. Boligministeren fastsætter nærmere regler om de i dette  

 kapitel nævnte forhold.
Kapitel 11 Byggeskadefonden § 150. Byggeskadefonden er en selvejende institution, der har til  

 formål at yde støtte til udbedring af skader, som har deres årsag i forhold  

 ved opførelsen af byggeriet.
Fondens formål er yderligere at forestå eftersyn  

 af byggeriet og formidle sine erfaringer med henblik på at begrænse  

 byggeskader.
 § 151. Fonden omfatter:
 1) Nybyggeri og ombygning efter § 115.
 2) Nybyggeri og ombygninger, som modtager tilsagn om offentlig støtte  

 efter § 63 i lov om boligbyggeri.
 3) Byggeri, som har modtaget tilsagn om offentlig støtte i perioden 1.  

 juli 1986 til 31. december 1996, og som har været omfattet af § 62 b, stk. 2,  

 i den tidligere lov om boligbyggeri.
 4) Udbedringsarbejder, der er udført med støtte fra fonden.
 Stk. 2. Ved om- og tilbygninger skal bygherren foranledige, at der  

 foretages en bygningsgennemgang samt udfærdiges en rapport herom, inden der  

 meddeles tilsagn efter § 115, stk. 1-4, i denne lov og efter § 63 i lov om  

 boligbyggeri.
§ 152. Fonden ledes af en bestyrelse på 9 medlemmer.
Kommunernes  

 Landsforening vælger 1 medlem, Københavns og Frederiksberg Kommuner vælger i  

 fællesskab 1 medlem, og Boligselskabernes Landsforening vælger 3 medlemmer.  

 Boligministeren vælger bestyrelsens øvrige medlemmer, hvoraf 3 medlemmer skal  

 repræsentere byggerier, der indeholder henholdsvis andelsboliger,  

 ungdomsboliger og ældreboliger, der er opført med offentlig støtte, og et  

 medlem skal have særlig sagkundskab inden for fondens virksomhedsområde.  

 Stedfortrædere vælges efter samme regler.
Alle valg sker for 4 år ad gangen.  

 Genvalg kan finde sted.
 § 153. Fondens vedtægter skal godkendes af boligministeren.
 Stk. 2. Senest 4 måneder efter hvert regnskabsårs afslutning skal  

 fondens årsregnskab underskrevet af bestyrelsen og attesteret af revisor  

 indsendes til boligministeren.
 Stk. 3. Fondens regnskaber revideres af en statsautoriseret  

 revisor, der udpeges af boligministeren efter indstilling fra fonden.
 Stk. 4. Samtidig med indsendelsen af fondens årsregnskab indsendes  

 bestyrelsens beretning for fondens virksomhed og indvundne erfaringer i det  

 forløbne regnskabsår til boligministeren.
 Stk. 5. Fonden skal på forlangende give boligministeren enhver  

 oplysning om fondens virksomhed.
§ 154. Fonden skal forestå og afholde udgiften ved gennemførelsen  

 af et eftersyn (5-års-eftersyn) af byggeriet med henblik på at vurdere  

 bygningernes tilstand og registrere eventuelle skader inden 5 år fra  

 afleveringen af det enkelte byggeri under fonden.
Ved private andelsboliger  

 opført væsentligt i bygherrens eget regi beregnes 5-års-perioden fra  

 skæringsdagen for byggeriets overgang fra anlæg til drift.
 Stk. 2. Fonden formidler indvundne erfaringer vedrørende  

 forebyggelse af byggeskader, årsager til byggeskader og skadernes udbedring.
§ 155. Fonden yder støtte til dækning af indtil 95 pct. af  

 bygningsejernes udgifter til udbedring af byggeskader.
Fonden kan dog gøre  

 støtten betinget af, at bygningsejeren forpligter sig til at stille  

 pantesikkerhed i det pågældende byggeri efter bestemmelserne i § 157, stk. 2.
Stk. 2. Dækning fra fonden kan opnås for skader, der anmeldes til  

 fonden inden 20 år fra byggeriets aflevering.
For private andelsboliger  

 opført væsentligt i bygherrens eget regi kan dækning fra fonden dog opnås for  

 skader, der anmeldes inden 20 år fra skæringsdagen.
 § 156. Fondens midler tilvejebringes gennem bidrag, som indbetales  

 af det enkelte byggeri, der omfattes af fonden.
Stk. 2. Bidraget for det enkelte byggeri udgør 1 pct. af den inden  

 byggeriets påbegyndelse senest godkendte anskaffelsessum.
Bidraget indbetales  

 kontant senest på byggeriets afleveringstidspunkt, ved private andelsboliger  

 opført væsentligt i bygherrens eget regi dog senest på skæringsdagen for  

 byggeriets overgang fra anlæg til drift.
Bygningsejeren er dog ikke  

 forpligtet til at betale yderligere bidrag til fonden for udbedringsarbejder,  

 der udføres med støtte efter reglerne i dette kapitel, jf. § 151, stk. 1.
 Stk. 3. Er det nødvendigt til dækning af fondens udgifter, kan  

 fonden opkræve et løbende bidrag fra samtlige byggerier, der omfattes af  

 fonden.
 Stk. 4. Ved for sen indbetaling skal der tillige fra forfaldsdagen  

 indbetales renter, der udgør den rente, der er fastsat efter § 5, stk. 1 og  

 2, i renteloven.
Stk. 5. Inddrivelse af bidrag og renter foretages af  

 kommunalbestyrelsen i den kommune, hvor byggeriet er beliggende.
For  

 inddrivelsen betaler bygningsejeren et gebyr til kommunen.
Der tillægges  

 bidragene, renterne og gebyrerne udpantningsret.
 § 157. Bygningsejernes udgifter til udbedring af byggeskader kan  

 efter fradrag af støtte fra fonden i medfør af § 155, stk. 1, finansieres  

 gennem optagelse af indekslån.
 Stk. 2. Fonden kan efter boligministerens nærmere bestemmelse  

 beslutte, at fondens andel af udgiften til udbedring af byggeskader delvis  

 finansieres gennem optagelse af indekslån i det pågældende byggeri med  

 pantesikkerhed efter eventuelle lån efter stk. 1. Fonden betaler samtlige  

 ydelser på lånet til det långivende realkreditinstitut på grundlag af en  

 specificeret opgørelse fra instituttet.
Stk. 3. Kommunalbestyrelsen kan påtage sig garanti for den del af  

 indekslånene efter stk. 1 og 2, der på tidspunktet for lånets optagelse har  

 pantesikkerhed ud over 80 pct. af ejendommens værdi.
Garantien beregnes efter  

 reglerne i § 127.
 § 158. Ansøgning om støtte indsendes til fonden gennem  

 kommunalbestyrelsen i den kommune, hvor byggeriet ligger.
 § 159. Bygningsejeren og bygherren er forpligtet til at meddele  

 fonden enhver oplysning, der er nødvendig for fondens administration af  

 reglerne i dette kapitel.
 § 160. Boligministeren kan fastsætte nærmere regler for de i §  

 151, stk. 2, § 153, stk. 2-4, § 154, stk. 1, § 155 og § 156, stk. 3 og 5,  

 nævnte forhold, herunder om regnskabets form og indhold, udøvelsen af  

 revisors virksomhed, beretningens form og indhold samt gebyr.
Kapitel 12 Sociale institutioner m.v.
§ 161. Kommunalbestyrelsen kan beslutte, at lokaler til brug for  

 sociale tilbud efter lov om social bistand kan tilvejebringes ved  

 overenskomst med almene boligorganisationer.
Kommunalbestyrelsen kan i  

 passende omfang søge sådanne lokaler til sociale tilbud indrettet i  

 forbindelse med opførelse af alment boligbyggeri, eller de kan indrettes som  

 bestanddele af en boligbebyggelse efter overenskomst mellem  

 kommunalbestyrelsen og den almene boligorganisation.
 Stk. 2. Reglerne i stk. 1 gælder for de institutioner og boliger,  

 der er omhandlet i kapitel 17 i lov om social bistand, og som amtsrådet efter  

 aftale med en almen boligorganisation søger tilvejebragt i alment  

 boligbyggeri.
 Stk. 3. De i stk. 1 og 2 omhandlede lokaler udgør en selvstændig  

 afdeling, jf. § 16.
§ 162. Kommunalbestyrelsen kan yde lån eller garanti for lån til  

 tilvejebringelse af lokaler til brug for sociale tilbud efter § 161. For  

 indekslån kan garanti ydes for den del af lånet, der på tidspunktet for  

 lånets optagelse har pantesikkerhed ud over 65 pct. af ejendommens værdi, dog  

 højst inden for 80 pct. af ejendommens værdi, jf. § 112. Garantien omfatter  

 til enhver tid så stor en del af lånets restgæld og eventuelt forfaldne  

 terminsydelser, som det oprindelige garantibeløb udgjorde af hovedstolen.
Den  

 del af restgælden, der ikke omfattes af garantien, har panteret forud for den  

 garanterede del af restgælden.
 § 163. Der kan ikke til de i § 161 nævnte lokaler ydes statslån  

 eller lån af midler fra Landsbyggefonden eller anden støtte efter denne lov.  

 Dette gælder, uanset hvem der tilvejebringer lokalerne.
Stk. 2. Såfremt de i § 161 nævnte lokaler tilvejebringes ved køb  

 eller leje i ejendomme, der er opført med støtte efter denne lov eller  

 tidligere love om boligbyggeri, udskilles de pågældende dele af afdelingen  

 som en selvstændig afdeling.
Støtten til de pågældende dele af afdelingen  

 bortfalder.
Stk. 3. Såfremt der ved lejemål, der indgås efter den 31. december  

 1996, indrettes lokaler som nævnt i § 161 i ejendomme, der er opført med  

 offentlig støtte i medfør af tidligere love om boligbyggeri eller den  

 tidligere lov om boliger for ældre og personer med handicap, udskilles de  

 pågældende dele som en selvstændig afdeling.
Den støtte, der er bevilget til  

 nedsættelse af lejen i de pågældende boliger, bortfalder.
 Stk. 4. Boligministeren kan fastsætte nærmere regler om bortfald  

 af støtte efter stk. 2 og 3.
Kapitel 13 Tilsyn § 164. Kommunalbestyrelsen fører tilsyn med de almene  

 boligorganisationer.
 § 165. Kommunalbestyrelsen kan træffe sådanne forholdsregler, som  

 skønnes nødvendige for at sikre en forsvarlig drift af den almene  

 organisation og dens afdelinger i overensstemmelse med de regler, der er  

 fastsat herfor.
 Stk. 2. Kommunalbestyrelsen kan udpege en forretningsfører til  

 midlertidigt at overtage boligorganisationens administration.
 Stk. 3. Kommunalbestyrelsen kan i særlige tilfælde udpege en  

 forretningsfører, der midlertidigt varetager de funktioner i  

 boligorganisationen eller i en af boligorganisationens afdelinger, som i  

 henhold til boligorganisationens vedtægter er tillagt boligorganisationens og  

 afdelingens ledelse.
§ 166. Kommunalbestyrelsen fører tilsyn med byggeriet i  

 anlægsfasen og fører tilsyn med, at låntagerne overholder den  

 vedligeholdelsespligt, der er foreskrevet i denne lov.
Kommunalbestyrelsen  

 kan om fornødent meddele låntagerne pålæg om at foretage  

 vedligeholdelsesarbejder.
 § 167. Den almene boligorganisation skal på forlangende give  

 boligministeren, kommunalbestyrelsen, amtsrådet og Landsbyggefonden alle  

 nødvendige oplysninger til belysning af boligorganisationens og dens  

 afdelingers økonomiske forhold.
 § 168. Boligministeren har tilsvarende beføjelser, som er tillagt  

 kommunalbestyrelsen efter § 165. Boligministeren kan endvidere søge  

 opfyldelse af pligter, som efter loven eller vedtægterne påhviler bestyrelse,  

 forretningsfører eller revisor, fremtvunget ved pålæg af daglige bøder, som  

 tilfalder statskassen.
 § 169. Bestemmelserne i dette kapitel finder tilsvarende  

 anvendelse på selvejende almene ældreboliger.
 Stk. 2. Boligministeren fastsætter nærmere bestemmelser om de i §§  

 164-166 nævnte forhold.
Kapitel 14 Rådgivende organer § 170. Boligministeren nedsætter et ungdomsboligråd med  

 repræsentanter for ungdommen, kommunerne, de almene boligorganisationer og  

 uddannelsesinstitutionernes ledelse.
Ungdomsboligrådet er rådgivende for  

 boligministeren i spørgsmål om ungdommens boligforhold.
 § 171. Boligministeren nedsætter et ældreboligråd med  

 repræsentanter for kommuner, amter, de almene boligorganisationer,  

 repræsentanter for grundejerne, beboerne samt sociale organisationer med  

 tilknytning til området. Ældreboligrådet er rådgivende for boligministeren i  

 spørgsmål om boligforhold for ældre og personer med handicap.
 § 172. Boligministeren fastsætter de nærmere bestemmelser om  

 ungdomsboligrådets og ældreboligrådets sammensætning og arbejdsopgaver.
Kapitel 15 Kongeriget Danmarks Hypotekbank og Finansforvaltning § 173. Den kasse- og regnskabsmæssige forvaltning af offentlig  

 støtte og statslige garantier udføres af Hypotekbanken.
Stk. 2. Når offentlig støtte er bevilget og endeligt berigtiget,  

 udfører Hypotekbanken den efterfølgende administration af lån, tilskud og  

 statslige garantier.
Hypotekbankens kompetence omfatter såvel sager efter  

 denne lov som sager efter den tidligere byggestøtte- og  

 kollegiestøttelovgivning, tidligere love om boligbyggeri og den tidligere lov  

 om boliger for ældre og personer med handicap.
§ 174. I det omfang kommunalbestyrelsen eller amtsrådet yder en  

 del af den offentlige støtte, kan Hypotekbanken foretage en samlet udbetaling  

 af støtten til det långivende realkreditinstitut.
Kommunalbestyrelsen eller  

 amtsrådet indbetaler på opkrævning andelen af den offentlige støtte til  

 Hypotekbanken.
 § 175. Boligministeren kan til Hypotekbanken helt eller delvis  

 henlægge de beføjelser, som er tillagt ministeren i henhold til denne lov.
§ 176. Misligholdte statslån ydet i henhold til den tidligere  

 byggestøtte- og kollegiestøttelovgivning og den tidligere lovgivning om  

 boligbyggeri kan med tillæg af renter og omkostninger inddrives af  

 Hypotekbanken ved indeholdelse i løn m.v. hos den pågældende efter reglerne  

 for inddrivelse af personlige skatter i kildeskatteloven.
Boligministeren kan  

 fastsætte nærmere regler om fremgangsmåden i forbindelse med  

 lønindeholdelsen.
 Stk. 2. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter den tidligere  

 lovgivning om boligbyggeri, herunder oplysninger om indkomst- og  

 formueforhold.
 Stk. 3. Hypotekbankens afgørelser efter stk. 1 og 2 kan indbringes  

 for finansministeren.
 § 177. Boligministeren kan fastsætte regler om adgangen til at  

 påklage afgørelser, der er truffet i henhold til § 173, herunder at  

 afgørelserne ikke skal kunne indbringes for ministeren, samt om  

 fremgangsmåden i forbindelse med lønindeholdelse.
 Stk. 2. Boligministeren kan efter forhandling med finansministeren  

 fastsætte nærmere regler for Hypotekbankens administration af sager efter §  

 173.
Kapitel 16 Forvaltnings- og straffebestemmelser m.v.
 § 178. Boligministeren kan pålægge kommunalbestyrelserne at bistå  

 ved gennemførelsen af bestemmelser udstedt efter § 103 og fastsætte nærmere  

 regler herfor.
 Stk. 2. Boligministeren kan pålægge kommunalbestyrelsen  

 behandlingen af sager om ydelse af støtte efter denne lov.
Stk. 3. Boligministeren kan pålægge kommunalbestyrelsen at meddele  

 alle oplysninger, der er nødvendige for gennemførelse af lovens formål.
Dette  

 gælder dog ikke oplysninger, der er omfattet af forvaltningslovens § 28, stk.  

 1 og 3.
 Stk. 4. Med henblik på indsamling og formidling af erfaringer samt  

 udarbejdelse og ajourføring af statistik indsender kommunalbestyrelsen efter  

 boligministerens nærmere bestemmelse indberetninger vedrørende byggeri, der  

 tilvejebringes efter denne lov.
Stk. 5. Kommunalbestyrelsen indberetter hvert år i december måned  

 til boligministeren det antal almene familieboliger, almene ungdomsboliger og  

 almene ældreboliger, kommunalbestyrelsen påtænker at give tilsagn til det  

 følgende år.
Endvidere indberettes det antal almene familieboliger, almene  

 ungdomsboliger og almene ældreboliger, kommunalbestyrelsen forventer  

 påbegyndt det følgende år.
 § 179. Boligministeren kan give almene boligorganisationer påbud  

 om inden en fastsat frist at foretage omprioritering af realkreditlån,  

 hvortil ydes rentesikring i henhold til tidligere love om boligbyggeri.
Stk. 2. Ved en omprioritering må låntageren ikke opnå et  

 kontantprovenu.
Låntageren kan ikke optage omprioriteringslån med en  

 restløbetid, som overstiger restløbetiden på det indfriede lån.
 Stk. 3. Efter en omprioritering videreføres rentesikringen efter  

 de hidtil gældende regler, således at rentesikringen til  

 omprioriteringslånene beregnes på grundlag af den basisrente, som er fastsat  

 ved den senest foretagne aftrapning af rentesikringen til de indfriede lån.  

 Basisrenten forhøjes efter reglerne i kapitel VII i lovbekendtgørelse nr. 432  

 af 13. juli 1982 af lov om boligbyggeri.
Stk. 4. Efter en omprioritering overføres statsgarantien, den  

 kommunale garanti eller regaranti til omprioriteringslånet.
For  

 omprioriteringslånet ydes samme procentvise statsgaranti, kommunal garanti  

 eller regaranti som for det indfriede lån.
Optages omprioriteringslån med en  

 højere restgæld, yder staten samme procentvise garanti for denne del af  

 lånet.
 Stk. 5. Ved omprioritering, der ikke pålægges af boligministeren,  

 finder bestemmelserne i stk. 2-4 tilsvarende anvendelse.
 Stk. 6. Stk. 2 og stk. 4, 1. og 2. pkt., finder tilsvarende  

 anvendelse på konvertering af lån ydet i henhold til tidligere love om  

 boligbyggeri, hvor rentesikringen er aftrappet, eller hvor der alene er ydet  

 garanti.
 Stk. 7. Boligministeren kan endvidere give almene  

 boligorganisationer påbud om inden en fastsat frist at foretage en  

 omprioritering af andre lån.
 Stk. 8. Boligministeren kan fastsætte nærmere regler om de  

 forhold, der er nævnt i stk. 1-7, herunder om bemyndigelse til Hypotekbanken  

 til at forestå en påbudt omprioritering.
 § 180. Boligministeren kan fastsætte nærmere vilkår for  

 overtagelse af statslån eller ydelse af tilskud ved ejerskifte af ejendomme,  

 hvortil der er ydet lån eller tilskud i henhold til lov nr. 153 af 13. april  

 1938 om lån til boligbyggeri og huslejenedsættelse for mindrebemidlede  

 børnerige familier med senere ændringer, midlertidig lov nr. 179 af 9. april  

 1941 om støtte til boligbyggeri, lov nr. 235 af 30. april 1946 om byggeri med  

 offentlig støtte med senere ændringer, lov nr. 117 af 15. marts 1947 om  

 finansiering af boligbyggeri med særlig byggemåde, lov nr. 107 af 14. april  

 1955 om byggeri med offentlig støtte med senere ændringer samt lov nr. 356 af  

 27. december 1958 om boligbyggeri med senere ændringer.
 Stk. 2. Boligministeren kan fastsætte nærmere vilkår for  

 ejerskifte af parcel- og rækkehuse, hvortil der er ydet lån med statsgaranti  

 i henhold til bestemmelserne i kapitel III i lov nr. 356 af 27. december 1958  

 om boligbyggeri med senere ændringer, herunder at der skal betales et  

 ekstraordinært afdrag på lånet.
 § 181. Ejendomme, der omfattes af lejekontrol efter den hidtidige  

 lovgivning om offentlig støtte til boligbyggeri, jf. § 63 i bekendtgørelse  

 nr. 239 af 15. juni 1965 af lov om boligbyggeri og § 72 i bekendtgørelse nr.  

 483 af 16. august 1973 af lov om boligbyggeri, kan af boligministeren  

 fritages for lejekontrol, og ministeren kan tillade en tinglyst  

 lejedeklaration aflyst.
Stk. 2. Er statslån ydet, kan fritagelsen betinges af, at renten  

 forhøjes til 6,5 pct. p.a.
Den deraf følgende forøgelse af statslånsydelsen  

 udlignes på samtlige lejligheder og lokaler i ejendommen gennem en  

 lejeforhøjelse efter reglerne i § 51 i lov om leje, jf. lovbekendtgørelse nr.  

 711 af 29. august 1995.
 § 182. Boligministeren kan bemyndige en styrelse under ministeriet  

 til at udøve de beføjelser, der i denne lov er tillagt ministeren.
 Stk. 2. Boligministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
 § 183. Afgørelse af, i hvilket omfang der tilvejebringes almene  

 ældreboliger, der efter denne lov skal være til rådighed for kommunens eller  

 amtskommunens indbyggere, kan ikke indbringes for anden administrativ  

 myndighed.
 § 184. Nærmere regler om gennemførelsen af denne lovs bestemmelser  

 fastsættes af boligministeren.
§ 185. Boligministeren kan fastsætte straf af bøde for  

 overtrædelse af bestemmelser i forskrifter, der er udstedt i medfør af 1) § 113, jf. § 103 om regulering af bygge- og anlægsvirksomheden, 2) § 32, jf. § 6 om de almene boligorganisationers formål, 3) § 32, jf. §§ 16 og 22 om opdeling i afdelinger og om disses økonomiske  

 uafhængighed indbyrdes og i forhold til selskabet, 4) § 32, jf. § 20 om anvendelse af midler, der er henlagt til en  

 dispositionsfond, 5) § 75, jf. § 68 om anvendelse af midler, der er henlagt til fornyelse af  

 tekniske installationer, til hovedistandsættelse og til afholdelse af visse  

 istandsættelses- og vedligeholdelsesudgifter, 6) § 176 om lønindeholdelse for misligholdte statslån.
Stk. 2. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune, en amtskommune eller et kommunalt fællesskab, jf. § 60 i lov om  

 kommunernes styrelse, kan der pålægges staten, kommunen, amtskommunen eller  

 det kommunale fællesskab bødeansvar.
Kapitel 17 Overgangs- og ikrafttrædelsesbestemmelser § 186. Loven træder i kraft den 1. januar 1997, dog træder § 99 i  

 kraft den 1. august 1996.
 § 187. Lov om boligbyggeri, jf. lovbekendtgørelse nr. 668 af 4.  

 august 1995 med senere ændringer, ophæves bortset fra kapitel 10 og §§ 7 a,  

 stk. 1, 56, 56 a, 58, stk. 1, 2 og 4, 59, 60, 62 a, stk. 1, 62 k, 72 d, 74,  

 76 a, 93, stk. 1, nr. 6, og 94, stk. 2. Administrative forskrifter udstedt i  

 medfør af kapitel 10 finder fortsat anvendelse.
Stk. 2. Følgende bekendtgørelser udstedt med hjemmel i den hidtil  

 gældende lov om boligbyggeri finder fortsat anvendelse, indtil de ændres  

 eller ophæves administrativt: Nr. 479 af 20. september 1984 om tilskud til  

 nedbringelse af lejen i statsstøttede kollegier m.v., nr. 477 af 1. juli 1987  

 om bygningsgennemgang (førsyn) ved ombygning af og tilbygning til en  

 eksisterende bygning m.v., nr. 540 af 18. juli 1990 om bygningsdrift, nr. 541  

 af 18. juli 1990 om 5-års-eftersyn, nr. 196 af 20. marts 1992 om konvertering  

 af realkreditlån, hvortil der ydes rentesikring i medfør af lov om  

 boligbyggeri, nr. 867 af 10. november 1993 om ændring af bekendtgørelse om  

 konvertering af realkreditlån, hvortil der ydes rentesikring i medfør af lov  

 om boligbyggeri, nr. 809 af 9. september 1994 om forebyggende arbejde i  

 almennyttigt byggeri, nr. 1032 af 14. december 1994 om Boligselskabernes  

 Landsbyggefonds regnskaber m.v., nr. 1033 af 14. december 1994 om  

 Byggeskadefondens regnskaber m.v., nr. 121 af 21. februar 1995 om  

 skadedækning fra Byggeskadefonden og nr. 749 af 13. september 1995 om unge  

 flygtninges adgang til at opnå bolig på visse kollegier.
Hvor  

 bekendtgørelserne henviser til lov om boligbyggeri, finder den tilsvarende  

 bestemmelse i lov om almene boliger m.v. anvendelse.
 Stk. 3. Lov om boligbyggeri samt de administrative forskrifter,  

 der er udstedt i medfør af denne, finder dog anvendelse, for så vidt angår  

 selvejende ungdomsboliginstitutioner og selvejende lette  

 kollektivboliginstitutioner, der har modtaget tilsagn om offentlig støtte i  

 medfør af denne eller tidligere love om boligbyggeri inden lovens ophævelse  

 eller i medfør af byggestøtte- eller kollegiestøttelovgivningen.
 Stk. 4. Reglerne i kapitel 11 finder anvendelse på andelsboliger,  

 hvortil der ydes eller er ydet tilsagn om offentlig støtte efter kapitel 10 i  

 lov om boligbyggeri.
 § 188. Lov om boliger for ældre og personer med handicap, jf.  

 lovbekendtgørelse nr. 729 af 5. september 1995 med senere ændringer, ophæves  

 bortset fra § 29, stk. 1 og 2. Loven samt de administrative forskrifter, der  

 er udstedt i medfør af denne, finder dog anvendelse, for så vidt angår  

 ældreboliger tilhørende en selvejende institution eller en pensionskasse, der  

 har modtaget tilsagn om offentlig støtte i medfør af loven inden dennes  

 ophævelse.
§ 189. Ved lovens ikrafttræden omdannes alle almennyttige  

 boligselskaber til almene boligorganisationer.
Tilsagn om offentlig støtte i  

 medfør af tidligere love om boligbyggeri, den tidligere lov om midlertidig  

 offentlig støtte til almennyttigt boligbyggeri og statsstøttede kollegier  

 samt i medfør af den tidligere lov om boliger for ældre og personer med  

 handicap til afdelinger under almennyttige boligselskaber overføres på  

 uændrede vilkår til den pågældende afdeling under den almene  

 boligorganisation.
Stk. 2. Ved lovens ikrafttræden omdannes kommunale og  

 amtskommunale ældreboliger, der har modtaget tilsagn om offentlig støtte  

 efter den tidligere lov om boliger for ældre og personer med handicap, til  

 kommunale og amtskommunale almene ældreboliger.
Tilsagn om offentlig støtte i  

 medfør af den tidligere lov om boliger for ældre og personer med handicap til  

 kommunale og amtskommunale ældreboliger overføres på uændrede vilkår til de  

 pågældende kommunale og amtskommunale almene ældreboliger.
 § 190. Ved lovens ikrafttræden videreføres Boligselskabernes  

 Landsbyggefond som Landsbyggefonden.
 § 191. I den i § 65, stk. 4, nævnte 5-års-periode indgår den  

 periode, hvor vedligeholdelsesordningen har været gældende i det hidtidige  

 almennyttige boligselskab.
 § 192. For løbende lejemål i boliger, der er opført med  

 finansieringstilskud fra det offentlige, gælder reglerne i bekendtgørelse nr.  

 483 af 16. august 1973 af lov om boligbyggeri § 17. Medfører ændring i  

 husstandsindkomsten, jf. lov om individuel boligstøtte, ændring af lejen, får  

 ændringen virkning fra den førstkommende 1. januar, der følger efter  

 indkomstændringen.
§ 193. § 6 har virkning for samtlige almene boligorganisationers  

 aktiviteter, uanset hvornår aktiviteterne er påbegyndt.
Aktiviteter, der ikke  

 er tilladt i regler fastsat i medfør af § 32, skal afvikles.
Stk. 2. Uanset stk. 1 kan en boligorganisation, som inden den 17.  

 november 1994 har erhvervet aktier, anparter, garantibeviser, andele eller  

 lignende i danske selskaber eller virksomheder eller har stiftet private  

 selskaber eller virksomheder, der udelukkende er beskæftiget i Danmark,  

 opretholde investeringen eller selskabet eller virksomheden indtil den 15.  

 april 2001. Hvis boligorganisationen ikke inden denne dato afhænder  

 investeringen eller afhænder eller opløser det private selskab eller  

 virksomheden, finder bestemmelserne i §§ 164, 165 og 168 tilsvarende  

 anvendelse.
Bestemmelsen i 1. pkt. gælder ikke for tilladte aktiviteter, jf.  

 stk. 1.
 Stk. 3. Påviser boligorganisationen, at den i stk. 2 nævnte  

 afhændelse eller opløsning ikke kan finde sted, uden at boligorganisationen  

 påføres et økonomisk tab, kan kommunalbestyrelsen meddele dispensation  

 herfra.
 § 194. Enhver garant kan inden den 1. januar år 2000 forlange, at  

 selskabet overtager den pågældendes garantibeviser til disses værdi.
 § 195. Boligministeren fastsætter nærmere regler om proceduren  

 vedrørende omdannelseaf almennyttige boligselskaber, kommunale og  

 amtskommunale ældreboliger.
 § 196. Loven gælder ikke for Færøerne og Grønland.
Oprindeligt fremsat forslag Kapitel 1 Almen boligvirksomhed Definitioner m.v.
 § 1. En almen boligorganisation er:
 1) En boligorganisation, der i medfør af denne lov er godkendt af  

 kommunalbestyrelsen til at udøve almen boligvirksomhed.
 2) En boligorganisation, der ved denne lovs ikrafttræden som et  

 almennyttigt boligselskab var godkendt til at udøve almennyttig  

 boligvirksomhed.
3) En boligorganisation, der ved denne lovs ikrafttræden som et  

 almennyttigt forretningsførerselskab var godkendt til at udøve almennyttig  

 boligvirksomhed gennem datterselskaber.
Der kan ikke godkendes nye  

 forretningsførerorganisationer.
 4) En selvejende ungdomsboliginstitution, ældreboliginstitution eller  

 lette kollektivboliginstitution, der jf. § 2, omdannes til en almen  

 boligorganisation.
 § 2. Kommunalbestyrelsen kan godkende, at en selvejende  

 ungdomsboliginstitution, der er opført med offentlig støtte efter  

 byggestøtte-, kollegiestøtte- eller boligbyggerilovgivningen, omdannes til en  

 almen boligorganisation eller en afdeling af en almen boligorganisation.
Stk. 2. Kommunalbestyrelsen kan godkende, at kollegier, der ikke  

 er opført med offentlig støtte, omdannes til en almen boligorganisation eller  

 en afdeling af en almen boligorganisation, såfremt de opfylder bestemmelserne  

 herom.
Kommunalbestyrelsen kan dog i helt særlige tilfælde godkende, at  

 enkelte af de regler, der gælder for mærkede almene ungdomsboliger, ikke  

 finder anvendelse.
 Stk. 3. Kommunalbestyrelsen kan godkende, at en selvejende  

 ældreboliginstitution, der er opført med offentlig støtte efter lov om  

 boliger for ældre og personer med handicap, omdannes til en almen  

 boligorganisation eller en afdeling af en almen boligorganisation.
 Stk. 4. Kommunalbestyrelsen kan godkende, at en selvejende  

 institution indeholdende lette kollektivboliger omdannes til en almen  

 boligorganisation eller en afdeling af en almen boligorganisation, såfremt  

 boligerne er opført med offentlig støtte efter tidligere love om  

 boligbyggeri.
 Stk. 5. Kommunalbestyrelsen indberetter omdannelse af de i stk. 1,  

 og stk. 3-4 nævnte institutioner til Hypotekbanken (Kongeriget Danmarks  

 Hypotekbank og Finansforvaltning). Hypotekbanken meddeler den almene  

 boligorganisation, at allerede meddelte tilsagn om offentlig støtte til en  

 afdeling under en almen boligorganisation på uændrede vilkår overføres til  

 den pågældende afdeling under den almene boligorganisation.
 § 3. Almene familieboliger er:
 1) Boliger, der samtidig med kommunalbestyrelsens tilsagn om offentlig  

 støtte efter denne lov er mærket som almene familieboliger.
 2) Boliger, der ved denne lovs ikrafttræden tilhørte et almennyttig  

 boligselskab, bortset fra almennyttige ungdomsboliger og lette  

 kollektivboliger etableret med offentlig støtte efter tidligere love om  

 boligbyggeri.
 3) Boliger, der ved kommunalbestyrelsens tilsagn om offentlig støtte til  

 ombygning efter § 115, stk. 1, nr. 5, mærkes som familieboliger.
 4) Boliger i eksisterende udlejningsejendomme, der erhverves af en almen  

 boligorganisation, med henblik på omdannelse til alment boligbyggeri og  

 udlejning som familieboliger.
 5) Almene ungdoms- og ældreboliger, som kommunalbestyrelsen beslutter  

 fremover skal mærkes som familieboliger.
 § 4. Almene ungdomsboliger er:
 1) Boliger, der samtidig med kommunalbestyrelsens tilsagn om offentlig  

 støtte efter denne lov er mærket som almene ungdomsboliger.
 2) Ungdomsboliger, der ved denne lovs ikrafttræden tilhørte et  

 almennyttigt boligselskab.
 3) Ungdomsboliger, der omdannes til almene ungdomsboliger i medfør af § 2,  

 stk. 1.
 4) Boliger, der ved kommunalbestyrelsens tilsagn om offentlig støtte til  

 ombygning efter § 115, stk. 1, nr. 4, mærkes som almene ungdomsboliger.
 5) Boliger i eksisterende udlejningsejendomme, der erhverves af en almen  

 boligorganisation med henblik på omdannelse til alment byggeri og udlejning  

 som ungdomsboliger.
 6) Almene ældreboliger, som kommunalbestyrelsen beslutter fremover skal  

 mærkes som almene ungdomsboliger.
 § 5. Almene ældreboliger er:
 1) Boliger, der ved kommunalbestyrelsens tilsagn om offentlig støtte efter  

 denne lov er mærket som almene ældreboliger.
 2) Kommunale og amtskommunale ældreboliger, som har modtaget støtte efter  

 lov om boliger for ældre og personer med handicap.
 3) Ældreboliger, der ved denne lovs ikrafttræden tilhørte et almennyttigt  

 boligselskab og er etableret med støtte efter den tidligere lov om boliger  

 for ældre og personer med handicap.
 4) Lette kollektivboliger, der ved denne lovs ikrafttræden tilhørte et  

 almennyttigt boligselskab og er etableret med støtte efter tidligere love om  

 boligbyggeri.
 5) Ældreboliger, der omdannes til almene ældreboliger i medfør af § 2,  

 stk. 3.
 6) Lette kollektivboliger, der omdannes til almene boliger i medfør af §  

 2, stk. 4.
 7) Boliger, der samtidig med kommunalbestyrelsens tilsagn om offentlig  

 støtte til ombygning efter § 115, stk. 1, nr. 4-5, mærkes som almene  

 ældreboliger.
 8) Boliger i eksisterende udlejningsejendomme, der erhverves af en almen  

 boligorganisation, med henblik på omdannelse til alment byggeri og udlejning  

 som ældreboliger.
 9) Almene ungdomsboliger, som kommunalbestyrelsen beslutter fremover skal  

 mærkes som almene ældreboliger.
 Stk. 2. Plejeboliger er almene ældreboliger, hvortil der er  

 knyttet omsorgs- og servicefunktioner med tilhørende personale svarende til  

 den pågældende beboergruppes behov.
 Stk. 3. Servicearealer er arealer, der anvendes til omsorgs- og  

 servicefunktioner, der normalt ikke vil foregå i en selvstændig bolig, og som  

 indrettes i umiddelbar tilknytning til almene ældreboliger med henblik på  

 overvejende at betjene beboerne i disse boliger.
Formål § 6. En almen boligorganisations hovedformål er at opføre, udleje,  

 administrere, vedligeholde og modernisere almene boliger med tilhørende  

 fællesfaciliteter og andre boliger med tilhørende fællesfaciliteter, hvortil  

 der ydes eller er ydet offentlig støtte efter denne lov, efter tidligere love  

 om boligbyggeri, efter den tidligere lov om boliger for ældre og personer med  

 handicap samt efter byggestøtte- og kollegiestøttelovgivningen, eller som er  

 omfattet af disse love.
 Stk. 2. Boligorganisationen kan herudover udføre aktiviteter, som  

 har en naturlig tilknytning til boligerne og administrationen af disse, eller  

 som er baseret på den viden, boligorganisationen har oparbejdet gennem sin  

 virksomhed.
§ 7. Boligorganisationens ledelse skal sikre en forsvarlig drift  

 af boligorganisationen og dens afdelinger.
Driften skal tilrettelægges efter  

 rationelle administrationsmetoder, og forvaltningsudgifterne skal søges holdt  

 på det lavest mulige niveau.
 Stk. 2. Ved forvaltningen skal beboernes interesser tilgodeses, og  

 boligorganisationens og afdelingernes anliggender varetages bedst muligt.
 § 8. Tillægges der boligorganisationens bestyrelse vederlag for  

 dens arbejde, skal vederlagets størrelse godkendes af kommunalbestyrelsen.
Organisation § 9. En almen boligorganisation, herunder en almen  

 forretningsførerorganisation, kan organiseres som en andelsboligforening  

 eller en selvejende boligorganisation.
En almen boligorganisation kan  

 endvidere organiseres som et andelsselskab, der som sit eneste formål har at  

 administrere byggeri, der er omfattet af denne lov, af tidligere love om  

 boligbyggeri, den tidligere lov om boliger for ældre og personer med handicap  

 eller er opført med støtte efter byggestøtte- eller  

 kollegiestøttelovgivningen.
En almen boligorganisation med indbetalt  

 garantikapital (garantiselskab), der var godkendt som et almennyttigt  

 boligselskab inden den 15. juni 1984, bevarer retten til denne  

 organisationsform.
 Stk. 2. En almen andelsboligorganisation kan tillige oprettes  

 efter reglerne i lov om byfornyelse og boligforbedring og godkendes i medfør  

 af denne lov.
 § 10. I en almen andelsboligorganisation og i et alment  

 andelsselskab er medlemmerne foreningens øverste myndighed og udøver denne  

 myndighed gennem generalforsamlingen eller et valgt repræsentantskab.
 Stk. 2. I en selvejende almen boligorganisation og i en almen  

 garantiorganisation er boligorganisationens øverste myndighed et valgt  

 repræsentantskab.
§ 11. Repræsentantskabet i en almen andelsboligorganisation, i en  

 selvejende almen boligorganisation og i en almen garantiorganisation består  

 af boligorganisationens bestyrelse og mindst 1 repræsentant fra hver  

 afdelingsbestyrelse.
Repræsentantskabet i en almen  

 forretningsførerorganisation og i et alment andelsselskab består dog af  

 boligorganisationens bestyrelse og mindst 1 repræsentant for beboerne fra  

 hver af datterorganisationernes og de administrerede organisationers  

 bestyrelse.
Stk. 2. Hvis der ikke er valgt afdelingsbestyrelse i afdelinger  

 med mindst halvdelen af boligerne i boligorganisationen, har en lejerforening  

 samme adgang til at deltage i repræsentantskabet som de øvrige  

 afdelingsbestyrelser, hvis mindst 25 pct. af samtlige boligtagere er  

 medlemmer af foreningen.
Opfylder flere foreninger betingelsen, tilfalder  

 retten den forening, der har flest medlemmer blandt beboerne.
 § 12. En almen boligorganisations vedtægter skal indeholde  

 bestemmelser om:
 1) Boligorganisationens navn og hjemsted.
 2) Boligorganisationens kapitalforhold.
 3) Indkaldelse til ordinær generalforsamling eller repræsentantskabsmøde.
 4) Hvilke anliggender, der skal behandles på den ordinære  

 generalforsamling eller repræsentantskabsmødet.
 5) Boligorganisationens ledelse.
 6) Antallet af bestyrelsesmedlemmer og bestyrelsens sammensætning.
 7) Tegningsret for boligorganisationen.
 8) Valg af afdelingsbestyrelse og dennes virksomhed.
 9) Boligorganisationens regnskabsår.
 10) Valg af revisor.
 Stk. 2. Vedtægter for en garantiorganisation skal endvidere  

 indeholde bestemmelser om afholdelse af garantforsamling og indkaldelse  

 hertil.
Stk. 3. Boligministeren udarbejder normalvedtægter for almene  

 boligorganisationer.
Bestemmelserne i normalvedtægterne finder anvendelse,  

 med mindre andet er fastsat i boligorganisationens vedtægter.
Stk. 4. Vedtægterne må ikke fravige lovens regler om almene  

 boligorganisationer eller regler herom, som er fastsat af boligministeren i  

 henhold til loven.
Vedtægtsbestemmelser, der tillægger beboerne mindre ret  

 til medindflydelse end efter reglerne i denne lov, regler udstedt i medfør  

 heraf eller efter de normalvedtægter, der er udarbejdet for en almen  

 boligorganisation som den pågældende, er uden gyldighed.
 Stk. 5. Et eksemplar af boligorganisationens vedtægter sendes til  

 kommunalbestyrelsen, der påser, at vedtægterne opfylder lovens regler om  

 almene boligorganisationer eller regler fastsat i medfør heraf.  

 Kommunalbestyrelsen fremlægger vedtægterne til offentligt eftersyn.
 § 13. Hvis repræsentantskabet træffer beslutning herom, kan  

 kommunalbestyrelsen udpege et eller flere medlemmer til organisationens  

 bestyrelse, jf. dog § 14. Et medlem af kommunalbestyrelsen kan kun vælges til  

 en almen boligorganisations bestyrelse, hvis den øverste myndighed træffer  

 beslutning herom.
 § 14. Borgmesteren i den tilsynsførende kommune samt ansatte i den  

 del af den kommunale forvaltning, der udøver tilsynet med almene  

 boligorganisationer i kommunen, kan ikke vælges eller udpeges som medlem af  

 en almen boligorganisations bestyrelse.
§ 15. En godkendt almen boligorganisation kan ikke opløses,  

 medmindre boligministeren meddeler samtykke dertil.
Har boligorganisationen  

 ingen ejendomme, eller sker opløsningen i forbindelse med afhændelse af  

 boligorganisationens ejendomme til en anden almen boligorganisation, kan  

 kommunalbestyrelsen dog meddele samtykke dertil.
§ 16. En afdeling i en boligorganisation er økonomisk uafhængig af  

 andre afdelinger og af boligorganisationen.
Hvert byggeforetagende skal  

 udgøre en særlig afdeling af boligorganisationen.
Den enkelte afdeling skal  

 have skøde på ejendommen.
 Stk. 2. Kravet i stk. 1, 2. pkt., kan dog fraviges ved på- og  

 tilbygning af boliger til eksisterende afdelinger, når matrikulær opdeling  

 eller ejerlejlighedsopdeling ikke kan finde sted, jf. § 115, stk. 1.
Habilitet § 17. Hvis et medlem af organisationsbestyrelsen, en  

 afdelingsbestyrelse, forretningsføreren eller en funktionær leder eller  

 deltager i ledelsen af eller i øvrigt har en nær økonomisk tilknytning til  

 byggevirksomhed uden for boligorganisationen, skal det indberettes til  

 kommunalbestyrelsen.
Denne kan straks eller senere nedlægge forbud mod, at  

 forholdet fortsætter.
 Stk. 2. Hvis de personer, der er nævnt i stk. 1, disses nære  

 slægtninge eller andre nærtstående leder eller deltager i ledelsen af eller i  

 øvrigt har en nær tilknytning til en person, et selskab, en forening eller en  

 anden privat juridisk person, skal boligorganisationens aftaler med disse  

 personer eller selskaber m.v. i retsforhold om grundsalg eller om  

 entreprenør-, leverandør-, arkitekt-, advokatvirksomhed og lignende  

 virksomhed godkendes af kommunalbestyrelsen.
Stk. 3. Ved nærtstående slægtninge forstås ægtefæller,  

 registrerede partnere, beslægtede eller besvogrede i op- eller nedstigende  

 linie eller i sidelinien så nær som søskendebørn.
Ved andre nærtstående  

 forstås faste samlevere, disses børn, plejebørn og lignende.
 § 18. Et medlem af boligorganisationsbestyrelsen, en  

 afdelingsbestyrelse, forretningsføreren eller en funktionær må ikke deltage i  

 behandlingen af sager, hvori den pågældende eller andre, som vedkommende ved  

 slægtskab eller på anden måde er nært knyttet til, har en særinteresse.
Kapitalforhold § 19. Almene boligorganisationer og almene  

 forretningsførerorganisationer kan opbygge en arbejdskapital.  

 Kommunalbestyrelsen kan fastsætte et maksimum for arbejdskapitalen.
 § 20. I en dispositionsfond i boligorganisationen indgår:
 1) Særlige bidrag fra afdelingerne.
 2) Overskud på en afdelings drift.
 3) Overskud på boligorganisationens drift, i det omfang overskuddet  

 overstiger et af kommunalbestyrelsen fastsat maksimum for  

 boligorganisationens arbejdskapital, jf. § 19.
 4) Likvide midler, der fremkommer i forbindelse med udamortiserede  

 prioriteter i boligorganisationens afdelinger.
 5) Likvide midler, der fremkommer i forbindelse med belåning eller salg af  

 boligorganisationens administrationsejendom eller nettoprovenu ved  

 boligorganisationens optagelse af nye lån efter § 24.
Stk. 2. Dispositionsfonden anvendes til imødegåelse af tab ved  

 boligorganisationens eller dets afdelingers drift, for boligorganisationens  

 vedkommende dog kun ekstraordinære tab, til sikring af boligorganisationens  

 fortsatte virksomhed, til finansiering af nyt boligbyggeri, til modernisering  

 af boligorganisationens afdelinger og i særlige tilfælde til finansiering af  

 edb-udstyr og administrationsejendom for boligorganisationen.
Endvidere kan  

 dispositionsfonden anvendes til at indløse garantibeviser i almene  

 garantiorganisationer.
 § 21. I en byggefond i boligorganisationen indgår:
 1) Opsparing ved afdrag m.v. på afdelingernes prioritering, medmindre  

 ejendommens anskaffelsessum overstiger den offentlige kontantvurdering.
 2) Opsparing ved afdrag på lån til finansiering af tilbygninger,  

 moderniseringer og forbedringer, hvis disse på tidspunktet for tilbygningen,  

 moderniseringen eller forbedringen kunne have været belånt på samme vilkår,  

 som gælder for nybyggeri.
§ 22. En afdelings midler kan gennem boligorganisationen udlånes  

 til anvendelse for boligorganisationens andre almene afdelinger, jf. dog stk.  

 2. Boligorganisationen skal indestå for, at der er uomtvistelig god sikkerhed  

 for midlerne, og at de kan frigøres med kort varsel.
Landsbyggefonden  

 indestår herudover for tab på lånet, jf. § 88.
Stk. 2. Udlån må ikke ske til afdelinger med opsamlede  

 driftsunderskud, der skyldes udlejningsvanskeligheder, eller til afdelinger,  

 hvor udlejningsvanskeligheder forventes.
Til andre afdelinger med opsamlede  

 driftsunderskud, der overstiger 1 måneds bruttolejeindtægt, må udlån kun ske  

 med kommunalbestyrelsens samtykke.
 Stk. 3. Bestemmelsen i stk. 1 og 2 finder tilsvarende anvendelse  

 på udlån, der sker fra en boligorganisation gennem en  

 forretningsførerorganisation til dennes andre almene datterorganisationer.
§ 23. Har boligorganisationen likvide midler, kan boligministeren  

 give bestyrelsen pålæg om at anvende dem efter de herom gældende  

 bestemmelser.
Efterkommes et sådant pålæg ikke, kan boligministeren forlange,  

 at midlerne indsættes på en konto i Landsbyggefonden.
§ 24. Boligministeren kan tillade, at boligorganisationen optager  

 lån med pant forud for statslån eller statsgaranterede lån i  

 boligorganisationens ældre afdelinger med henblik på finansiering af nyt  

 byggeri.
Sådanne lån kan dog i den enkelte afdeling ikke optages med større  

 beløb end forskellen mellem restgælden i ejendommen og ejendommens værdi  

 efter reglerne i lov om vurdering af landets faste ejendomme med fradrag af  

 et beløb svarende til beboernes indskud.
§ 25. Regnskabsaflæggelse for boligorganisationen og dens  

 afdelinger samt revisionen af regnskaberne skal ske efter regler, som  

 fastsættes af boligministeren.
Boligministeren kan kræve årsregnskab bilagt  

 genparter af revisors beretning om revisionen indsendt til gennemgang.  

 Regnskabsaflæggelse for kommunalt og amtskommunalt ejede almene ældreboliger  

 sker efter regler, der fastsættes af henholdsvis kommunalbestyrelsen og  

 amtsrådet.
Stk. 2. Revisionen foretages af en statsautoriseret eller en  

 registreret revisor.
Revisors bemærkninger skal indføres i en  

 revisionsprotokol.
For kommunalt og amtskommunalt ejede almene ældreboliger  

 gælder dog de i lov om kommunernes styrelse fastsatte regler for revision af  

 kommunernes virksomhed.
 Stk. 3. En genpart af regnskabet indsendes til kommunalbestyrelsen  

 til kritisk gennemgang samt til Landsbyggefonden.
Erhvervelse, forandring, pantebrevsudstedelse og afhændelse § 26. Erhvervelse af ejendomme kan kun ske med  

 kommunalbestyrelsens godkendelse.
Hvis kommunalbestyrelsen ikke kan godkende  

 erhvervelsen, skal der gives boligorganisationen meddelelse senest 6 uger fra  

 modtagelsen af boligorganisationens ansøgning.
Kommunalbestyrelsen mærker i  

 forbindelse med godkendelse af beboelsesejendomme boligerne som almene  

 familieboliger, almene ungdomsboliger eller almene ældreboliger.
 § 27. Afhændelse af en almen boligorganisations ejendom skal  

 godkendes af kommunalbestyrelsen, jf. dog stk. 2. Afhændelse af boliger, der  

 er tilvejebragt særligt med henblik på at betjene personer med vidtgående  

 fysiske eller psykiske handicap, skal godkendes af amtsrådet.
 Stk. 2. Hvis ejendommen omfatter boliger, skal afhændelse tillige  

 godkendes af boligministeren, medmindre afhændelse sker inden for samme  

 organisation eller til en anden almen boligorganisation.
Stk. 3. Afhændelse skal ske på baggrund af en vurdering, hvor  

 ejendommens tilstand og prisforholdene på overdragelsestidspunktet lægges til  

 grund.
I øvrigt foretages vurderingen efter reglerne i lov om vurdering af  

 landets faste ejendomme.
Stk. 4. Sker afhændelse til en kommune, vurderes ejendommen af  

 vurderingsrådet.
Overdragelsessummen må, omregnet til kontantværdi, ikke være  

 lavere end den af vurderingsrådet ansatte værdi.
Vurderingsrådets ansættelse  

 kan af køberen og sælgeren påklages efter de regler, der er fastsat i lov om  

 vurdering af landets faste ejendomme og lov om skattemyndighedernes  

 organisation og opgaver.
 Stk. 5. Ved anmeldelse til tinglysning af et dokument om  

 afhændelse af en ejendom, der tilhører en almen boligorganisation, skal  

 dokumentet være ledsaget af et samtykke efter stk. 1 og evt. stk. 2. Hvis  

 samtykke ikke foreligger, sætter dommeren i overensstemmelse med reglerne i  

 tinglysningsloven en frist til fremskaffelse af samtykket.
 § 28. Væsentlig forandring af en ejendom, der tilhører en almen  

 boligorganisation, kan kun ske med kommunalbestyrelsens godkendelse.  

 Godkendelse af nedlæggelse af boliger må kun gives, hvis nedlæggelsen skønnes  

 nødvendig efter en samlet vurdering af hensynet til de boligsøgende og  

 baggrunden for nedlæggelsen.
 Stk. 2. Kommunalbestyrelsen indberetter afhændelse og forandring  

 af ejendomme, herunder nedlæggelse af boliger, hvori indestår statslån eller  

 statsgaranterede lån, eller hvortil der ydes statslig driftsstøtte, til  

 Hypotekbanken.
 Stk. 3. Hypotekbanken afgør, om forudsætningerne for støtten er  

 ændret, således at den helt eller delvis skal bortfalde for fremtiden,  

 hvorvidt belåning kan forblive indestående, samt hvorvidt og i hvilket omfang  

 et nettoprovenu skal indbetales som ekstraordinært afdrag på statslån,  

 statsgaranterede lån eller foranstående lån.
§ 29. Udstedelse af pantebreve, herunder i forbindelse med  

 konvertering, i en ejendom, der tilhører en almen boligorganisation, kan kun  

 ske med kommunalbestyrelsens godkendelse.
Undtaget herfra er dog pantebreve  

 til Landsbyggefonden samt pantebreve, der udstedes i forbindelse med:
 1) Ejendomserhvervelse.
 2) Optagelse af byggelån.
 3) Endelig prioritering af nyopførte ejendomme.
 4) Konvertering af realkreditlån, hvortil der ydes rentesikring i medfør  

 af tidligere love om boligbyggeri, hvor udstedelse af pantebreve kun kan ske  

 med boligministerens godkendelse.
 Stk. 2. Kommunalbestyrelsen eller amtsrådet udsteder pantebreve i  

 kommunale eller amtskommunale almene ældreboliger.
 Stk. 3. Ved anmeldelse til tinglysning af et pantebrev i en  

 ejendom, der tilhører en almen boligorganisation, skal dokumentet indeholde  

 oplysning om, at der foreligger godkendelse efter stk. 1 eller stk. 2, eller  

 erklæring om, at godkendelse er ufornøden, jf. stk. 1, nr. 1-4. Hvis  

 godkendelse eller erklæring ikke foreligger, sætter dommeren i  

 overensstemmelse med reglerne i tinglysningsloven en frist til fremskaffelse  

 af godkendelse eller erklæring.
 Stk. 4. Almene boligorganisationer kan kun optage lån til  

 finansiering af grundkøb med henblik på bebyggelse, såfremt der foreligger  

 tilsagn om garanti fra en kommune eller anden lige så sikker garanti, f.eks.  

 fra et pengeinstitut eller forsikringsselskab, således at erhvervelsen ikke  

 kan påføre organisationen eller dens boligtagere tab.
 § 30. Ejendomme, hvori der er almene ældreboliger, skal tilbydes  

 henholdsvis kommunen eller amtskommunen, hvis boligerne er tilvejebragt  

 særligt med henblik på at betjene personer med vidtgående fysiske eller  

 psykiske handicap, før de afhændes til andre, medmindre afhændelse sker inden  

 for samme boligorganisation eller til en anden almen boligorganisation.
 Stk. 2. Tilbudspligten gælder, når en ejendom eller en del heraf  

 overdrages ved salg eller mageskifte.
 Stk. 3. Tilbudspligten respekteres af indehavere af andre  

 rettigheder over ejendommen, uanset hvornår disse rettigheder er stiftet.
Stk. 4. Tilbud i henhold til stk. 1 og 2 skal angive salgssummen,  

 den kontante udbetaling og de øvrige vilkår, der skal være af et sådant  

 indhold, at de kan opfyldes af kommunen.
Acceptfristen skal være mindst 8  

 uger. § 27, stk. 4, om vurdering m.v. finder tilsvarende anvendelse.
 Stk. 5. Bliver ejerens tilbud ikke accepteret, kan ejendommen  

 overdrages til anden side ved salg på de tilbudte vilkår eller ved  

 mageskifte, hvis skødet anmeldes til tinglysning senest 1 år efter tilbuddet  

 til kommunen eller amtskommunen.
 Stk. 6. Ved afholdelse af tvangsauktion over en ejendom, der er  

 omfattet af tilbudspligten, skal fogedretten indkalde kommunalbestyrelsen  

 eller amtsrådet, jf. retsplejeloven § 564. Tilsvarende gælder, hvis der  

 afholdes forberedende møde efter retsplejelovens § 563.
 Stk. 7. Regler om tinglysning af dokumenter om overdragelse af en  

 ejendom, hvorpå der er tilbudspligt, fastsættes af justitsministeren.
 § 31. Bestemmelserne i § 28, stk. 2-3, finder tilsvarende  

 anvendelse for kommunale og amtskommunale almene ældreboliger.
 § 32. Boligministeren kan fastsætte nærmere regler om de i §§ 1-2,  

 6-11, 13-14, 16, 19-23, og 28-30 nævnte forhold.
Kapitel 2 Beboerdemokrati § 33. I en almen boligorganisation vælger boligorganisationens  

 øverste myndighed alle eller flertallet af bestyrelsens medlemmer.
Mindst  

 halvdelen skal være beboere i boligorganisationen.
I  

 forretningsførerorganisationer og i andelsselskaber skal dog mindst halvdelen  

 være beboere i datterorganisationernes og de administrerede organisationers  

 bestyrelser.
I en almen garantiorganisation, herunder en almen  

 forretningsførerorganisation, der er godkendt som en garantiorganisation,  

 vælger garantforsamlingen et eller flere medlemmer til boligorganisationens  

 bestyrelse.
Herudover vælges bestyrelsesmedlemmerne i overensstemmelse med  

 boligorganisationens vedtægter.
Stk. 2. Medlemmer af en almen boligorganisations bestyrelse vælges  

 for højst 2 år ad gangen.
Genvalg kan finde sted.
Bestyrelsen skal bestå af  

 et ulige antal medlemmer.
Et bestyrelsesmedlem kan til enhver tid afsættes af  

 den, der har valgt eller udpeget den pågældende.
For  

 kommunalbestyrelsesudpegede medlemmer finder reglerne i lov om kommunernes  

 styrelse anvendelse.
 Stk. 3. I almene boligorganisationer, der udelukkende består af  

 ældreboliger, der bebos af svage og plejekrævende beboere, kan  

 kommunalbestyrelsen eller amtsrådet beslutte, at beboerrepræsentanterne i  

 boligorganisationens bestyrelse udpeges af kommunalbestyrelsen eller  

 amtsrådet blandt beboere, pårørende eller andre, der vil kunne varetage  

 beboernes interesser.
§ 34. Boligtagerne i en almen boligafdeling kan på et  

 afdelingsmøde vælge en afdelingsbestyrelse til at udøve medindflydelse.  

 Afdelingsbestyrelsen skal bestå af et ulige antal medlemmer.
Til  

 afdelingsmødet indkaldes samtlige boligtagere og boligorganisationens  

 bestyrelse.
Boligorganisationens bestyrelse kan bemyndige andre til at  

 deltage i mødet.
Et afdelingsmøde kan beslutte, at en siddende  

 afdelingsbestyrelse eller en eller flere afdelingsbestyrelsesmedlemmer  

 afsættes før udløbet af funktionsperioden.
Stk. 2. Et afdelingsmøde kan ved stemmeflerhed blandt de  

 stemmeberettigede deltagere beslutte, at en lejer- eller beboerforenings  

 bestyrelse er afdelingsbestyrelse, hvis et flertal af boligtagerne er  

 tilsluttet foreningen, og hvis foreningen kun har medlemmer, der bor i  

 afdelingen.
Et senere afdelingsmøde kan beslutte, at der på ny skal vælges  

 afdelingsbestyrelse efter reglerne i stk. 1, 1.-2. pkt.
 Stk. 3. Der må ikke tillægges afdelingsbestyrelsen vederlag for  

 dens virksomhed.
 Stk. 4. Er der i en afdeling ikke valgt afdelingsbestyrelse, eller  

 har en afdelingsbestyrelse nedlagt sit hverv, uden at ny afdelingsbestyrelse  

 er valgt, varetager boligorganisationens bestyrelse de funktioner, der er  

 henlagt til afdelingsbestyrelsen.
 Stk. 5. Et afdelingsmøde kan beslutte at uddelegere  

 afdelingsbestyrelsens og afdelingsmødets kompetence på en række områder til  

 en eller flere beboergrupper.
 Stk. 6. Nærmere regler om valg af afdelingsbestyrelse og dennes  

 virksomhed fastsættes i vedtægterne.
 § 35. Afdelingsbestyrelsen godkender driftsbudget og årsregnskab  

 for afdelingen.
§ 36. Afdelingsbestyrelsen forelægger driftsbudget for  

 afdelingsmødet til godkendelse.
Hvis det i vedtægterne fastsatte antal, dog  

 maksimalt 25 pct. af afdelingsmødets stemmeberettigede deltagere, fremsætter  

 krav herom, skal godkendelse ske ved urafstemning blandt afdelingens  

 boligtagere.
Afdelingsmødet afgør, om årsregnskab skal forelægges  

 afdelingsmødet til godkendelse.
Er afdelingsbestyrelse ikke valgt, skal  

 driftsbudget og årsregnskab forelægges afdelingsmødet af boligorganisationens  

 bestyrelse.
 § 37. Afdelingsbestyrelsen forelægger de overordnede rammer for  

 iværksættelse af arbejder og aktiviteter i afdelingen for afdelingsmødet til  

 godkendelse forinden disse iværksættes, jf. dog § 41.
 Stk. 2. Afdelingsmødet kan træffe beslutning om iværksættelse af  

 forebyggende arbejder rettet mod boligområdet og de enkelte beboere med  

 henblik på at styrke det sociale liv og netværk i boligområdet, såfremt  

 afdelingsmødet samtidig tiltræder den nødvendige lejeforhøjelse.
 Stk. 3. Medfører et arbejde eller en aktivitet lejeforhøjelse, der  

 overstiger 15 pct. af den gældende årsleje, skal godkendelse ske ved  

 urafstemning blandt afdelingens boligtagere, hvis maksimalt 25 pct. af  

 afdelingsmødets stemmeberettigede deltagere fremsætter krav herom.
 § 38. Afdelingsbestyrelsen kan efter reglerne i lov om leje træffe  

 beslutning om, at fordelingen af udgifterne til varme og el skal ske på  

 baggrund af varmefordelingsmålere og elektricitetsmålere.  

 Afdelingsbestyrelsen kan tillige træffe beslutning om, at udgifterne til vand  

 skal fordeles på grundlag af individuelle fordelings- eller afregningsmålere.
§ 39. Afdelingsbestyrelsen påser, at der er god orden i  

 afdelingen.
Afdelingsbestyrelsen skal orienteres om ledelsens ansættelse og  

 afskedigelse af ejendomsfunktionærer.
Afdelingsbestyrelsen kan være til stede  

 ved 5 års eftersynet jf. § 154, og skal orienteres om den rapport, der  

 udfærdiges på baggrund af eftersynet.
 § 40. Afdelingsmødet fastsætter en husorden for afdelingen.
 § 41. Hvis kommunalbestyrelsen meddeler pålæg herom, kan  

 boligorganisationens bestyrelse uden samtykke fra afdelingsbestyrelse og  

 afdelingsmøde iværksætte vedligeholdelsesarbejder og fornyelser, rimelige  

 moderniserings- og forbedringsarbejder, kollektive anlæg, ekstraordinære  

 renoveringsarbejder samt udbedring af byggeskader og gennemførelse af  

 bygningsændringer m.v. efter § 91, stk. 2-5.
 § 42. Boligorganisationens bestyrelse indbringer eventuelle  

 tvistigheder mellem bestyrelsen og afdelingsbestyrelsen eller afdelingsmødet  

 om driftsbudget og årsregnskab for kommunalbestyrelsen, som træffer den  

 endelige administrative afgørelse.
 § 43. Bestemmelserne i § 33, stk. 1, § 34, stk. 1-3, og stk. 5-6,  

 og §§ 35-40, finder tilsvarende anvendelse for kommunale og amtskommunale  

 almene ældreboliger, som ejes af en kommune eller en amtskommune.
 § 44. Boligministeren kan fastsætte nærmere regler om de i §§  

 33-42 nævnte forhold.
Kapitel 3 Lejefastsættelse m.v.
 § 45. Den samlede leje (boligafgift) for en afdelings boliger og  

 lokaler skal til enhver tid være fastsat således, at den giver afdelingen  

 mulighed for af sine indtægter at afholde de udgifter, der er forbundet med  

 driften, herunder til foreskrevne bidrag og henlæggelser.
Stk. 2. Lejen for en afdelings boliger fastsættes efter disses  

 indbyrdes værdi.
Lejen for hus eller husrum, der anvendes til andet end  

 beboelse, fastsættes til den leje, der er sædvanlig for tilsvarende lejemål i  

 ejendomme af samme alder i kvarteret eller kommunen.
Stk. 3. Lejen ved afdelingens ibrugtagelse skal godkendes af  

 kommunalbestyrelsen, når byggeudgifterne er opgjort og den endelige  

 finansiering er tilendebragt.
Ved sin godkendelse skal kommunalbestyrelsen  

 navnlig påse overholdelsen af stk. 1.
Stk. 4. Lejen fastsættes årligt på grundlag af et driftsbudget for  

 det kommende år.
Lejeforhøjelser, der måtte være nødvendige til opfyldelse af  

 kravet i stk. 1, kan gennemføres med 3 måneders varsel eller 1 måneds varsel,  

 såfremt der i lejeaftalen er taget forbehold herom.
For lejereguleringer i  

 lejemål om hus eller husrum, der anvendes til andet end beboelse, gælder  

 reglerne i lov om lejeregulering i erhvervslokaler m.v.
 Stk. 5. Gør forholdene det påkrævet, kan kommunalbestyrelsen  

 påbyde forhøjelse eller nedsættelse af lejen.
 Stk. 6. Aconto-varmebidrag kan forhøjes med 1 måneds varsel.
 Stk. 7. Kommunalbestyrelsens afgørelser efter stk. 3, og 5, kan  

 ikke indbringes for anden administrativ myndighed.
§ 46. Bestemmelserne i kapitel VII A i lov om leje om udgifter til  

 fællesantenner m.v. finder tilsvarende anvendelse.
Dog udarbejdes budgettet,  

 på grundlag af hvilket lejerens betaling for udgifterne til fællesantenne  

 m.v. (antennebidrag) opkræves, på baggrund af enten de faktiske eller de  

 forventede udgifter på budgetteringstidspunktet.
Et eventuelt over- eller  

 underskud skal reguleres over det følgende regnskabsår.
 Stk. 2. Den del af udgiften, der dækkes af udbetaling fra  

 Landsbyggefonden i henhold til kapitel 6, medregnes ikke ved beregning af  

 boligtagernes bidrag til godtgørelse af udgiften.
 § 47. Almindelige vilkår i boligoverenskomster og lejeaftaler og  

 blanketter, der anvendes hertil, skal autoriseres af boligministeren.
 § 48. Undlader boligtagere i en afdeling som led i en fælles  

 optræden at betale forfalden leje (boligafgift) eller andre forfaldne ydelser  

 efter lejeaftalen, skal boligorganisationens ledelse iværksætte sådanne  

 forholdsregler, som skønnes nødvendige for at sikre en forsvarlig økonomisk  

 drift af afdelingen.
Stk. 2. Hvis boligtageres manglende betaling af forfaldne ydelser  

 efter stk. 1 bringer en afdeling i alvorlige likviditetsvanskeligheder, skal  

 boligorganisationens ledelse indberette dette til boligministeren og  

 kommunalbestyrelsen og give oplysning om størrelsen af den ydelse, der  

 skyldes af hver enkelt boligtager.
Boligorganisationens indberetning skal  

 vedlægges fyldestgørende materiale til belysning af afdelingens økonomiske  

 situation.
 Stk. 3. Såfremt boligministeren skønner, at et forhold som nævnt i  

 stk. 1 indebærer nærliggende risiko for, at afdelingen ikke vil kunne  

 videreføres som alment boligbyggeri, eller at der vil kunne opstå økonomisk  

 tab for stat og kommune, overtager staten afdelingens fordringer mod de  

 enkelte boligtagere og indbetaler samtidig til afdelingen et beløb, som  

 svarer til de ydelser, der skyldes af boligtagerne.
Stk. 4. De fordringer, staten har overtaget efter stk. 3, kan med  

 tillæg af renter og gebyr for ikke rettidigt betalt leje inddrives efter  

 reglerne i kildeskattelovens §§ 72 og 73. Renten udgør den rente, der er  

 fastsat efter § 5, stk. 1, og 2, i renteloven og beregnes fra det tidspunkt,  

 da staten overtager fordringerne.
Gebyret, der tilfalder boligorganisationen  

 eller afdelingen, udgør for hver måneds leje m.v. 50 kr. med tillæg af 2 pct.  

 af det skyldige beløb ud over 1.000 kr.
Inddrivelsen, herunder pålæg om  

 indeholdelse i løn m.v., skal foretages af kommunalbestyrelsen, når  

 boligministeren anmoder herom.
Fremsætter boligtageren indsigelse mod et  

 pålæg om indeholdelse i løn m.v., afgøres spørgsmålet af fogedretten ved  

 kendelse.
Indeholdelsen udsættes dog ikke ved sagens indbringelse for  

 fogedretten.
 Stk. 5. Har boligtageres manglende betaling af forfaldne ydelser  

 efter stk. 1 påført boligorganisationen eller afdelingen merudgifter, der  

 ikke fuldt ud dækkes af det i stk. 4, nævnte gebyr, betales udgifterne af  

 disse boligtagere.
Stk. 6. Modtager en boligtager støtte i form af stipendium,  

 studielån eller statsgaranteret lån efter lov om Statens Uddannelsesstøtte,  

 kan boligministeren pålægge Styrelsen for Statens Uddannelsesstøtte at  

 overføre den fornødne del af forfaldne rater af tildelte stipendiebeløb eller  

 lån til en særskilt samlekonto i et pengeinstitut eller til en girokonto, som  

 boligministeren anviser.
Ved meddelelse af statsgaranti for lån kan  

 boligministeren på forhånd give statsgarantien påtegning om, at det  

 långivende pengeinstitut efter boligministerens bestemmelse skal overføre det  

 skyldige beløb til en af de konti, der er nævnt.
Boligministeren råder over  

 indeståendet på kontoen, som anvendes til dækning af statskassens  

 tilgodehavende efter stk. 4. Tiloversblevne beløb overføres til den  

 uddannelsessøgendes konto i dennes pengeinstitut.
Stk. 4, og 5, finder  

 tilsvarende anvendelse.
Fremsætter den, hvis uddannelsesstøtte tilgår  

 boligministerens konto indsigelse mod konteringen, afgøres spørgsmålet af  

 fogedretten ved kendelse.
Konteringen udsættes dog ikke ved sagens  

 indbringelse for fogedretten.
 Stk. 7. Reglerne i stk. 2-6, finder også anvendelse på personer,  

 der som led i en fælles optræden benytter boliger uden lejeaftale og ikke  

 efter påkrav fra den almene boligorganisation betaler for benyttelsen med et  

 beløb, som svarer til den gældende leje og andre ydelser.
 § 49. Bestemmelserne i §§ 45, 46, stk. 1, §§ 47 og 48 finder  

 tilsvarende anvendelse på almene ældreboliger, som ejes af en kommune eller  

 en amtskommune.
 § 50. Boligministeren kan fastsætte nærmere regler om de i § 45,  

 nævnte forhold, herunder om arten og omfanget af de udgifter, der kan  

 medregnes ved fastsættelsen af lejen.
Kapitel 4 Udlejning og anvisning m.v.
Almene familieboliger § 51. Ledige almene familieboliger skal af den almene  

 boligorganisation anvises til boligsøgende, som er optaget på en venteliste,  

 og som har behov for almene boliger af den pågældende art.  

 Boligorganisationen opkræver gebyrer hos boligsøgende for administration af  

 ventelisten.
Ledige almene familieboliger kan endvidere anvises af  

 kommunalbestyrelsen efter reglerne i § 59 samt af boligorganisationen efter  

 reglerne i stk. 2-5, og § 60.
Stk. 2. Den almene boligorganisation kan udleje almene  

 familieboliger til kommunalbestyrelsen eller amtsrådet til etablering af  

 bofællesskaber for lejere med særlige sociale behov, jf. kapitel 4 a i lov om  

 individuel boligstøtte.
Beboernes ret til medindflydelse, jf. reglerne i  

 kapitel 2, udøves af bofællesskaberne.
 Stk. 3. Boligorganisationen kan ligeledes med kommunalbestyrelsens  

 godkendelse udleje almene familieboliger til den type bofællesskaber, som er  

 nævnt i stk. 2. Reglerne i § 59, stk. 1, 2.-4. pkt., om kommunens betaling af  

 leje og garanti for opfyldelse af boligtagerens forpligtelser over for  

 selskabet til at istandsætte boligen ved fraflytning finder tilsvarende  

 anvendelse.
 Stk. 4. Boligorganisationen kan indgå aftale med  

 kommunalbestyrelsen om, at boligorganisationen anviser familieboliger, som  

 ved tilsagnet om offentlig støtte tidligere har været forbeholdt (klausuleret  

 for) ældre og personer med handicap, eller som med offentlig støtte efter  

 bistandsloven er indrettet særligt til denne gruppe, til ældre og personer  

 med handicap.
 Stk. 5. Den almene boligorganisation kan udleje almene  

 familieboliger til andre boligsøgende, såfremt de ikke kan udlejes til  

 boligsøgende på den i stk. 1, nævnte venteliste.
Almene ungdomsboliger § 52. Ledige almene ungdomsboliger skal af den almene  

 boligorganisation anvises til unge uddannelsessøgende og andre unge med et  

 særligt behov derfor (den berettigede personkreds). Ledige almene  

 ungdomsboliger kan endvidere anvises af kommunalbestyrelsen efter reglerne i  

 § 59, stk. 3.
 Stk. 2. Kommunalbestyrelsen kan efter aftale med den almene  

 boligorganisation bestemme, at der kan ske fælles anvisning til de boliger i  

 kommunen, der er nævnt i stk. 1. Sådan anvisningsvirksomhed kan oprettes  

 fælles for flere kommuner og kan samordnes med anden virksomhed, der tager  

 sigte på formidling af boliger for unge.
Stk. 3. Den almene boligorganisation kan udleje almene  

 ungdomsboliger til andre boligsøgende, såfremt de ikke kan udlejes til den  

 berettigede personkreds.
Ved ledighed skal boligerne påny søges udlejet til  

 den berettigede personkreds.
Stk. 4. Den almene boligorganisation kan med kommunalbestyrelsens  

 godkendelse udleje almene ungdomsboliger som almene familieboliger eller som  

 almene ældreboliger.
Det er en betingelse, at der ikke generelt er  

 efterspørgsel efter de pågældende boliger fra den berettigede personkreds.  

 Kommunalbestyrelsen kan beslutte, at de pågældende boliger påny skal udlejes  

 som almene ungdomsboliger.
§ 53. Bestyrelsen for den almene boligorganisation skal sikre, at  

 almene ungdomsboliger til stadighed bebos af den berettigede personkreds,  

 herunder studieaktive uddannelsessøgende.
Boligorganisationen skal opsige  

 lejeaftalen med 3 måneders varsel, når boligtageren har fuldført eller er  

 ophørt med sin uddannelse eller de forudsætninger, hvorunder boligen blev  

 udlejet, ikke længere er opfyldt. § 87 i lov om leje finder tilsvarende  

 anvendelse.
Stk. 2. Opsigelse efter ophørt uddannelse kan under særlige  

 omstændigheder udsættes i op til et år.
Opsigelse kan endvidere udsættes,  

 hvis boligen ikke umiddelbart kan genudlejes.
Stk. 3. Såfremt der sker udsættelse med en opsigelse efter stk. 2,  

 1. pkt., bortfalder et eventuelt ungdomsboligbidrag ikke.
Sker udsættelsen  

 efter stk. 2, 2. pkt., bortfalder et sådant bidrag.
Almene ældreboliger § 54. Almene ældreboliger, der ejes af en almen boligorganisation,  

 skal udlejes til ældre og personer med handicap, der har særligt behov for  

 sådanne boliger.
Kommunalbestyrelsen kan beslutte, at boligerne skal udlejes  

 til andre boligsøgende, såfremt de pågældende boliger ikke kan udlejes til  

 den berettigede personkreds.
Ved ledighed skal boligerne påny søges udlejet  

 til den berettigede personkreds.
Kommunalbestyrelsen udøver anvisningsretten.
Stk. 2. Almene ældreboliger, der er indrettet med henblik på at  

 betjene personer med vidtgående fysiske eller psykiske handicap, skal af den  

 almene boligorganisation udlejes til denne personkreds.
Amtsrådet kan  

 beslutte, at boligerne skal udlejes til den i stk. 1, 1. pkt., omhandlede  

 personkreds, såfremt boligerne ikke kan udlejes til den berettigede  

 personkreds.
Amtsrådet udøver anvisningsretten.
I de i 2. pkt. nævnte  

 tilfælde udøver amtsrådet anvisningsretten efter forhandling med  

 kommunalbestyrelsen.
Stk. 3. Kommunen eller amtskommunen betaler et til lejen svarende  

 beløb for boliger, der ikke er udlejet.
Kommunen eller amtskommunen  

 garanterer endvidere for boligtagerens kontraktsmæssige forpligtelser over  

 for ejendommens ejer til at istandsætte boligen ved fraflytning.
 § 55. Kommunalbestyrelsen kan overlade til den almene  

 boligorganisation at forestå anvisningen af de almene ældreboliger, der er  

 omhandlet i § 54, stk. 1. Kommunalbestyrelsen kan til enhver tid tilbagekalde  

 en sådan bemyndigelse.
Stk. 2. Den almene boligorganisation kan udleje ældreboligerne til  

 andre boligsøgende, såfremt de ikke kan udlejes til den berettigede  

 personkreds.
Ved ledighed skal boligerne påny søges udlejet til den  

 berettigede personkreds.
Stk. 3. Den almene boligorganisation kan med kommunalbestyrelsens  

 godkendelse udleje almene ældreboliger som almene familieboliger eller som  

 almene ungdomsboliger.
Det er en betingelse, at der ikke generelt er  

 efterspørgsel efter de pågældende boliger fra den berettigede personkreds.  

 Kommunalbestyrelsen kan beslutte, at de pågældende boliger påny skal udlejes  

 som almene ældreboliger.
 Stk. 4. Bestemmelserne i § 54, stk. 3, om kommunens betaling af  

 leje og garanti for boligtagerens kontraktsmæssige forpligtelser til at  

 istandsætte boligen ved fraflytning gælder ikke, hvor anvisningsretten er  

 overdraget til den almene boligorganisation efter reglerne i stk. 1.
§ 56. Almene ældreboliger kan efter kommunalbestyrelsens eller  

 amtsrådets bestemmelse lejes af kommunen eller amtskommunen og stilles til  

 rådighed for personer, der har brug for boligen som en midlertidig  

 aflastningsbolig.
Kommunen eller amtskommunen betaler et beløb, som svarer  

 til lejen for de boliger, der anvendes som aflastningsboliger.
Ved  

 lejekontraktens ophør skal boligen afleveres i samme stand, som ved  

 kontraktens indgåelse.
§ 57. Ledige almene ældreboliger, som ejes af en kommune, udlejes  

 af kommunen til ældre og personer med handicap, der har særligt behov for  

 sådanne boliger, jf. § 54, stk. 1, 1. pkt.
Reglerne i § 54, stk. 1, 2.-4.  

 pkt., samt i § 54, stk. 3, finder tilsvarende anvendelse.
Stk. 2. Er ældreboligerne indrettet med henblik på at betjene  

 personer med vidtgående fysiske eller psykiske handicap, jf. § 54, stk. 2,  

 udlejes boligerne af kommunen til denne personkreds.
Reglerne i § 54, stk. 2,  

 2.-4. pkt., samt i § 54, stk. 3, finder tilsvarende anvendelse.
Stk. 3. Amtsrådet kan overlade anvisningsretten til de i stk. 2  

 nævnte boliger til kommunalbestyrelsen.
Såfremt boligerne ikke kan udlejes  

 til den berettigede personkreds, kan kommunen efter amtsrådets nærmere  

 bestemmelse udleje disse til den i § 54, stk. 1, 1. pkt., nævnte personkreds.
§ 58. Ledige almene ældreboliger, som ejes af en amtskommune,  

 udlejes af amtskommunen til personer med vidtgående fysiske eller psykiske  

 handicap.
Reglerne i § 54, stk. 2, 2.-4. pkt., samt i § 54, stk. 3, finder  

 tilsvarende anvendelse.
 Kommunale anvisnings- og godkendelsesordninger m.v.
§ 59. Den almene boligorganisation skal efter kommunalbestyrelsens  

 bestemmelse stille indtil hver fjerde almene familiebolig til rådighed for  

 kommunalbestyrelsen til løsning af påtrængende boligsociale opgaver i  

 kommunen, herunder at opnå en mere afbalanceret beboersammensætning i enkelte  

 almene afdelinger.
Kommunen betaler lejen (boligafgiften) fra det tidspunkt,  

 fra hvilket den ledige bolig er til rådighed for kommunalbestyrelsen, og  

 indtil udlejning sker.
Kommunen garanterer endvidere for boligtagerens  

 opfyldelse af kontraktmæssige forpligtelser over for boligorganisationen til  

 at istandsætte boligen ved fraflytning. Ændrer kommunen en beslutning om at  

 råde over en bolig, som ikke er udlejet, skal lejen (boligafgiften) dog ikke  

 betales ud over det tidspunkt, hvorfra en opsigelse ville have haft virkning.
Stk. 2. Boligorganisationen kan indgå aftale med  

 kommunalbestyrelsen om at stille de i stk. 1, nævnte boliger til rådighed for  

 kommunalbestyrelsen til løsning af påtrængende boligsociale opgaver i  

 kommunen herunder at opnå en mere afbalanceret beboersammensætning i enkelte  

 almene afdelinger.
Reglerne i stk. 1, om kommunens betaling af leje og  

 garanti for opfyldelse af boligtagerens forpligtelse til at istandsætte  

 boligen ved fraflytning finder tilsvarende anvendelse ved anvisninger, der  

 sker efter aftale i henhold til 1. pkt., samt ved anvisninger, som i øvrigt  

 foretages af kommunalbestyrelsen.
 Stk. 3. Reglerne i stk. 1 og 2, finder tilsvarende anvendelse på  

 almene ungdomsboliger, dog således at kommunalbestyrelsen anvender de  

 pågældende ungdomsboliger til løsning af unges boligsociale problemer i  

 kommunen.
 Stk. 4. Har kommunalbestyrelsen i medfør af stk. 1 og 2, benyttet  

 sin anvisningsret for at opnå en mere afbalanceret beboersammensætning i en  

 afdeling, og konstateres der som følge heraf ledige boliger i afdelingen, kan  

 kommunalbestyrelsen dække det heraf opståede lejetab.
§ 60. Har kommunalbestyrelsen truffet bestemmelse om anvisning af  

 minimum 1/8 af de ledige familieboliger efter reglerne i § 59, stk. 1, eller  

 er der indgået aftale om anvisning af minimum 1/8 af de ledige boliger efter  

 reglerne i § 59, stk. 2, kan kommunalbestyrelsen og den almene  

 boligorganisation aftale, at indtil 1/4 af de ledige boliger skal anvises af  

 boligorganisationen efter særlige sociale kriterier.
Kriterierne fastsættes  

 ved aftale mellem kommunalbestyrelsen og boligorganisationen.
De aftalte  

 kriterier offentliggøres af kommunalbestyrelsen.
§ 61. Kommunalbestyrelsen kan beslutte, at anvisning af ledige  

 almene familieboliger eller ledige almene ungdomsboliger skal godkendes af  

 kommunalbestyrelsen i hvert enkelt tilfælde.
Reglerne om klageadgang i lov om  

 individuel boligstøtte finder tilsvarende anvendelse, såfremt en boligsøgende  

 afvises under hensyn til, at husstandsindkomsten er for lav i forhold til  

 boligafgiften eller under hensyn til den boligsøgendes personlige forhold.
§ 62. Såfremt den almene boligorganisation stiller ledige  

 familieboliger eller ledige ungdomsboliger til rådighed for flygtninge, jf. §  

 65, i lov om individuel boligstøtte, finder reglerne i § 59, stk. 1,  

 vedrørende kommunens betaling af leje og garanti for opfyldelse af  

 boligtagerens forpligtelser over for boligorganisationen til at istandsætte  

 boligen ved fraflytning tilsvarende anvendelse.
Overdragelsen skal godkendes  

 af kommunalbestyrelsen.
 Stk. 2. Reglerne i § 61 om klageadgang finder tilsvarende  

 anvendelse for flygtninge, som afvises i medfør af stk. 1.
Stk. 3. Kommunens udgifter ved udlejning til flygtninge i medfør  

 af stk. 1 og § 59, stk. 1, refunderes af staten med 100 pct.
Refusionen  

 udbetales kvartalsvis bagud på grundlag af en opgørelse over kommunens  

 afholdte udgifter.
Opgørelsen fremsendes til Hypotekbanken.
 Stk. 4. Flygtninge tilbagebetaler skyldige beløb i medfør af stk.  

 1 og § 59, stk. 1, til kommunalbestyrelsen i løbet af højst 5 år, idet  

 tilbagebetalingen afpasses efter den pågældendes økonomiske forhold.
§ 63. Ældre og personer med handicap, der ønsker at flytte til en  

 anden kommune, har, når ganske særlige forhold taler for det, ret til at få  

 anvist en bolig efter samme retningslinier, som gælder for kommunens egne  

 borgere.
Retten gælder boliger, som kommunen har anvisningsret til.
Retten  

 vedrører udelukkende boliger efter denne lov og boliger efter lov om  

 byfornyelse og boligforbedringer, som er særlig indrettet for den nævnte  

 personkreds, samt boliger efter den tidligere lov om boliger for ældre og  

 personer med handicap.
Det er en forudsætning, at den pågældende person  

 opfylder betingelserne efter §§ 54, 57 eller 58 for at få anvist en bolig med  

 kommunal eller amtskommunal anvisningsret både i fraflytningskommunen og  

 tilflytningskommunen.
Stk. 2. Kommunalbestyrelsens og amtsrådets afgørelser om anvisning  

 af ledige boliger i henhold til §§ 54, 57 og 58 kan indbringes for  

 henholdsvis det Sociale Ankenævn, som den kommune, hvor boligerne er  

 beliggende, hører under, og Den Sociale Ankestyrelse. § 6, stk. 6, i lov om  

 Den Sociale Ankestyrelse om, hvorvidt ankestyrelsen kan behandle sagen,  

 finder tilsvarende anvendelse.
Kapitel 4 i lov om social bistand finder i  

 øvrigt tilsvarende anvendelse.
§ 64. Boligministeren kan fastsætte nærmere regler om de forhold,  

 der er nævnt i §§ 51-54 og §§ 57-63. Boligministeren kan herunder fastsætte  

 regler om fortrinsret til ledige boliger for husstande med børn og for  

 særlige befolkningsgrupper.
Boligministeren kan endvidere fastsætte regler  

 om, hvorledes udlejningsreglerne kan fraviges i nødretsituationer (ganske  

 ekstraordinære udlejningsvanskeligheder).
Kapitel 5 Vedligeholdelse og istandsættelse, råderet m.v.
samt beboerindskud Vedligeholdelse og istandsættelse § 65. Det påhviler den almene boligorganisation at drage omsorg  

 for, at boligorganisationens ejendomme og boliger holdes forsvarligt vedlige.  

 Afdelingsbestyrelsen fører tilsyn med ejendommens vedligeholdelsestilstand.
 Stk. 2. Afdelingen foretager og afholder udgiften til  

 vedligeholdelse og fornyelse af ruder, låse, vand- og gashaner, elafbrydere,  

 wc-kummer, cisterner, vaskekummer, badekar, køleskabe, komfurer,  

 vaskemaskiner og lignende installationer, medmindre forringelsen skyldes  

 boligtagerens forsømmelse.
Stk. 3. Den almene boligorganisation træffer beslutning om,  

 hvorvidt boligernes vedligeholdelse i boperioden og istandsættelse ved  

 fraflytning skal ske efter reglerne i enten § 66 eller § 67. Det besluttes  

 samtidig, om der skal fastsættes ens regler for alle boligorganisationens  

 afdelinger.
De vedtagne regler gælder for samtlige boligtagere uanset  

 eventuelle modstående kontraktbestemmelser.
 Stk. 4. Ændring af den efter stk. 3, vedtagne vedligeholdelses- og  

 istandsættelsesordning kan tidligst ske, når ordningen har været i kraft i 5  

 år.
Stk. 5. Ved fraflytning gennemføres et syn af boligen, hvorunder  

 omfanget af boligtagerens forpligtelser efter stk. 7 og § 66 fastlægges.  

 Underretter boligorganisationen ikke senest 2 uger efter synet boligtageren  

 om istandsættelsesarbejdernes omfang, den anslåede udgift og boligtagerens  

 andel heraf, bortfalder boligorganisationens eventuelle krav mod  

 boligtageren, medmindre denne er fraflyttet uden at give boligorganisationen  

 oplysning om den fremtidige adresse.
Overskridelser, der forhøjer  

 boligtagerens andel af den anslåede udgift med mere end 10 pct., er denne  

 uvedkommende.
 Stk. 6. Det kan ikke ved fraflytning forlanges, at boligen  

 afleveres i en bedre stand end den, hvori den blev overtaget.
 Stk. 7. Boligtageren skal uanset reglerne i § 66 og § 67 afholde  

 samtlige udgifter som følge af misligholdelse, hvorved det lejede er  

 forringet eller skadet som følge af fejlagtig brug, fejlagtig vedligeholdelse  

 eller uforsvarlig adfærd af boligtageren, medlemmer af dennes husstand eller  

 andre, som boligtageren har givet adgang til boligen.
 Stk. 8. Reglerne om vedligeholdelse i boperioden og istandsættelse  

 ved fraflytning finder ikke anvendelse på hus eller husrum, der helt eller  

 delvis er udlejet til andet end beboelse.
 § 66. Har boligorganisationen efter § 65, stk. 3, truffet  

 beslutning herom, sørger boligtageren for og afholder udgiften til at  

 vedligeholde lejligheden med hvidtning, maling, tapetsering og gulvbehandling  

 i boperioden.
Stk. 2. Ved fraflytning af lejligheden gennemføres for  

 boligtagerens regning en normalistandsættelse, der omfatter nødvendig  

 hvidtning, maling og tapetsering af vægge og lofter samt rengøring.  

 Boligorganisationen kan beslutte, at boligtageren i stedet betaler et af  

 organisationen fastsat hertil svarende normalistandsættelsesbeløb.
Afdelingen  

 overtager i løbet af en periode på højst 10 år fra boligtagerens overtagelse  

 af lejligheden gradvis boligtagerens udgift til normalistandsættelsen eller  

 betaling af normalistandsættelsesbeløbet.
Ved fraflytning inden udløbet af  

 den fastsatte periode betaler boligtageren kun det beløb, som på det  

 tidspunkt, hvor lejemålet ophører, ikke er overtaget af afdelingen.
§ 67. Har boligorganisationen efter § 65, stk. 3, truffet  

 beslutning herom, vedligeholder afdelingen boligen indvendigt med hvidtning,  

 maling, tapetsering og gulvbehandling i boperioden.
De nødvendige midler  

 tilvejebringes ved boligtagerens indbetaling af et beløb til en  

 vedligeholdelseskonto for boligen.
Beløbet fastsættes af boligorganisationens  

 ledelse efter drøftelse med afdelingsbestyrelsen til et årligt beløb pr. m2  

 bruttoetageareal.
Boligtageren kan forlange, at der udføres vedligeholdelse  

 af boligen med hvidtning, maling, tapetsering og gulvbehandling, når det er  

 nødvendigt og udgifterne kan dækkes af boligens vedligeholdelseskonto.
Stk. 2. Boligorganisationen fastsætter regler om istandsættelse  

 ved fraflytning.
Udgiften hertil afholdes af de midler, der er hensat på en  

 fælleskonto for afdelingen.
 § 68. I boligorganisationens afdelinger skal der foretages  

 passende henlæggelser til fornyelse af tekniske installationer, til  

 hovedistandsættelse samt til afholdelse af sådanne istandsættelses- og  

 vedligeholdelsesudgifter, der påhviler boligorganisationens afdelinger efter  

 §§ 65-67. Midler fra sådanne henlæggelser kan i almindelighed ikke anvendes  

 til andre formål.
Forbedringer, råderet § 69. Boligtageren har ret til at udføre nærmere fastsatte  

 forbedringer m.v. af boligen og ved eventuel fraflytning opnå økonomisk  

 godtgørelse for de afholdte udgifter.
Stk. 2. Afdelingsmødet kan ved almindelig stemmeflerhed beslutte,  

 at der kan gennemføres forbedringsarbejder m.v. ud over de arbejder, der er  

 omtalt i stk. 1. Boligtageren har ligeledes ret til ved en eventuel  

 fraflytning at opnå en økonomisk godtgørelse, der beregnes på grundlag af de  

 afholdte dokumenterede udgifter.
Afdelingens beslutning skal godkendes af  

 boligorganisationens bestyrelse.
Senere ændringer af beslutningen skal  

 ligeledes besluttes af afdelingsmødet og godkendes af boligorganisationens  

 bestyrelse.
Stk. 3. Forbedringer m.v. efter stk. 1, og 2 skal være rimelige og  

 hensigtsmæssige.
Arbejderne må ikke fratage boligen dens karakter som almen  

 bolig eller dens eventuelle karakter som bolig, der er velegnet for ældre og  

 personer med handicap.
Medfører arbejderne særlige vedligeholdelsesudgifter  

 for afdelingen, forhøjes boligtagerens leje tilsvarende.
 Stk. 4. Der kan ikke ydes godtgørelse for særligt luksusprægede  

 eller særligt energiforbrugende arbejder.
Stk. 5. Godtgørelsen udbetales af boligorganisationen ved  

 boligtagerens fraflytning.
Boligorganisationen kan foretage modregning i  

 godtgørelsen for boligtagerens forpligtelser over for organisationen.
 Stk. 6. Ved ophør eller ændring af en ordning besluttet efter stk.  

 2, kan der ikke ske indskrænkninger i boligtagerens ret til godtgørelse for  

 forbedringer m.v., der er udført efter den hidtil gældende ordning.
Stk. 7. Den nye boligtager, der flytter ind i en lejlighed, hvor  

 den tidligere boligtager har gennemført forbedringer m.v., skal betale  

 afdelingens udgifter til godtgørelse.
Ved indgåelse af lejeaftalen kan den  

 nye boligtager vælge mellem kontant betaling af udgiften eller en  

 lejeforhøjelse, som modsvarer udgiften.
§ 70. Afdelingsmødet kan ved almindelig stemmeflerhed beslutte, at  

 der ud over de forbedringsarbejder, der er omtalt i § 69, stk. 1 og 2, 1.  

 pkt., kan gennemføres yderligere forbedringsarbejder m.v., uden at der skal  

 foretages reetablering ved fraflytning.
Disse arbejder medfører ikke ret til  

 økonomisk godtgørelse.
 Stk. 2. For forbedringsarbejder m.v., der gennemføres efter  

 reglerne i stk. 1, finder bestemmelserne i § 69, stk. 2, 3. og 4. pkt., samt  

 stk. 3 tilsvarende anvendelse.
Beboerindskud § 71. Når en boligtagers rettigheder vedrørende en bolig ophører,  

 tilbagebetaler den almene boligorganisation det indbetalte beboerindskud  

 (boligandel eller boligindskud) med tillæg af eventuelle senere forhøjelser.  

 Boligorganisationen kan stille udbetalingen helt eller delvis i bero, indtil  

 den har modtaget indskud fra den, der overtager boligen.
 Stk. 2. Den almene boligorganisation kan foretage modregning i det  

 beløb, der er nævnt i stk. 1, for boligtagerens forpligtelser over for  

 boligorganisationen, herunder for eventuelle udgifter til det lejedes  

 kontraktmæssige istandsættelse ved fraflytningen.
Stk. 3. Beboerindskud kan ikke indeksreguleres.
Boligtagere, hvis  

 boligoverenskomst eller lejeaftale vedrørende en tidligere almennyttig  

 lejlighed er indgået inden 1. april 1975, bevarer dog retten til  

 indeksregulering af deres beboerindskud til og med reguleringen på grundlag  

 af reguleringspristallet for januar 1975.
§ 72. Hvis beboerindskuddet efter § 71, stk. 1, må antages ikke at  

 kunne dække rimelige udgifter ved det lejedes kontraktmæssige istandsættelse  

 ved fraflytning, kan boligorganisationen med kommunalbestyrelsens godkendelse  

 forhøje indskuddet.
Ved genudlejning indbetaler den nye boligtager det  

 således forhøjede indskud til boligorganisationen.
§ 73. Hvis den nye boligtagers beboerindskud væsentligt overstiger  

 indskuddet for tilsvarende boliger i nyt byggeri, kan boligorganisationen  

 nedsætte indskuddet.
De hertil nødvendige midler tilvejebringes ved  

 henlæggelser i boligorganisationens afdelinger eller stilles til rådighed for  

 afdelingen af organisationens dispositionsfond, jf. § 20, stk. 2.
Stk. 2. Kommunalbestyrelsen kan yde garanti for optagelse af  

 indekslån, der anvendes til nedsættelse af beboerindskud i tidligere lette  

 kollektivboliger.
Det er en forudsætning, at beboerindskuddene væsentligt  

 overstiger indskuddet for tilsvarende boliger i nyt byggeri.
Indekslånet kan  

 ydes med henblik på at nedbringe beboerindskuddet til minimalt 2 pct. af den  

 endeligt godkendte anskaffelsessum ved byggeriets opførelse.
Det beløb,  

 hvormed beboerindskuddet nedsættes, udbetales til den pågældende boligtager.  

 Hvis boligtageren har modtaget lån efter lov om individuel boligstøtte til  

 betaling af beboerindskuddet, udbetales beløbet dog til långiver.
 Stk. 3. Kommunalbestyrelsen kan på statens vegne give tilsagn om  

 ydelsesstøtte til det i stk. 2 nævnte indekslån efter tilsvarende regler, som  

 gælder for finansiering af opførelse af nybyggeri, jf. reglerne i kapitel 9.  

 Det er en forudsætning, at kommunalbestyrelsen yder garanti for hele  

 indekslånet.
 § 74. Bestemmelserne i § 65, § 66, § 67, § 69, § 70, § 71, stk. 1  

 og 2, § 72, samt § 73, stk. 1, 1. pkt., finder tilsvarende anvendelse på  

 almene ældreboliger, som ejes af en kommune eller en amtskommune.
 § 75. Boligministeren kan fastsætte nærmere regler om de i §§  

 65-74 nævnte forhold, herunder om afgrænsning af og beregning af godtgørelse  

 for forbedringsarbejder m.v.
Kapitel 6 Landsbyggefonden Organisation m.v.
 § 76. Landsbyggefonden er en selvejende institution, der har til  

 formål at fremme det almene byggeris selvfinansiering.
Stk. 2. Fonden ledes af en bestyrelse på 7 medlemmer.
Formanden  

 for bestyrelsen og 4 andre medlemmer vælges af Boligselskabernes  

 Landsforening.
Bestyrelsens 2 øvrige medlemmer, som skal være boligtagere i  

 alment byggeri, vælges af Lejernes Landsorganisation i Danmark.
Efter samme  

 regler vælges stedfortrædere for formanden og de øvrige medlemmer.
Alle valg  

 sker for 4 år ad gangen.
Genvalg kan finde sted.
Stk. 3. Bestyrelsen træffer nærmere bestemmelse om varetagelsen af  

 den daglige administration af fondens anliggender og fastlægger  

 retningslinier for arbejdets tilrettelæggelse.
Generelle forskrifter og  

 vejledninger, der udsendes til indskydere og låntagere, skal godkendes af  

 bestyrelsen.
§ 77. Fondens vedtægter skal godkendes af boligministeren.
De skal  

 indeholde bestemmelser, der sikrer en forsvarlig tilrettelæggelse af fondens  

 virksomhed med henblik på opfyldelsen af dens formål.
Stk. 2. Senest 4 måneder efter hvert regnskabsårs afslutning skal  

 fondens årsregnskab, underskrevet af bestyrelsen og attesteret af revisor,  

 indsendes til boligministeren tillige med bestyrelsens beretning for det  

 forløbne regnskabsår.
Boligministeren kan fastsætte nærmere retningslinier  

 for regnskabets og beretningens form og indhold.
 Stk. 3. Fondens regnskaber revideres af en statsautoriseret  

 revisor, der udpeges af boligministeren efter indstilling fra fonden.  

 Boligministeren kan fastsætte nærmere retningslinier for udøvelsen af  

 revisors virksomhed.
 Stk. 4. Fonden skal på forlangende give boligministeren enhver  

 oplysning om fondens virksomhed, herunder om bestyrelsens skøn over omfanget  

 af fondens fremtidige udlånsvirksomhed og størrelsen af de forventede  

 udlånsmidler.
Fondens indtægter § 78. Fondens midler tilvejebringes ved indbetalinger fra de  

 almene boligorganisationer i henhold til §§ 79-81.
 Stk. 2. Fondens eventuelle indtægter i øvrigt, herunder  

 renteindtægter, anvendes til fondens formål.
 Stk. 3. Udgifter til administration m.v. afholdes af fondens  

 indtægter.
Stk. 4. Fonden kan bestemme, at låntagere i lånets løbetid skal  

 yde bidrag til fondens administration og reservefond efter nærmere regler  

 fastsat af fondens bestyrelse.
Reglerne fremsendes til boligministeren, som  

 kan forlange reglerne ændret.
 § 79. Almene boligorganisationers afdelinger, som indeholder  

 boliger, der er taget i brug før 1. januar 1963, yder årlige bidrag til en  

 byggefond i selskabet til indskud i Landsbyggefonden med de beløb, der er  

 fastsat i henhold til bekendtgørelse nr. 483 af 16. august 1973 af lov om  

 boligbyggeri § 19.
 § 80. Ud over eventuelle bidrag i henhold til § 79 yder  

 afdelinger, som indeholder boliger, der er taget i brug før den 1. januar  

 1970, bidrag til boligorganisationens byggefond til indskud i  

 Landsbyggefonden til anvendelse efter reglerne i §§ 87-96. Bidrag ydes alene  

 for boligareal.
Stk. 2. Bidrag efter stk. 1 udgør i 1996 16,85 kr. pr. m2  

 bruttoetageareal for afdelinger, som indeholder boliger, der er taget i brug  

 i perioden fra den 1. januar 1965 og indtil den 1. januar 1970, samt for  

 tidligere ibrugtagne afdelinger, som indeholder boliger, der inden den 1.  

 januar 1983 af kommunalbestyrelsen har fået bevilget hel eller delvis  

 fritagelse for hidtidige bidrag.
For øvrige afdelinger, som indeholder  

 boliger, der er taget i brug før den 1. januar 1965, udgør bidraget i 1996  

 37,60 kr. pr. m2 bruttoetageareal.
Beløbene reguleres en gang årligt, første  

 gang den 1. januar 1997, på basis af den konstaterede udvikling i  

 reguleringsindekset for boligbyggeri for juli måned.
Stk. 3. Er det nødvendigt til dækning af Landsbyggefondens  

 udgifter, kan fondens bestyrelse beslutte at opkræve et løbende bidrag fra  

 afdelinger, som indeholder boliger, der er taget i brug fra den 1. januar  

 1970. Der kan dog ikke opkræves bidrag for afdelinger, der indeholder  

 boliger, som er omfattet af Byggeskadefonden eller Byggeskadefonden for  

 byfornyelsesforanstaltninger.
Bidraget kan ikke overstige de bidrag, som  

 opkræves i henhold til stk. 2, 1. pkt.
 Stk. 4. Landsbyggefonden kan bevilge fritagelse for indbetaling af  

 den del af bidragene, der overstiger de i 1982 betalte bidrag til  

 Boligselskabernes Landsbyggefond, til afdelinger, der i de seneste 3 år har  

 modtaget støtte fra fonden, kommunen eller staten til nedbringelse af  

 huslejen.
 Stk. 5. Fondens påligning af bidrag efter stk. 1 skal ske så  

 betids, at lejeforhøjelser kan varsles som anført i § 45, stk. 4.
§ 81. Ved genudlejning af boliger i almene boligorganisationers  

 afdelinger, der er opført med finansieringstilskud fra det offentlige i  

 medfør af tidligere love om boligbyggeri, skal boligtageren betale det  

 indskud og den leje, som ville være gældende, såfremt der ikke var ydet  

 sådant tilskud.
Afdelingens indtægt ved boligtagerens betaling af dette  

 indskud indbetales til kommunen, medens indtægten ved boligtagerens betaling  

 af den del af lejen, hvormed denne hidtil har været nedsat som følge af  

 finansieringstilskuddet, indbetales til Landsbyggefonden.
 § 82. Almene boligorganisationer, som indbetaler til  

 Landsbyggefonden efter §§ 79-81, skal indsende indberetning herom til fonden.
Stk. 2. Byggefonden skal indsætte bidrag efter §§ 79 og 80 på en  

 konto i Landsbyggefonden.
Bidrag indbetales kvartalsvis bagud inden en måned  

 efter kvartalets udgang.
Det kvartårlige beløb afrundes nedefter til nærmeste  

 kronebeløb, der kan deles med 10.
Stk. 3. Landsbyggefonden påser, at pligtig indbetaling finder sted  

 rettidigt.
Er indbetaling ikke sket inden den 3. i den anden måned efter  

 kvartalets udgang, skal der tillige indbetales renter, der fra forfaldsdagen  

 at regne udgør den rente, der er fastsat efter § 5, stk. 1 og 2, i lov om  

 renter ved forsinket betaling.
For forfaldne beløb har fonden pant og  

 fortrinsret i de bidragspligtige ejendomme efter ejendomsskatter.  

 Inddrivelse, der sker efter de for opkrævning af den kommunale indkomstskat  

 gældende regler, foretages af kommunalbestyrelsen i den kommune, hvori  

 ejendommen er beliggende.
Inddrivelsen sker med tillæg af et gebyr, der  

 tilfalder kommunen, og hvis størrelse fastsættes af boligministeren.
 Stk. 4. Med boligministerens godkendelse fastsætter fonden nærmere  

 regler om registrering af ibrugtagelsesår jf. §§ 79-80 og om indberetninger i  

 henhold til stk. 1.
 § 83. Har fonden likvide midler, som ikke kan anvendes inden for  

 rammerne af denne lovs formålsbestemmelser, kan fonden med boligministerens  

 godkendelse fastsætte retningslinier for disse midlers anvendelse.
Kapitalforvaltning § 84. Fonden kan udstede beviser for de beløb, der er indbetalt i  

 medfør af §§ 79 og 80. Den almene boligorganisation kan på ingen måde råde  

 over indbetalte beløb, og disse kan heller ikke gøres til genstand for udlæg  

 eller udpantning.
 Stk. 2. Boligorganisationens tilgodehavende nedskrives med et  

 beløb, svarende til de beløb, som fonden har ydet til boligorganisationen i  

 medfør af § 87 samt med beløb, der overføres til den fælles  

 moderniseringsfond og til landsdispositionsfonden, jf. §§ 89 og 90.
Stk. 3. Ved boligorganisationsens konkurs kan boligorganisationens  

 tilgodehavende efter stk. 2, forlanges tilbagebetalt, såfremt konkursboets  

 kreditorer ellers ikke vil kunne fyldestgøres.
Det samme gælder  

 tilgodehavender, der er opstået i perioden indtil konkursboet er sluttet.
§ 85. Indskud af den i §§ 79 og 80 omhandlede art forrentes, når  

 fondens driftsresultat tillader det.
Andre indskud forrentes med mindst samme  

 rentesats, som kan opnås ved indskud i banker og sparekasser.
 § 86. Opstår der ved fondens virksomhed tab, der ikke kan dækkes  

 af de af fonden opsamlede reserver, dækkes tabet ved nedskrivning af  

 indskuddene i henhold til § 82.
§ 87. En boligorganisation har fortrinsret til tilskud på indtil  

 75 pct. af de beløb, som boligorganisationens byggefond efter den 1. januar  

 1980 har indbetalt til Landsbyggefonden i henhold til §§ 79 og 80 og i  

 henhold til tidligere love om boligbyggeri.
Landsbyggefondens bestyrelse  

 fastsætter årligt, hvor stor en procentdel fortrinsretten skal udgøre inden  

 for det i 1. pkt. fastsatte maksimum.
§ 88. Landsbyggefonden indestår efter regler, der med  

 boligministerens godkendelse fastsættes af fondens bestyrelse, for tab på  

 afdelingsmidler, som forvaltes af almene boligorganisationer.
I nødvendigt  

 omfang kan anvendes midler fra den fælles moderniseringsfond og, i det omfang  

 dennes midler er utilstrækkelige, tillige fra landsdispositionsfonden.
Kapitel 7 Driftsstøtte Støtte fra Landsbyggefonden § 89. Beløb, der ikke anvendes i henhold til § 87, overføres til  

 Landsbyggefonden til en fælles moderniseringsfond, jf. dog § 90.
§ 90. Mindst 121/2 pct. af indbetalingerne i henhold til § 89 til  

 den fælles moderniseringsfond overføres hvert år til en  

 landsdispositionsfond, indtil denne udgør 433 mio. kr.
Beløbet reguleres en  

 gang årligt, første gang den 1. januar 1997, på basis af reguleringsindekset  

 for boligbyggeri for juli måned.
Fonden tilskrives rente svarende til  

 Danmarks Nationalbanks diskonto.
 Stk. 2. Udviser landsdispositionsfonden en negativ saldo, forøges  

 overførelsen af midler i henhold til § 89 fra den fælles moderniseringsfond  

 til landsdispositionsfonden med indtil 50 pct.
 Stk. 3. Den del af Landsbyggefondens midler, der ikke anvendes i  

 henhold til §§ 91-94 og § 88, samt til dækning af udgifterne til  

 administration m.v., kan overføres til landsdispositionsfonden.
§ 91. Landsbyggefonden kan af de midler, der er nævnt i § 87 og §  

 89, yde tilskud til opførelse, om- og tilbygning, modernisering,  

 miljøforbedrende foranstaltninger, særlig udgiftskrævende opretningsarbejder,  

 brandsikring, byfornyelse og boligforbedring af almene boligorganisationers  

 byggeri og bygninger med socialt og kulturelt formål i tilknytning til almene  

 boligorganisationers byggeri.
Tilskuddet kan højst udgøre 2/3 af rimelige  

 udgifter til de udførte arbejder.
 Stk. 2. Landsbyggefonden kan af de midler, der er nævnt i § 89  

 give tilsagn om ydelsesstøtte til indekslån til udbedring af ekstraordinære  

 byggeskader, øget vedligeholdelse m.v. samt til ombygning af ledige  

 lejligheder og forbedring af miljøet i almene boligorganisationers byggeri.
Stk. 3. Ydelsesstøtte efter stk. 2, ydes på de vilkår, der er  

 fastsat i § 130, dog udgør låntagers betaling af ydelser på indekslånet 1,915  

 pct. af den regulerede bogførte hovedstol.
Landsbyggefonden kan på de vilkår,  

 der er nævnt i § 134, helt eller delvis bringe betaling af ydelsesstøtte til  

 ophør.
Stk. 4. Det er en forudsætning for støtte efter stk. 2, at  

 kommunalbestyrelsen påtager sig garanti for den del af indekslånet, der på  

 tidspunktet for lånets optagelse har pantesikkerhed ud over 80 pct. af  

 ejendommens værdi.
Garantien beregnes efter reglerne i § 127.
 Stk. 5. Det er en forudsætning for kommunalbestyrelsens garanti  

 efter stk. 4, at Landsbyggefonden påtager sig forpligtelse til at godtgøre  

 kommunen halvdelen af dens eventuelle tab som følge af garantiforpligtelsen.
§ 92. Landsbyggefonden kan af de midler, der er overført til  

 landsdispositionsfonden, yde støtte som lån eller tilskud til almene  

 boligafdelinger, hvor der er så væsentlige økonomiske problemer, at disse vil  

 kunne vanskeliggøre afdelingens videreførelse.
Støtten kan ydes til  

 finansiering af nødvendigt udbedrings-, opretnings- og  

 vedligeholdelsesarbejder samt til miljøforbedrende og andre foranstaltninger,  

 herunder til udligning af opsamlede driftsunderskud.
Stk. 2. Landsbyggefonden kan i 1997 af de midler, der er overført  

 til landsdispositionsfonden, yde tilskud til almene boligafdelinger med  

 væsentlige økonomiske problemer eller væsentlige problemer af anden karakter  

 til dækning af de udgifter, som disse afdelinger afholder i forbindelse med  

 de foranstaltninger, der er nævnt i § 37, stk. 2. Landsbyggefonden kan  

 endvidere anvende midlerne til at iværksætte forebyggende arbejde fælles for  

 flere berørte afdelinger.
Tilskuddet ydes inden for en beløbsramme på 40 mio.  

 kr.
Staten refunderer Landsbyggefondens udgifter med 3/4. I det omfang  

 tilskud til dette formål ydet i medfør af den tidligere lov om boligbyggeri i  

 1996, har udgjort mindre end 40 mio. kr., kan det ikke anvendte beløb  

 overføres til 1997. Ved overførsel af midler fra 1996 refunderer staten  

 halvdelen af beløbet.
Stk. 3. Landsbyggefonden kan, efter tilsvarende regler som nævnt i  

 stk. 1, yde støtte til udligning af opsamlede driftsunderskud i almene  

 ungdomsboliger.
Bestemmelsen i § 96 finder tilsvarende anvendelse.
 § 93. Såfremt der måtte være behov derfor, skal Landsbyggefonden  

 anvende mindst 2/3 af den del af fondens indtægter, der ikke hidrører fra  

 bidrag efter §§ 79-80, til de formål, der er nævnt i § 92.
 § 94. Landsbyggefondens midler kan herudover anvendes til:
 1) Lån eller tilskud til de formål, der er nævnt i § 91, stk. 1, og § 92,  

 stk. 1, erhvervelse af byggegrunde med senere bebyggelse for øje, dækning af  

 projekteringsudgifter til byggeri og erhvervelse af ejendomme med henblik på  

 gennemførelse af byfornyelse og boligforbedring.
 2) Kapitalindskud i låne- og garantiinstitutter til fremme af alment  

 boligbyggeri, såfremt det pågældende institut er godkendt af boligministeren,  

 i produktionsvirksomheder, hvis formål er at fremme og forbedre alment  

 boligbyggeri og i byfornyelsesselskaber, der er oprettet af almene  

 boligorganisationer.
 3) Tilskud til forskning og erfaringsformidling indenfor fondens områder.
 § 95. Landsbyggefondens bestyrelse fastsætter nærmere regler om  

 omfanget af og vilkårene for ydelse af støtte i henhold til §§ 91-94.  

 Reglerne fremsendes til boligministeren til orientering, dog skal reglerne  

 for ydelse af støtte efter § 91, stk. 2, godkendes af boligministeren.
 Stk. 2. Såfremt reglerne strider mod fondens formål, kan  

 boligministeren forlange reglerne ændret.
§ 96. Landsbyggefonden kan betinge ydelse af støtte i henhold til  

 § 92, stk. 1, af, at kommunalbestyrelsen og boligorganisationen, herunder en  

 eventuel forretningsførerorganisation, medvirker til løsning af den  

 pågældende boligafdelings økonomiske problemer.
Fonden kan herunder stille  

 krav om, at boligorganisationen anvender midler, der er til dets rådighed i  

 henhold til § 87.
Kommunal garanti og driftsstøtte § 97. Kommunalbestyrelsen kan yde lån til almene boligafdelinger i  

 kommunen til de i § 92, stk. 1, nævnte formål, såfremt kommunal støtte  

 skønnes at være påkrævet for den pågældende afdelings videreførelse.  

 Kommunalbestyrelsen fastsætter lånenes forrentnings- og afdragsvilkår,  

 herunder om betaling af rente og afdrag først skal påbegyndes på et nærmere  

 fastsat senere tidspunkt og under nærmere angivne forudsætninger.  

 Kommunalbestyrelsen kan udskyde spørgsmålet om påbegyndelse af rente- og  

 afdragsbetaling til afgørelse på et senere tidspunkt.
 Stk. 2. Lån kan ydes enten til Landsbyggefonden til videre udlån  

 til almene boligafdelinger eller direkte til boligafdelingerne.
 Stk. 3. Kommunale lån til Landsbyggefonden afdrages før  

 Landsbyggefondens lån.
 Stk. 4. Kommunalbestyrelsen kan betinge støtte af, at  

 Landsbyggefonden, boligorganisationen og en eventuel  

 forretningsførerorganisation medvirker til løsning af den pågældende  

 boligafdelings økonomiske problemer, herunder at boligorganisationen anvender  

 midler, der i henhold til § 87, er til dets rådighed.
§ 98. Kommunalbestyrelsen kan yde garanti for indekslån type I  

 eller IS til ekstraordinære renoveringsarbejder.
Garantien ydes for den del  

 af lånet, der på tidspunktet for lånets optagelse har pantesikkerhed ud over  

 80 pct. af ejendommens værdi.
Garantien beregnes efter reglerne i § 127.
Ungdomsboliger § 99. Boligministeren kan på statskassens vegne i hvert af  

 studieårene 1996/97- 1999/2000 yde tilskud til nedbringelse af lejen i  

 ungdomsboliger.
Støtten kan alene ydes til de ungdomsboliger, som i  

 studieåret 1995/96 har modtaget tilskud til nedbringelse af lejen efter den  

 tidligere lov om boligbyggeri.
 Stk. 2. I hvert af studieårene 1996/97- 1999/2000 kan der gives  

 tilsagn om tilskud efter stk. 1 på i alt indtil 20 mio. kr.
 Stk. 3. Tilbagebetaling af de særlige kriselån, der er ydet med  

 tilslutning fra Folketingets Finansudvalg i finansåret 1975-76 og 1976-77 til  

 ungdomsboliger, udsættes indtil 1. august år 2000.
 Stk. 4. For ungdomsboliger, der med tilslutning fra Folketingets  

 Finansudvalg har fået bevilget henstand med betalingen af renter og afdrag på  

 statslån, kan boligministeren forlænge henstandsperioden til 1. august år  

 2000.
 § 100. Kommunalbestyrelsen kan yde garanti og på statens vegne  

 meddele tilsagn om ydelsesstøtte til udbedring af byggeskader og større  

 ekstraordinære renoveringsarbejder, herunder modernisering, samt til  

 energibesparende foranstaltninger i ungdomsboliger, som har modtaget tilsagn  

 om støtte før 1. juli 1986 i medfør af byggestøtte-, kollegiestøtte- eller  

 boligbyggerilovgivningen eller er godkendt efter § 2, stk. 2. Støtte kan  

 ydes, i det omfang udgifterne ikke dækkes ved erstatninger, gennem  

 forsikringer eller ved, at der ydes støtte efter lovens § 91, stk. 2-5.
Stk. 2. Udgifter til arbejder efter stk. 1, finansieres ved  

 optagelse af indekslån.
Låntagers betaling af ydelser på indekslån sker  

 første gang ved lånets 2. termin og udgør et beløb, som svarer til 1,20 pct.  

 af den regulerede bogførte hovedstol.
Betalingen reguleres 2 gange årligt pr.  

 1. januar og 1. juli efter samme retningslinier, som gælder for regulering af  

 afdrag på indekslån, type IS, ifølge realkreditloven.
Reguleringen sker,  

 indtil låntagers betaling svarer til de samlede ydelser på lånet.
 Stk. 3. Ydelsesstøtte udgør et beløb, som svarer til forskellen  

 mellem de samlede ydelser på indekslånet og låntagers betaling.
 Stk. 4. Kommunen godtgør staten 20 pct. af udgifterne til  

 ydelsesstøtten.
 Stk. 5. Ydelsesstøtte ydes efter bestemmelserne i § 130, stk. 2,  

 og § 134.
Stk. 6. Kommunal garanti kan ydes for den del af indekslånet, som  

 på tidspunktet for lånets optagelse har pantesikkerhed ud over 80 pct. af  

 ejendommens værdi.
Garantien beregnes efter reglerne i § 127.
Stk. 7. Støtte efter stk. 1, kan kun gives på betingelse af, at  

 kommunalbestyrelsen indestår for eventuelle underskud på ungdomsboligernes  

 fremtidige drift.
Indeståelsen omfatter ikke underskud, som uden risiko for  

 udlejningsvanskeligheder kan afvikles over en kortere årrække.
Eventuelle  

 udgifter ved indeståelse kan afholdes efter reglerne i stk. 8.
 Stk. 8. Kommunalbestyrelsen kan i ganske særlige, helt  

 ekstraordinære tilfælde give tilsagn om kommunalt lån til opretning af  

 økonomien i ungdomsboliger, der har fået tilsagn efter stk. 1. Det kommunale  

 lån skal have oprykkende panteret efter indekslånet.
 Stk. 9. Bestemmelserne i § 122, stk. 2, gælder for kommunale lån  

 efter stk. 8.
 Stk. 10. Kommunalbestyrelsens afgørelser efter stk. 1, kan ikke  

 indbringes for anden administrativ myndighed.
 § 101. Til ungdomsboliger, der har modtaget støtte efter denne lov  

 eller i medfør af byggestøtte-, kollegiestøtte- eller  

 boligbyggerilovgivningen eller er godkendt efter § 2, stk. 1, nr. 8, kan  

 kommunen eller amtskommunen, hvori boligerne er beliggende, hvert år yde et  

 tilskud, der svarer til størrelsen af den kommunale og amtskommunale  

 grundskyld, som ungdomsboligerne betaler.
 § 102. Boligministeren fastsætter nærmere regler for tildeling af  

 ydelsesstøtte til udbedring af byggeskader og større renovering m.v. efter §  

 100.
Kapitel 8 Almindelige bestemmelser for nybyggeri § 103. Med henblik på en hensigtsmæssig tilrettelæggelse af  

 boligbyggeriet og den øvrige bygge- og anlægsvirksomhed ud fra  

 samfundsøkonomiske hensyn, herunder byggebehov og byggekapacitet, kan  

 boligministeren træffe bestemmelse om regulering af bygge- og  

 anlægsvirksomheden, herunder fastsætte tidsfrister for påbegyndelse og  

 gennemførelse af byggeri.
§ 104. Kommunalbestyrelsens fordeling af støtte til almene boliger  

 skal ske på baggrund af en samlet vurdering af situationen på det lokale  

 boligmarked og behovet for nyt støttet boligbyggeri i kommunen.
Fordelingen  

 skal ske under hensyntagen til udlejningssituationen i det område, hvor  

 byggeriet agtes gennemført, herunder til boligbehovet inden for områder, hvor  

 der sker nedlæggelse af boliger i forbindelse med byfornyelses- eller  

 kondemneringsvirksomhed eller gennemførelse af gade- og vejanlæg og andre  

 offentlige anlæg.
Stk. 2. Kommunalbestyrelsen skal hvert år foretage en opgørelse af  

 antallet af ledige almene boliger, boliger i selvejende  

 ungdomsboliginstitutioner og ældreboliger tilhørende selvejende institutioner  

 og pensionskasser, der er opført med offentligt støtte, og som påfører de  

 pågældende bebyggelser et lejetab.
Kommunalbestyrelsen skal på baggrund heraf  

 foretage en vurdering af årsagen til ledigheden i byggeriet og træffe  

 foranstaltninger til at nedbringe denne.
 § 105. Kommunalbestyrelsen drager omsorg for, at der i nødvendigt  

 omfang tilvejebringes almene ældreboliger, der kan udlejes til ældre og  

 personer med handicap, som har særligt behov for sådanne boliger.
 Stk. 2. Amtskommunerne kan overlade til kommuner og almene  

 boligorganisationer at være byg- og driftsherre af almene ældreboliger, der  

 tilvejebringes med særligt henblik på at betjene personer med vidtgående  

 fysiske eller psykiske handicap.
 Stk. 3. Boligerne kan tilvejebringes som almene ældreboliger efter  

 denne lov eller som kommunalt eller amtskommunalt finansierede boliger.
 § 106. Tilsagn om støtte kan kun gives, hvis de byggearbejder, som  

 omfattes af tilsagnet, ikke er påbegyndt.
§ 107. Til dækning af statens administrationsudgifter pålægges  

 modtagere af støtte at betale et gebyr på 2 promille af den endeligt  

 godkendte anskaffelsessum eksklusive gebyr.
Til dækning af kommunens udgifter  

 ved støttesagsbehandlingen kan kommunen pålægge modtagere af støtte at betale  

 et gebyr.
 Boligernes udformning, indretning m.v.
§ 108. Alment boligbyggeri skal tilrettelægges efter rationelle,  

 produktivitetsfremmende byggemetoder og søges gennemført for den lavest  

 mulige pris under hensyntagen til kvaliteten.
Boligerne skal være uden  

 luksuspræg, men udstyret og indrettet således, at de opfylder de  

 boligsøgendes rimelige krav til boliger af den pågældende art.
Det almene  

 byggeri skal have en tilfredsstillende udformning i planmæssig og teknisk  

 henseende.
Bygherren skal stille fornødne krav til byggeriets andre parter om  

 den arkitektoniske bearbejdning af byggeriet samt til kvalitetssikring i  

 forbindelse med opførelsen og driften af byggeriet.
Der skal i videst muligt  

 omfang tages økologiske hensyn.
Anskaffelsesudgifterne må søges holdt inden  

 for rammer, der muliggør et sådant lejeniveau, at boligerne kan påregnes  

 udlejet.
 § 109. Almene boligers bruttoetageareal må ikke overstige 110 m2,  

 jf. dog stk. 2. En del af boligernes areal kan indrettes som fælles  

 boligareal for flere boliger.
 Stk. 2. Almene ungdomsboligers bruttoetageareal må ikke overstige  

 50 m2.
 § 110. Almene ældreboliger skal med hensyn til udstyr og  

 udformning være særligt indrettet til brug for ældre og personer med  

 handicap, herunder kørestolsbrugere.
 Stk. 2. Hver ældrebolig skal være forsynet med selvstændigt  

 toilet, bad og køkken med indlagt vand og forsvarligt afløb for spildevand.  

 Kommunalbestyrelsen kan dog i særlige tilfælde beslutte, at ældreboliger ikke  

 forsynes med selvstændigt køkken.
 Stk. 3. Fra hver bolig skal der kunne tilkaldes hurtig bistand på  

 ethvert tidspunkt af døgnet.
Stk. 4. Boligens adgangsforhold skal være egnede for  

 gangbesværede.
I ældreboliger, der tilvejebringes ved indretning af  

 eksisterende beboelsesejendomme, kan kommunalbestyrelsen i særlige tilfælde,  

 hvor ejendommens indretning gør det nødvendigt, tillade, at der ikke  

 installeres elevator.
Forsikring og værdiansættelse § 111. Ejendommen skal forsikres mod brand i et  

 forsikringsselskab, der har Finanstilsynets tilladelse til at drive  

 bygningsbrandforsikringsvirksomhed.
§ 112. En ejendoms værdi fastsættes på grundlag af en vurdering af  

 ejendommens samlede anskaffelsessum ekskl. indskud til  

 realkreditinstitutterne.
Boligministeren kan fastsætte nærmere retningslinier  

 herom.
 § 113. Boligministeren fastsætter nærmere regler om de i §§ 103,  

 104 og §§ 106-110 nævnte forhold.
 § 114. Bestemmelserne i §§ 103, 104, stk. 1, §§ 106-108 og §§  

 110-112 finder tilsvarende anvendelse på almene ældreboliger, som ejes af en  

 kommune eller en amtskommune.
Kapitel 9 Finansiering af nybyggeri Tilsagnsgivning § 115. Kommunalbestyrelsen i den kommune, hvor boligerne agtes  

 etableret, kan på statens vegne give tilsagn om ydelsesstøtte til en almen  

 boligorganisation til etablering af almene boliger ved:
 1) Nybyggeri.
 2) På- og tilbygning til almene afdelingers ejendomme.
 3) Erhvervelse og ombygning af eksisterende ejendomme, som ikke anvendes  

 til beboelse.
 4) Erhvervelse og ombygning af eksisterende ejendomme, som anvendes til  

 beboelse, såfremt boligerne etableres som almene ungdomsboliger eller almene  

 ældreboliger.
 5) Ombygning af almene ungdomsboliger, der i forbindelse med ombygningen  

 mærkes som almene familie- eller ældreboliger.
 Stk. 2. Kommunalbestyrelsen i den kommune, hvor boligerne agtes  

 etableret, kan på statens vegne give tilsagn om ydelsesstøtte til kommunale  

 almene ældreboliger, der etableres ved:
 1) Nybyggeri.
 2) Erhvervelse og/eller ombygning af eksisterende ejendomme.
Stk. 3. Kommunalbestyrelsen i den kommune, der pr. 1. januar 1996  

 ejede eller havde indgået driftsoverenskomst med et plejehjem, der er  

 beliggende i en anden kommune, kan på statens vegne give tilsagn om  

 ydelsesstøtte til ombygning af plejehjemmet til kommunale almene ældreboliger  

 eller amtskommunale almene ældreboliger.
Boligerne henregnes i henhold til  

 stk. 6 som værende beliggende i den kommune, der er berettiget til at yde  

 tilsagnet.
 Stk. 4. Kommunalbestyrelsen i den kommune, hvor et amtsråd agter  

 at etablere amtskommunale almene ældreboliger, der indrettes særligt med  

 henblik på at betjene personer med vidtgående fysiske og psykiske handicap,  

 kan på statens vegne give tilsagn om ydelsesstøtte til disses etablering ved:
 1) Nybyggeri.
 2) Erhvervelse og/eller ombygning af eksisterende institutioner, som er  

 etableret efter bistandslovens § 112.
Stk. 5. Meddeler kommunalbestyrelsen tilsagn til nyt alment  

 boligbyggeri, skal kommunalbestyrelsen på boligministerens eventuelle  

 forlangende kunne godtgøre, at det samlede antal ledige boliger opgjort efter  

 2. pkt., der på tilsagnstidspunktet som følge af udlejningsvanskeligheder  

 påfører de pågældende afdelinger og bebyggelser lejetab, ikke overstiger 2  

 pct.
I opgørelsen medregnes det samlede antal ledige almene boliger,  

 ungdomsboliger tilhørende en selvejende ungdomsboliginstitution og  

 ældreboliger tilhørende en selvejende institution eller en pensionskasse, og  

 hvortil der er meddelt tilsagn om offentlig støtte efter denne lov, tidligere  

 love om boligbyggeri eller den tidligere lov om boliger for ældre og personer  

 med handicap.
§ 116. Boligministeren fastsætter en vejledende udgiftsramme for  

 anskaffelsessummen for alment boligbyggeri.
Statens andel af ydelsesstøtten,  

 jf. § 130, beregnes i forhold til den anskaffelsessum, kommunalbestyrelsen  

 godkender efter byggeriets afslutning.
Der kan ikke ydes statslig  

 ydelsesstøtte til den del af anskaffelsessummen, der ligger ud over  

 udgiftsrammen.
 Stk. 2. Godkender kommunalbestyrelsen en anskaffelsessum, der  

 ligger ud over den vejledende udgiftsramme, jf. stk. 1, omfatter  

 kommunalbestyrelsens støtte for denne del af anskaffelsessummen såvel statens  

 som kommunens andel af støtten, jf. reglerne herom i §§ 120-123, § 124, stk.  

 2, §§ 125-127 og §§ 129-130.
 § 117. Boligministeren fastsætter hvert finansår et maksimum for  

 den samlede anskaffelsessum, der kan lægges til grund ved beregning af den  

 statslige støtte til opførelse af almene boliger i medfør af § 115, stk. 1-3.  

 Såfremt kommunalbestyrelserne i det pågældende finansår giver tilsagn om  

 offentlig støtte til samlede anskaffelsessummer, der overstiger det fastsatte  

 maksimum, reduceres statens generelle tilskud til kommunerne i de følgende  

 finansår med beløb, der svarer til de statslige merudgifter til ydelsesstøtte  

 i forhold til de af kommunalbestyrelserne godkendte anskaffelsessummer.
 Stk. 2. Bestemmelsen i stk. 1, finder tilsvarende anvendelse på de  

 tilsagn, som kommunalbestyrelsen i 1997 giver til de i § 115, stk. 4,  

 omhandlede boliger.
Finansiering og garanti § 118. Anskaffelsessummen for almene boliger efter § 115, stk.  

 1-3, finansieres med 91 pct. indekslån (IS35), 7 pct. kommunal grundkapital  

 og 2 pct. beboerindskud.
 Stk. 2. Anskaffelsessummen for almene boliger efter § 115, stk. 4,  

 finansieres med 91 pct. indekslån (IS35), 7 pct. amtskommunal grundkapital og  

 2 pct. beboerindskud.
 § 119. Til almene ældreboliger, der opføres og drives af en  

 kommune eller en amtskommune, kan der ydes indekslån af Kommune Kredit.
Grundkapital § 120. Grundkapitallån udbetales af Landsbyggefonden.
Med henblik  

 på at bringe fonden i stand til at varetage sin udlånsvirksomhed efter dette  

 kapitel kan kommunerne eller amtskommunerne yde lån til Landsbyggefonden til  

 videre udlån til almene boligorganisationer.
 Stk. 2. Har boligorganisationen erhvervet byggegrunden af kommunen  

 eller amtskommunen, kan kommunens eller amtskommunens lån berigtiges helt  

 eller delvis i form af en overdragelse til Landsbyggefonden af tilgodehavende  

 for byggegrunden inden for dennes værdi.
§ 121. Såfremt almene ældreboliger opføres eller indrettes af en  

 kommune eller en amtskommune, indskyder kommunen eller amtskommunen  

 grundkapital.
Bestemmelserne i § 124, stk. 1, § 125, stk. 1, og § 126, 1.-3.  

 pkt., finder tilsvarende anvendelse.
 § 122. Kommunernes eller amtskommunernes lån til Landsbyggefonden  

 er rentefri.
Stk. 2. Lånene er afdragsfri indtil 50 år efter ibrugtagelsen af  

 den ejendom, til hvis opførelse fonden har ydet lån.
Når lånene afdrages til  

 fonden, jf. § 125, betaler fonden de betalte afdragsydelser til kommunen  

 eller amtskommunen.
 § 123. Udbetaling af kommunale eller amtskommunale lån skal ske på  

 de tidspunkter og i det omfang, det skønnes nødvendigt for Landsbyggefonden  

 at disponere over midlerne til berigtigelse af fondens udlån efter reglerne i  

 § 125.
 § 124. Lånet fra Landsbyggefonden skal have oprykkende panteret  

 efter lån i godkendte realkreditinstitutter, jf. dog § 133.
Stk. 2. Fondens panterettigheder skal tjene til sikkerhed for de  

 udbetalte lån fra kommunen eller amtskommunen.
Fondens pantebreve kan ikke  

 uden kommunalbestyrelsens eller amtsrådets samtykke afhændes, pantsættes  

 eller gøres til genstand for individuel retsforfølgning fra andre kreditorers  

 side.
 § 125. Fondens lån udbetales i forbindelse med grundkøb samt  

 byggeriets projektering og udførelse.
 Stk. 2. Fondens lån udbetales kontant til pari.
§ 126. Fondens lån er rentefrit.
Det afdrages, når ejendommens  

 økonomi efter fondens skøn tillader det, herunder når ejendommens økonomi kan  

 forbedres ved omprioritering, eller ændrede forhold for byggeriet, f.eks. en  

 stigning i det almindelige lejeniveau, taler derfor.
Tilbagebetaling skal dog  

 påbegyndes senest 50 år efter ejendommens ibrugtagelse.
Kommunalbestyrelsen  

 eller amtsrådet kan forlange, at fonden tager op til overvejelse, om  

 afdragsfriheden skal ophøre.
Kommunale og amtskommunale garantier § 127. Kommunal eller amtskommunal garanti for indekslån efter §  

 118 kan ydes for den del af lånet, der på tidspunktet for lånets optagelse  

 har pantesikkerhed ud over 65 pct. af ejendommens værdi.
Garantien omfatter  

 til enhver tid så stor en del af lånets restgæld og eventuelt forfaldne  

 terminsydelser, som det oprindelige garantibeløb udgjorde af hovedstolen.
Den  

 del af restgælden, der ikke omfattes af garantien, har panteret forud for den  

 garanterede del af restgælden.
 § 128. Kommunen eller amtskommunen garanterer for tilbagebetaling  

 af beboerindskud, der ikke bliver dækket ved konkurs.
Beboerbetaling og ydelsesstøtte § 129. Låntagers betaling af ydelser på indekslånet sker første  

 gang ved lånets 2. termin og udgør et beløb, som svarer til 1,978 pct. af den  

 regulerede bogførte hovedstol.
Betalingen reguleres 2 gange årligt pr. 1.  

 januar og 1. juli efter samme regler, som gælder for regulering af afdrag på  

 indekslån, type IS, ifølge realkreditloven.
Reguleringen sker, indtil  

 låntagers betaling svarer til de samlede ydelser på lånet.
 § 130. Ydelsesstøtte efter § 115, udgør et beløb, som svarer til  

 forskellen mellem de samlede ydelser på indekslånet og låntagers betaling.
 Stk. 2. Ydelsesstøtte ydes med virkning fra indekslånets optagelse  

 og udbetales bagud i tilknytning til de i pantebrevene fastsatte terminer.  

 Udbetalingen sker til det långivende realkreditinstitut på grundlag af en  

 specificeret opgørelse fra instituttet.
 Stk. 3. Støtte efter § 115 kan kun gives, hvis kommunen eller  

 amtskommunen yder den støtte, som fremgår af stk. 4 samt af §§ 120-127, og  

 låntager betaler ydelser på indekslånet i overensstemmelse med reglerne i §  

 129.
 Stk. 4. Kommunen eller amtskommunen godtgør staten 20 pct. af  

 udgifterne til ydelsesstøtten.
§ 131. Ved ombygning af ejendomme til almene boliger efter § 115,  

 stk. 1, nr. 3-5, stk. 2, nr. 2, og stk. 3, nr. 2, beregnes støtten efter §  

 118, på grundlag af værdien af den eksisterende ejendom tillagt udgiften til  

 ombygning.
Ved om-, på- eller tilbygning af boliger til en eksisterende  

 bebyggelse, jf. § 115, stk. 1, nr. 2, kan den eksisterende ejendoms værdi  

 alene medtages forholdsmæssigt svarende til forholdet mellem den eksisterende  

 ejendoms bruttoetageareal og det bruttoetageareal, som om-, på- eller  

 tilbygningen vedrører.
 § 132. På samme vilkår som gældende for statsstøtte kan  

 kommunalbestyrelsen yde ydelsesstøtte til alment boligbyggeri.
 § 133. Ved finansiering med andre midler end de i § 120 nævnte kan  

 ydes støtte, såfremt lånevilkårene kan godkendes af boligministeren.
 § 134. Boligministeren kan helt eller delvis bringe betaling af  

 rentesikring, rentebidrag, afdragsbidrag eller ydelsesstøtte til ophør,  

 såfremt ejendommens økonomi forbedres eller ændrede forhold for byggeriet  

 taler derfor, herunder at der indtræder en stigning i det almindelige  

 lejeniveau.
Ungdomsboligbidrag § 135. Kommunalbestyrelsen kan på statens vegne give tilsagn om  

 ungdomsboligbidrag til almene ungdomsboligorganisationer, hvortil der er  

 givet tilsagn efter § 115, stk. 1, nr. 1-4, i det omfang boligerne beboes af  

 unge under uddannelse eller andre unge med socialt betinget behov.
§ 136. Ungdomsboligbidraget udgør et fast beløb pr. bolig.  

 Bidraget gradueres efter antallet af rum, som boligen indeholder.
Bidraget  

 ydes med virkning fra begyndelsen af indekslånets 2. termin.
Bidraget  

 reguleres en gang årligt pr. 1. januar med 75 pct. af stigningen i  

 nettoprisindekset.
 Stk. 2. Ved lejefastsættelsen nedsættes lejen for boliger, der  

 udlejes til den berettigede personkreds, med en forholdsmæssig del af  

 bidraget.
§ 137. Umiddelbart før den halvårlige terminsbetaling udbetaler  

 Hypotekbanken ungdomsboligbidraget direkte til den almene boligorganisation,  

 som ungdomsboligerne tilhører.
Udbetalingen foretages på baggrund af en  

 halvårlig specificeret opgørelse af udlejningsomfanget til den berettigede  

 personkreds i den forudgående terminsperiode.
Det er en betingelse for  

 udbetalingen, at den almene boligorganisation forinden har fremsendt  

 opgørelsen attesteret af en statsautoriseret eller registreret revisor gennem  

 kommunalbestyrelsen til Hypotekbanken.
 Stk. 2. Samtidig med udbetalingen af ungdomsboligbidraget til den  

 almene boligorganisation opkræver Hypotekbanken den kommunale andel af  

 ungdomsboligbidraget hos kommunalbestyrelsen i beliggenhedskommunen.
 § 138. Boligministeren kan helt eller delvis bringe betalingen af  

 ungdomsboligbidrag til ophør, såfremt ejendommens økonomi forbedres, eller  

 ændrede forhold for byggeriet taler herfor, herunder en stigning i det  

 almindelige lejeniveau.
 § 139. Kommunen godtgør staten 20 pct. af udgifterne til  

 ungdomsboligbidrag.
Servicearealer § 140. Kommunalbestyrelsen kan på statens vegne, jf. dog stk. 2,  

 give tilsagn om tilskud til:
 1) Etablering af de i § 5, stk. 3, nævnte servicearealer.
 2) Ombygning af de i § 5, stk. 3, nævnte servicearealer, såfremt  

 servicearealerne herved bliver væsentligt bedre egnede til at betjene  

 beboerne.
 Stk. 2. Tilsagn om tilskud til servicearealer i tilknytning til  

 allerede eksisterende almene ældreboliger er begrænset til etablering af  

 servicearealer til indtil 500 bolig årligt.
 Stk. 3. Tilskud efter stk. 1 kan ydes til kommuner, amtskommuner  

 og almene boligorganisationer.
§ 141. Tilskuddet til servicearealer udgør årligt 4.000 kr. pr.  

 boligenhed, som servicearealet skal betjene.
Det er en forudsætning herfor,  

 at anskaffelsessummen for servicearealerne pr. boligenhed udgør mindst 10  

 pct. eller derover af det vejledende rammebeløb pr. boligenhed.
Er  

 anskaffelsessummen mindre end det i 2. pkt. nævnte beløb, reduceres  

 tilskuddet tilsvarende.
Tilskuddet ydes fuldt ud i 5 år fra skæringsdagen.  

 Herefter aftrappes tilskuddet med lige store dele over 10 år.
 Stk. 2. Tilsagn om tilskud kan kun bevilges, såfremt de arbejder,  

 hvortil der ønskes støtte, ikke er påbegyndt.
 § 142. Kommunalbestyrelsen kan godkende, at der ud over det i §  

 141 nævnte beløb afholdes udgifter til etablering af de i § 5, stk. 3,  

 omhandlede servicearealer.
 Stk. 2. Bestemmelserne i § 173 finder tilsvarende anvendelse på  

 tilskud til etablering af servicearealer efter §§ 140-142.
Almindelige bestemmelser § 143. Boligministeren fastsætter nærmere regler om de i §§ 115,  

 131, stk. 2, 136, 137, 140 og 142 nævnte forhold.
Kapitel 10 Forsøgsbyggeri § 144. Med henblik på at fremme mulighederne for at iværksætte  

 forsøg med nye byggemetoder, boligformer eller forhold vedrørende driften af  

 alment byggeri kan boligministeren i særlige tilfælde tillade, at de for  

 alment byggeri fastsatte bestemmelser fraviges.
Anskaffelsesudgifterne for  

 sådant byggeri skal dog holdes inden for de rammer, der er fastsat som vilkår  

 for at opnå støtte.
 § 145. Boligministeren kan i hvert finansår yde tilskud på indtil  

 1 mio. kr. til forskning, udvikling, forsøg og oplysning vedrørende opførelse  

 og drift af alment boligbyggeri og dettes samspil med det øvrige boligmarked.
 Stk. 2. Ud over tilskud efter stk. 1 kan boligministeren yde  

 tilskud til dækning af merudgifter ved planlægning og udførelse af forsøgs-  

 og udviklingsopgaver samt til registrering og formidling af forsøgsresultater  

 i direkte tilknytning til forsøgsbyggeri og dettes samspil med det øvrige  

 boligmarked.
§ 146. Der kan for den 4-årige periode 1995-1998 gives tilsagn om  

 offentlig støtte til indtil 1600 boliger med henblik på at fremme  

 mulighederne for at iværksætte forsøg med nye eller ændrede byggemetoder, nye  

 tekniske installationer, bygningsudformninger og drifts- og  

 vedligeholdelsesmetoder, herunder forsøg med økologiske løsninger og  

 nybyggeri i byfornyelsesområder.
Støtte kan ydes til almennyttige boliger og  

 ungdomsboliger omfattet af den tidligere lov om boligbyggeri, eller boliger  

 efter den tidligere lov om boliger for ældre og personer med handicap.
Efter  

 denne lovs ikrafttræden kan støtte udelukkende ydes til almene boliger.
 Stk. 2. Tilsvarende kan der årligt ydes offentlig støtte til  

 indtil 200 boliger som led i forsøg på at tilvejebringe passende boligforhold  

 for hjemløse og andre vanskeligt stillede grupper.
§ 147. Støtten til de i § 146 omtalte boliger kan ydes efter  

 tilsvarende regler som anført i § 115, stk. 1 og 5, §§ 116-117, 120, 122-128,  

 130 og 132 og efter kapitel 8 og 9 i denne lov.
Staten kan dog for den  

 4-årige periode 1995-1998 inden for en ramme på 16 mio. kr. yde et tilskud  

 til nedsættelse af anskaffelsessummen til kompensation for bygningsejerens  

 eller kommunens udgifter til byggeriet, herunder udviklingsomkostninger og  

 formidling af forsøgsresultaterne.
 § 148. Fordelingen til kommunerne af de årlige puljer i dette  

 kapitel foretages af boligministeren.
 § 149. Boligministeren fastsætter nærmere regler om de i dette  

 kapitel nævnte forhold.
Kapitel 11 Byggeskadefonden § 150. Byggeskadefonden er en selvejende institution, der har til  

 formål at yde støtte til udbedring af skader, som har deres årsag i forhold  

 ved opførelsen af byggeriet.
Fondens formål er yderligere at forestå eftersyn  

 af byggeriet og formidle sine erfaringer med henblik på at begrænse  

 byggeskader.
 § 151. Fonden omfatter:
 1) Nybyggeri og ombygning efter § 115.
 2) Nybyggeri og ombygninger, som modtager tilsagn om offentlig støtte  

 efter § 63 i lov om boligbyggeri.
 3) Byggeri som har modtaget tilsagn om offentlig støtte i perioden 1. juli  

 1986 til 31. december 1996 og som har været omfattet af § 62 b, stk. 2, i den  

 tidligere lov om boligbyggeri.
 4) Udbedringsarbejder, der er udført med støtte fra fonden.
 Stk. 2. Ved om- og tilbygninger skal bygherren foranledige, at der  

 foretages en bygningsgennemgang samt udfærdiges en rapport herom, inden der  

 meddeles tilsagn efter § 115, stk. 1, nr. 3-5 og efter § 63 a i lov om  

 boligbyggeri.
§ 152. Fonden ledes af en bestyrelse på 9 medlemmer.
Kommunernes  

 Landsforening vælger 1 medlem, Københavns og Frederiksberg Kommuner vælger i  

 fællesskab 1 medlem og Boligselskabernes Landsforening vælger 3 medlemmer.  

 Boligministeren vælger bestyrelsens øvrige medlemmer, hvoraf 3 medlemmer skal  

 repræsentere byggerier, der indeholder andelsboliger, ungdomsboliger og  

 ældreboliger, der er opført med offentlig støtte, og et medlem skal have  

 særlig sagkundskab inden for fondens virksomhedsområde.
Stedfortrædere vælges  

 efter samme regler.
Alle valg sker for 4 år ad gangen.
Genvalg kan finde  

 sted.
 § 153. Fondens vedtægter skal godkendes af boligministeren.
 Stk. 2. Senest 4 måneder efter hvert regnskabsårs afslutning skal  

 fondens årsregnskab underskrevet af bestyrelsen og attesteret af revisor  

 indsendes til boligministeren.
 Stk. 3. Fondens regnskaber revideres af en statsautoriseret  

 revisor, der udpeges af boligministeren efter indstilling fra fonden.
 Stk. 4. Samtidig med indsendelsen af fondens årsregnskab indsendes  

 bestyrelsens beretning for fondens virksomhed og indvundne erfaringer i det  

 forløbne regnskabsår til boligministeren.
 Stk. 5. Fonden skal på forlangende give boligministeren enhver  

 oplysning om fondens virksomhed.
§ 154. Fonden skal forestå og afholde udgiften ved gennemførelsen  

 af et eftersyn (5 års- eftersyn) af byggeriet med henblik på at vurdere  

 bygningernes tilstand og registrere eventuelle skader inden 5 år fra  

 afleveringen af det enkelte byggeri under fonden.
Ved private andelsboliger  

 opført væsentlig i bygherrens eget regi beregnes 5 års-perioden fra  

 skæringsdagen for byggeriets overgang fra anlæg til drift.
 Stk. 2. Fonden formidler indvundne erfaringer vedrørende  

 forebyggelse af byggeskader, årsager til byggeskader og skadernes udbedring.
§ 155. Fonden yder støtte til dækning af indtil 95 pct. af  

 bygningsejernes udgifter til udbedring af byggeskader.
Fonden kan dog gøre  

 støtten betinget af, at bygningsejeren forpligter sig til at stille  

 pantesikkerhed i det pågældende byggeri efter bestemmelserne i § 157, stk. 2.
Stk. 2. Dækning fra fonden kan opnås for skader, der anmeldes til  

 fonden inden 20 år fra byggeriets aflevering.
For private andelsboliger  

 opført væsentlig i bygherrens eget regi kan dækning fra fonden dog opnås for  

 skader, der anmeldes inden 20 år fra skæringsdagen.
 § 156. Fondens midler tilvejebringes gennem bidrag, som indbetales  

 af det enkelte byggeri, der omfattes af fonden.
Stk. 2. Bidraget for det enkelte byggeri udgør 1 pct. af den inden  

 byggeriets påbegyndelse senest godkendte anskaffelsessum.
Bidraget indbetales  

 kontant senest på byggeriets afleveringstidspunkt, ved private andelsboliger  

 opført væsentligt i bygherrens eget regi dog senest på skæringsdagen for  

 byggeriets overgang fra anlæg til drift.
Bygningsejeren er dog ikke  

 forpligtet til at betale yderligere bidrag til fonden for udbedringsarbejder,  

 der udføres med støtte efter reglerne i dette kapitel, jf. § 151, stk. 1.
 Stk. 3. Er det nødvendigt til dækning af fondens udgifter, kan  

 fonden opkræve et løbende bidrag fra samtlige byggerier, der omfattes af  

 fonden.
 Stk. 4. Ved for sen indbetaling skal der tillige fra forfaldsdagen  

 indbetales renter, der udgør den rente, der er fastsat efter § 5, stk. 1 og  

 2, i renteloven.
Stk. 5. Inddrivelse af bidrag og renter foretages af  

 kommunalbestyrelsen i den kommune, hvor byggeriet er beliggende.
For  

 inddrivelsen betaler bygningsejeren et gebyr til kommunen.
Der tillægges  

 bidragene, renterne og gebyrerne udpantningsret.
 § 157. Bygningsejernes udgifter til udbedring af byggeskader kan  

 efter fradrag af støtte fra fonden i medfør af § 155, stk. 1, finansieres  

 gennem optagelse af indekslån.
 Stk. 2. Fonden kan efter boligministerens nærmere bestemmelse  

 beslutte, at fondens andel af udgiften til udbedring af byggeskader delvis  

 finansieres gennem optagelse af indekslån i det pågældende byggeri med  

 pantesikkerhed efter eventuelle lån efter stk. 1. Fonden betaler samtlige  

 ydelser på lånet til det långivende realkreditinstitut på grundlag af en  

 specificeret opgørelse fra instituttet.
Stk. 3. Kommunalbestyrelsen kan påtage sig garanti for den del af  

 indekslånene efter stk. 1 og 2, der på tidspunktet for lånets optagelse har  

 pantesikkerhed ud over 80 pct. af ejendommens værdi.
Garantien beregnes efter  

 reglerne i § 127.
 § 158. Ansøgning om støtte indsendes til fonden gennem  

 kommunalbestyrelsen i den kommune, hvor byggeriet ligger.
 § 159. Bygningsejeren og bygherren er forpligtet til at meddele  

 fonden enhver oplysning, der er nødvendig for fondens administration af  

 reglerne i dette kapitel.
 § 160. Boligministeren kan fastsætte nærmere regler for de i §  

 151, stk. 2, § 153, stk. 2-4, § 154, stk. 1, § 155, og § 156, stk. 3 og 5  

 nævnte forhold, herunder om regnskabets form og indhold, udøvelsen af  

 revisors virksomhed, beretningens form og indhold samt gebyr.
Kapitel 12 Sociale institutioner m.v.
§ 161. Kommunalbestyrelsen kan beslutte, at lokaler til brug for  

 sociale tilbud efter lov om social bistand, kan tilvejebringes ved  

 overenskomst med almene boligorganisationer.
Kommunalbestyrelsen kan i  

 passende omfang søge sådanne lokaler til sociale tilbud indrettet i  

 forbindelse med opførelse af alment boligbyggeri, eller de kan indrettes som  

 bestanddele af en boligbebyggelse efter overenskomst mellem  

 kommunalbestyrelsen og den almene boligorganisation.
 Stk. 2. Reglerne i stk. 1, gælder for de institutioner og boliger,  

 der er omhandlet i kap. 17 i lov om social bistand, og som amtsrådet efter  

 aftale med en almen boligorganisation søger tilvejebragt i alment  

 boligbyggeri.
 Stk. 3. De i stk. 1-2, omhandlede lokaler udgør en selvstændig  

 afdeling, jf. § 16.
§ 162. Kommunalbestyrelsen kan yde lån eller garanti for lån til  

 tilvejebringelse af lokaler til brug for sociale tilbud efter § 161. For  

 indekslån kan garanti ydes for den del af lånet, der på tidspunktet for  

 lånets optagelse har pantesikkerhed ud over 65 pct. af ejendommens værdi, dog  

 højst inden for 90 pct. af ejendommens værdi, jf. § 112. Garantien omfatter  

 til enhver tid så stor en del af lånets restgæld og eventuelt forfaldne  

 terminsydelser, som det oprindelige garantibeløb udgjorde af hovedstolen.
Den  

 del af restgælden, der ikke omfattes af garantien, har panteret forud for den  

 garanterede del af restgælden.
 § 163. Der kan ikke til de i § 161 nævnte lokaler ydes statslån  

 eller lån af midler fra Landsbyggefonden, jf. § 120, §§ 122-124 og § 126,  

 eller støtte, jf. § 115, stk. 1 og 5, §§ 116, 117, 127-128, 130 og 132. Dette  

 gælder, uanset hvem der tilvejebringer lokalerne.
 Stk. 2. Såfremt de i § 161 nævnte lokaler tilvejebringes ved køb  

 eller leje i ejendomme, der er opført med støtte som anført i stk. 1,  

 udskilles de pågældende dele af afdelingen som en selvstændig afdeling.  

 Støtten til de pågældende dele af afdelingen bortfalder.
Stk. 3. Såfremt der ved lejemål, der indgås efter denne lovs  

 ikrafttræden, indrettes lokaler som nævnt i § 161 i ejendomme, der er opført  

 med offentlig støtte i medfør af tidligere love om boligbyggeri eller  

 tidligere lov om ældreboliger, udskilles de pågældende dele som en  

 selvstændig afdeling.
Den støtte, der er bevilget til nedsættelse af lejen i  

 de pågældende boliger, bortfalder.
 Stk. 4. Boligministeren kan fastsætte nærmere regler om bortfald  

 af støtte efter stk. 2-3.
Kapitel 13 Tilsyn § 164. Kommunalbestyrelsen fører tilsyn med de almene  

 boligorganisationer.
 § 165. Kommunalbestyrelsen kan træffe sådanne forholdsregler, som  

 skønnes nødvendige for at sikre en forsvarlig drift af den almene  

 organisation og dens afdelinger i overensstemmelse med de regler, der er  

 fastsat herfor.
 Stk. 2. Kommunalbestyrelsen kan udpege en forretningsfører til  

 midlertidigt at overtage boligorganisationens administration.
 Stk. 3. Kommunalbestyrelsen kan i særlige tilfælde udpege en  

 forretningsfører, der midlertidigt varetager de funktioner i  

 boligorganisationen eller i en af boligorganisationes afdelinger, som i  

 henhold til boligorganisationes vedtægter er tillagt boligorganisationens og  

 afdelingens ledelse.
§ 166. Kommunalbestyrelsen fører tilsyn med byggeriet i  

 anlægsfasen og fører tilsyn med, at låntagerne overholder den  

 vedligeholdelsespligt, der er foreskrevet i denne lov.
Kommunalbestyrelsen  

 kan om fornødent meddele låntagerne pålæg om at foretage  

 vedligeholdelsesarbejder.
 § 167. Den almene boligorganisation skal på forlangende give  

 boligministeren, kommunalbestyrelsen, amtsrådet og Landsbyggefonden alle  

 nødvendige oplysninger til belysning af boligorganisationens og dens  

 afdelingers økonomiske forhold.
 § 168. Boligministeren har tilsvarende beføjelser, som er tillagt  

 kommunalbestyrelsen efter §§ 164-165. Boligministeren kan endvidere søge  

 opfyldelse af pligter, som efter loven eller vedtægterne påhviler bestyrelse,  

 forretningsfører eller revisor, fremtvunget ved pålæg af daglige bøder, som  

 tilfalder statskassen.
 § 169. Boligministeren fastsætter nærmere bestemmelser om de i §§  

 164-166 nævnte forhold.
Kapitel 14 Rådgivende organer § 170. Boligministeren nedsætter et ungdomsboligråd med  

 repræsentanter for ungdommen, kommunerne, de almene boligorganisationer og  

 uddannelsesinstitutionernes ledelse.
Ungdomsboligrådet er rådgivende for  

 boligministeren i spørgsmål om ungdommens boligforhold.
 § 171. Boligministeren nedsætter et ældreboligråd med  

 repræsentanter for kommuner, amter, de almene boligorganisationer,  

 repræsentanter for grundejerne, beboerne, samt sociale organisationer med  

 tilknytning til området. Ældreboligrådet er rådgivende for boligministeren i  

 spørgsmål om boligforhold for ældre og personer med handicap.
 § 172. Boligministeren fastsætter de nærmere bestemmelser om  

 ungdomsboligrådets og ældreboligrådets sammensætning og arbejdsopgaver.
Kapitel 15 Kongeriget Danmarks Hypotekbank og Finansforvaltning § 173. Den kasse- og regnskabsmæssige forvaltning af offentlig  

 støtte og statslige garantier udføres af Hypotekbanken.
Stk. 2. Når offentlig støtte er bevilget og endeligt berigtiget,  

 udfører Hypotekbanken den efterfølgende administration af lån, tilskud og  

 statslige garantier.
Hypotekbankens kompetence omfatter såvel sager efter  

 denne lov som sager efter byggestøtte- og kollegiestøttelovgivningen,  

 tidligere love om boligbyggeri og den tidligere lov om boliger for ældre og  

 personer med handicap.
§ 174. I det omfang kommunalbestyrelsen yder en del af den  

 offentlige støtte, kan Hypotekbanken foretage en samlet udbetaling af støtten  

 til det långivende realkreditinstitut.
Kommunalbestyrelsen indbetaler på  

 opkrævning andelen af den offentlige støtte til Hypotekbanken.
 § 175. Boligministeren kan til Hypotekbanken helt eller delvis  

 henlægge de beføjelser, som er tillagt ministeren i henhold til denne lov.
 § 176. Misligholdte statslån ydet i henhold til den tidligere  

 lovgivning om boligbyggeri kan med tillæg af renter og omkostninger inddrives  

 af Hypotekbanken ved indeholdelse i løn m.v. hos den pågældende efter  

 reglerne for inddrivelse af personlige skatter i kildeskatteloven.  

 Boligministeren kan fastsætte nærmere regler om fremgangsmåden i forbindelse  

 med lønindeholdelsen.
 Stk. 2. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter den tidligere  

 lovgivning om boligbyggeri, herunder oplysninger om indkomst- og  

 formueforhold.
 Stk. 3. Hypotekbankens afgørelser efter stk. 1-2 kan indbringes  

 for finansministeren.
 § 177. Boligministeren kan fastsætte regler om adgangen til at  

 påklage afgørelser, der er truffet i henhold til § 173, herunder at  

 afgørelserne ikke skal kunne indbringes for ministeren samt om fremgangsmåden  

 i forbindelse med lønindeholdelse.
 Stk. 2. Boligministeren kan efter forhandling med finansministeren  

 fastsætte nærmere regler for Hypotekbankens administration af sager efter §  

 173.
Kapitel 16 Forvaltnings- og straffebestemmelser m.v.
 § 178. Boligministeren kan pålægge kommunalbestyrelserne at bistå  

 ved gennemførelsen af bestemmelser udstedt efter § 103 og fastsætte nærmere  

 regler herfor.
 Stk. 2. Boligministeren kan pålægge kommunalbestyrelsen  

 behandlingen af sager om ydelse af støtte efter denne lov.
Stk. 3. Boligministeren kan pålægge kommunalbestyrelsen at meddele  

 alle oplysninger, der er nødvendige for gennemførelse af lovens formål.
Dette  

 gælder dog ikke oplysninger, der er omfattet af forvaltningslovens § 28, stk.  

 1 og 3.
 Stk. 4. Med henblik på indsamling og formidling af erfaringer samt  

 udarbejdelse og ajourføring af statistik indsender kommunalbestyrelsen efter  

 boligministerens nærmere bestemmelse indberetninger vedrørende byggeri, der  

 tilvejebringes efter denne lov.
Stk. 5. Kommunalbestyrelsen indberetter hvert år i december måned  

 til boligministeren det antal almene familieboliger, almene ungdomsboliger,  

 og almene ældreboliger, kommunalbestyrelsen påtænker at give tilsagn til det  

 følgende år.
Endvidere indberettes det antal almene familieboliger, almene  

 ungdomsboliger og almene ældreboliger, kommunalbestyrelsen forventer  

 påbegyndt det følgende år.
 § 179. Boligministeren kan give almene boligorganisationer påbud  

 om inden en fastsat frist at foretage omprioritering af realkreditlån,  

 hvortil ydes rentesikring i henhold til tidligere love om boligbyggeri.
Stk. 2. Ved en omprioritering må låntageren ikke opnå et  

 kontantprovenu.
Låntageren kan ikke optage omprioriteringslån med en  

 restløbetid, som overstiger restløbetiden på det indfriede lån.
 Stk. 3. Efter en omprioritering videreføres rentesikringen efter  

 de hidtil gældende regler, således at rentesikringen til  

 omprioriteringslånene beregnes på grundlag af den basisrente, som er fastsat  

 ved den senest foretagne aftrapning af rentesikringen til de indfriede lån.  

 Basisrenten forhøjes efter reglerne i kapitel VII i de tidligere love om  

 boligbyggeri, jf. lovbekendtgørelse nr. 432 af 13. juli 1982 af lov om  

 boligbyggeri.
Stk. 4. Efter en omprioritering overføres statsgarantien, den  

 kommunale garanti eller regaranti til omprioriteringslånet.
For  

 omprioriteringslånet ydes samme procentvise statsgaranti, kommunal garanti  

 eller regaranti som for det indfriede lån.
Optages omprioriteringslån med en  

 højere restgæld, yder staten samme procentvise garanti for denne del af  

 lånet.
 Stk. 5. Ved omprioritering, der ikke pålægges af boligministeren,  

 finder bestemmelserne i stk. 2-4 tilsvarende anvendelse.
 Stk. 6. Stk. 2 og stk. 4, 1. og 2. pkt., finder tilsvarende  

 anvendelse på konvertering af lån ydet i henhold til tidligere love om  

 boligbyggeri, hvor rentesikringen er aftrappet, eller hvor der alene er ydet  

 garanti.
 Stk. 7. Boligministeren kan endvidere give almene  

 boligorganisationer påbud om inden en fastsat frist at foretage en  

 omprioritering af andre lån.
 Stk. 8. Boligministeren kan fastsætte nærmere regler om de  

 forhold, der er nævnt i stk. 1-7, herunder om bemyndigelse til Hypotekbanken  

 til at forestå en påbudt omprioritering.
 § 180. Boligministeren kan fastsætte nærmere vilkår for  

 overtagelse af statslån eller ydelse af tilskud ved ejerskifte af ejendomme,  

 hvortil der er ydet lån eller tilskud i henhold til lov nr. 153 af 13. april  

 1938 med senere ændringer, midlertidig lov nr. 179 af 9. april 1941, lov nr.  

 235 af 30. april 1946 med senere ændringer, lov nr. 117 af 15. marts 1947,  

 lov nr. 107 af 14. april 1955 med senere ændringer samt lov nr. 356 af 27.  

 december 1958 med senere ændringer.
Stk. 2. Boligministeren kan fastsætte nærmere vilkår for  

 ejerskifte af parcel- og rækkehuse, hvortil der er ydet lån med statsgaranti  

 i henhold til bestemmelserne i kap.
III i lov nr. 356 af 27. december 1958  

 med senere ændringer, herunder at der skal betales et ekstraordinært afdrag  

 på lånet.
 § 181. Ejendomme, der omfattes af lejekontrol efter den hidtidige  

 lovgivning om offentlig støtte til boligbyggeri, jf. § 63 i bekendtgørelse  

 nr. 239 af 15. juni 1965 af lov om boligbyggeri og § 72 i bekendtgørelse nr.  

 483 af 16. august 1973 af lov om boligbyggeri, kan af boligministeren  

 fritages for lejekontrol, og ministeren kan tillade en tinglyst  

 lejedeklaration aflyst.
Stk. 2. Er statslån ydet, kan fritagelsen betinges af, at renten  

 forhøjes til 6,5 pct. p.a.
Den deraf følgende forøgelse af statslånsydelsen  

 udlignes på samtlige lejligheder og lokaler i ejendommen gennem en  

 lejeforhøjelse efter reglerne i § 51 i lov om leje, jf. lovbekendtgørelse nr.  

 711 af 29. august 1995.
 § 182. Boligministeren kan bemyndige en styrelse under ministeriet  

 til at udøve de beføjelser, der i denne lov er tillagt ministeren.
 Stk. 2. Boligministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
 § 183. Afgørelse af i hvilket omfang der tilvejebringes almene  

 ældreboliger, der efter denne lov skal være til rådighed for kommunens eller  

 amtskommunens indbyggere, kan ikke indbringes for anden administrativ  

 myndighed.
 § 184. Nærmere regler om gennemførelsen af denne lovs bestemmelser  

 fastsættes af boligministeren.
 § 185. Boligministeren kan fastsætte straf af bøde for  

 overtrædelse af bestemmelser i forskrifter, der er udstedt i medfør af:
1) § 113, jf. § 103 om regulering af bygge- og anlægsvirksomheden, 2) § 32, jf. § 6, stk. 1-2, om de almennyttige boligselskabers formål, 3) § 32, jf. §§ 16 og 22 om opdeling i afdelinger og om disses økonomiske  

 uafhængighed indbyrdes og i forhold til selskabet, 4) § 32, jf. § 20, stk. 1 og 2, om anvendelse af midler, der er henlagt  

 til en dispositionsfond, 5) § 75, jf. § 68 om anvendelse af midler, der er henlagt til fornyelse af  

 tekniske installationer, til hovedistandsættelse og til afholdelse af visse  

 istandsættelses- og vedligeholdelsesudgifter, 6) § 176, om lønindeholdelse for misligholdte statslån.
Stk. 2. Er en overtrædelse begået af et selskab, en forening, en  

 selvejende institution, en fond eller lignende kan der pålægges den juridiske  

 person som sådan bødeansvar.
Er overtrædelsen begået af staten, en kommune,  

 en amtskommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen, amtskommunen eller det kommunale  

 fællesskab bødeansvar.
Kapitel 17 Overgangs- og ikrafttrædelsesbestemmelser § 186. Loven træder i kraft den 1. januar 1997, dog træder § 99 i  

 kraft 1. august 1996.
 § 187. Lov om boligbyggeri, jf. lovbekendtgørelse nr. 668 af 4.  

 august 1995 med senere ændringer, ophæves, bortset fra kapitel 10 og §§ 7 a,  

 stk. 1, 56, 56 a, 58, stk. 1, 2, og 4, 59, 60, 62 k, 72 d, 74, 76 a, 93, stk.  

 1, nr. 6 og 94, stk. 2. Administrative forskrifter udstedt i medfør af  

 kapitel 10, finder fortsat anvendelse.
 Stk. 2. Lov om boligbyggeri samt de administrative forskrifter,  

 der er udstedt i medfør af denne, finder dog anvendelse, for så vidt angår  

 selvejende ungdomsboliginstitutioner og selvejende lette  

 kollektivboliginstitutioner, der har modtaget tilsagn om offentlig støtte i  

 medfør af denne eller tidligere love om boligbyggeri inden lovens ophævelse  

 eller i medfør af byggestøtte eller kollegiestøttelovgivningen.
 Stk. 3. Reglerne i kapitel 11 i lov om almene boliger m.v. finder  

 anvendelse på andelsboliger, hvortil der ydes eller er ydet tilsagn om  

 offentlig støtte efter kapitel 10.
 § 188. Lov om boliger for ældre og personer med handicap, jf.  

 lovbekendtgørelse nr. 729 af 5. september 1995 med senere ændringer ophæves,  

 bortset fra § 29, stk. 1 og 2. Loven samt de administrative forskrifter, der  

 er udstedt i medfør af denne, finder dog anvendelse, for så vidt angår  

 ældreboliger tilhørende en selvejende institution eller en pensionskasse, der  

 har modtaget tilsagn om offentlig støtte i medfør af loven inden dennes  

 ophævelse.
§ 189. Ved lovens ikrafttræden omdannes alle almennyttige  

 boligselskaber til almene boligorganisationer.
Tilsagn om offentlig støtte i  

 medfør af tidligere love om boligbyggeri samt i medfør af den tidligere lov  

 om boliger for ældre og personer med handicap til afdelinger under  

 almennyttige boligselskaber overføres på uændrede vilkår til den pågældende  

 afdeling under den almene boligorganisation.
Stk. 2. Ved lovens ikrafttræden omdannes kommunale og  

 amtskommunale ældreboliger, der har modtaget tilsagn om offentlig støtte  

 efter den tidligere lov om boliger for ældre og personer med handicap, til  

 kommunale og amtskommunale almene ældreboliger.
Tilsagn om offentlig støtte i  

 medfør af den tidligere lov om boliger for ældre og personer med handicap til  

 kommunale og amtskommunale ældreboliger overføres på uændrede vilkår til de  

 pågældende kommunale og amtskommunale almene ældreboliger.
 § 190. Ved lovens ikrafttræden videreføres Boligselskabernes  

 Landsbyggefond som Landsbyggefonden.
 § 191. I den i § 65, stk. 4, nævnte 5 års-periode indgår den  

 periode, hvor vedligeholdelsesordningen har været gældende i det hidtidige  

 almennyttige boligselskab.
 § 192. For løbende lejemål i boliger, der er opført med  

 finansieringstilskud fra det offentlige, gælder reglerne i bekendtgørelse nr.  

 483 af 16. august 1973 af lov om boligbyggeri § 17. Medfører ændring i  

 husstandsindkomsten, jf. lov om individuel boligstøtte, ændring af lejen, får  

 ændringen virkning fra den førstkommende 1. januar, der følger efter  

 indkomstændringen.
§ 193. § 6 har virkning for samtlige almene boligorganisationers  

 aktiviteter, uanset hvornår aktiviteterne er påbegyndt.
Aktiviteter, der ikke  

 er tilladt i regler fastsat i medfør af § 32 skal afvikles.
Stk. 2. Uanset stk. 1, kan en boligorganisation, som inden den 17.  

 november 1994 har erhvervet aktier, anparter, garantibeviser, andele eller  

 lignende i danske selskaber eller virksomheder eller har stiftet private  

 selskaber eller virksomheder, der udelukkende er beskæftiget i Danmark,  

 opretholde investeringen eller selskabet eller virksomheden indtil 5 år  

 efter, at lov nr. 87 af 8. februar 1995 om ændring af lov om boligbyggeri er  

 trådt i kraft.
Hvis boligorganisationen ikke inden denne dato afhænder  

 investeringen eller afhænder eller opløser det private selskab eller  

 virksomheden, finder bestemmelserne i §§ 164, 165 og 168 tilsvarende  

 anvendelse.
Bestemmelsen i 1. pkt. gælder ikke for tilladte aktiviteter, jf.  

 stk. 1.
 Stk. 3. Påviser boligorganisationen, at den i stk. 2, nævnte  

 afhændelse eller opløsning ikke kan finde sted, uden at boligorganisationen  

 påføres et økonomisk tab, kan kommunalbestyrelsen meddele dispensation  

 herfra.
 § 194. Enhver garant kan inden den 1. januar år 2000 forlange, at  

 selskabet overtager den pågældendes garantibeviser til disses værdi.
 § 195. Boligministeren fastsætter nærmere regler om proceduren  

 vedrørende omdannelse af almennyttige boligselskaber, kommunale og  

 amtskommunale ældreboliger.
 § 196. Loven gælder ikke for Færøerne og Grønland.
Bemærkninger til lovforslaget Almindelige bemærkninger Lovforslagets baggrund og hovedindhold Med lovforslaget lægges der op til en væsentlig forenkling og  

 harmonisering af de eksisterende regelsæt for offentligt støttet boligbyggeri  

 såvel for nybyggeri som for drift.
Forslaget vurderes samtidig at give  

 bredere og mere fleksible anvendelsesmuligheder for den støttede boligmasse  

 og dermed forbedre kommunernes muligheder for løbende at tilpasse  

 boligforsyningen til det konkrete behov, herunder at planlægge fremtidigt  

 byggeri.
Med forslaget tilsigtes endelig en væsentlig udvidelse af  

 beboerdemokratiet i det støttede byggeri.
 Udover de indeholdte ændringsforslag er forslaget til lov om almene  

 boliger fremkommet som en teknisk sammenskrivning af lov om boligbyggeri og  

 lov om boliger for ældre og personer med handicap.
Det centrale element i lovforslaget er indførelsen af en støttet  

 lejeboligtype, den almene bolig, til erstatning af almennyttige boliger,  

 ungdomsboliger, ældreboliger og lette kollektivboliger.
Det foreslås, at alt  

 nybyggeri efter 1. januar 1997 kun kan opføres som almene boliger, mens de  

 eksisterende almennyttige boliger pr. samme dato automatisk omdannes til  

 almene boliger.
De eksisterende kommunale og amtskommunale ældreboliger  

 omdannes endvidere automatisk til kommunale og amtskommunale almene  

 ældreboliger.
For de eksisterende selvejende ungdoms-, ældre- og lette  

 kollektivboliginstitutioner foreslås der en frivillig mulighed for  

 omdannelse.
En ensartet finansiering af nybyggeriet giver samtidig mulighed  

 for, at de enkelte almene boliger kan udlejes til forskellige personkredse i  

 skiftende perioder afhængigt af boligbehovet, idet der dermed sikres bedre  

 muligheder for en mere fleksibel udnyttelse af det støttede boligbyggeri.
 Forslaget herom er i det væsentlige en direkte udmøntning af de fremlagte  

 forslag i delredegørelsen »En almen bolig«, der blev afgivet i maj  

 1995 af Udvalget vedrørende anden fase af decentraliseringen af det direkte  

 støttede udlejningsbyggeri (Fase II-udvalget). Udvalget blev nedsat i  

 sommeren 1993 af den daværende boligminister og har haft deltagelse af  

 Kommunernes Landsforening, Københavns og Frederiksberg kommuner,  

 Finansministeriet, Økonomiministeriet, Socialministeriet,  

 Indenrigsministeriet, Boligministeriet, Boligselskabernes Landsforening,  

 Andelsboligforeningernes Fællesrepræsentation og Lejernes Landsorganisation.
 Udvalget blev nedsat med det formål at følge og vurdere den  

 decentralisering af det støttede byggeri, der blev gennemført med virkning  

 fra 1. januar 1994. Udvalget skulle endvidere pege på, hvilke ændringer i  

 reglerne, der var nødvendige for en yderligere forenkling og harmonisering.  

 Udvalgets forslag skal derfor ses i direkte forlængelse af bestræbelserne på  

 at skabe de bedst mulige rammer for kommunerne til at træffe beslutning om  

 lokale forhold, idet forslagene samtidig skal ses som et yderligere skridt  

 frem mod en harmonisering af reglerne for det støttede byggeri.
 Udvalget oplister ialt 43 konkrete forslag til ændringer i de eksisterende  

 regler som følge af etableringen af den almene bolig, hvoraf hovedparten er  

 udmøntet i lovforslaget, mens de resterende vil blive udmøntet  

 administrativt.
 Et andet centralt element i lovforslaget er en række ændringer i reglerne  

 om organisation og beboerindflydelse mv. i det støttede byggeri, der  

 tilsigter en betydelig udvidelse af beboerdemokratiet.
Forslagene herom er en direkte udmøntning af de ialt 27 forslag indeholdt  

 i redegørelsen »Udvidelse af beboerdemokratiet i det almennyttige  

 boligbyggeri«, der blev afgivet i oktober 1995 af Arbejdsgruppen om  

 udvidelse af beboerdemokratiet i det almennyttige boligbyggeri.
En del af  

 arbejdsgruppens forslag udmøntes dog administrativt.
 Arbejdsgruppen blev nedsat af boligministeren i foråret 1995, og har haft  

 deltagelse af Kommunernes Landsforening, Københavns og Frederiksberg  

 kommuner, Erhvervs- og Selskabsstyrelsen, Boligministeriet, Boligselskabernes  

 Landsforening, Lejernes Landsorganisation samt en beboerrepræsentant udpeget  

 af boligministeren.
 Lovforslaget indeholder samlet følgende hovedelementer:
I.
Etablering af en støttet lejeboligtype for det fremtidige nybyggeri,  

 den almene bolig (organisation, bygherrekreds, mærkning, finansiering mv.).
 II. Øget fleksibilitet ved udlejning og anvisning af almene boliger.
III.
Omdannelse af eksisterende støttet byggeri samt nye ombygningsregler  

 (almennyttige boligselskaber, selvejende ungdoms-, ældre- og lette  

 kollektivboliginstitutioner, forretningsførerselskaber).
IV.
Udvidelse af beboerdemokratiet og begrænsning af kommunalbestyrelsens  

 mulighed for at vælge medlemmer af organisationens bestyrelse (øverste  

 myndighed, bestyrelsessammensætning, habilitetsregler, delegering af  

 kompetence, kompetence for afdelingsmødet).
V.
Videreførsel af Boligselskabernes Landsbyggefond som Landsbyggefonden.
 Indledningsvist følger nedenfor under pkt. 0 en kort beskrivelse af de  

 mere lovtekniske principper, der er lagt til grund ved sammenskrivningen af  

 boligbyggeriloven og ældreboligloven.
0. Sammenskrivning af lov om boligbyggeri og lov om boliger for ældre  

 og personer med handicap De foreslåede ændringer af de eksisterende regler for det støttede  

 byggeri, der er fastlagt i lov om boligbyggeri og lov om boliger for ældre og  

 personer med handicap, er omfattende og samtidig af fundamental karakter.  

 Fremfor at ændre i de to love er det derfor valgt at udarbejde en helt ny  

 lov: Lov om almene boliger.
Ved udformningen af forslaget til lov om almene boliger er der foretaget  

 en række ændringer af den hidtidige lovstruktur.
Det er således valgt at  

 foretage en formålsbestemt opbygning, således at det afgørende for en  

 bestemmelses placering er formålet/anvendelsen.
Eksempelvis er alle  

 bestemmelser om mulige tilskud/støtte til driften søgt samlet i et kapitel,  

 hvor bestemmelserne tidligere var angivet efter støttegiver.
Den nye lov foreslås at indeholde samtlige bestemmelser om almene boliger,  

 dvs. såvel nybyggeriet som de omdannede eksisterende boliger.
Da der er så  

 væsentlige forskelle mellem de private støttede andelsboliger og det øvrige  

 støttede byggeri, er det valgt ikke at medtage bestemmelser vedrørende støtte  

 til andelsboliger i forslaget.
Bestemmelserne om støtte til kollektive  

 bofællesskaber er ligeledes ikke medtaget, da der er tale om en  

 forsøgsordning, der udløber 31. december 1996, dvs. samtidig med lovens  

 ikrafttræden.
 I forlængelse heraf foreslås det samtidig, at den eksisterende  

 boligbyggerilov og den eksisterende ældreboliglov delvist ophæves ved  

 ikrafttrædelsen af den nye lov, dvs. pr. 1. januar 1997, idet kapitel 10 i  

 boligbyggeriloven om private støttede andelsboliger dog foreslås opretholdt.
Der foreslås endvidere en særlig overgangsbestemmelse, hvorefter der ikke  

 ændres i den oprindelige finansiering og de beboerbetalte ydelser for  

 byggeri, der omdannes til alment byggeri.
Byggeri der måtte vælge at bevare  

 den nuværende selvejende organisationsform og ikke lade sig omdanne til en  

 almen boligorganisation (selvejende ungdomsboliginstitutioner, selvejende  

 ældreboliginstitutioner og selvejende lette kollektivboliginstitutioner, samt  

 ældreboliger ejet af en pensionskasse) fortsætter deres drift efter de  

 nuværende regler, også for så vidt angår finansiering, husleje mv.
Det  

 forudsættes herved, at der som udgangspunkt ikke efterfølgende skal foretages  

 ændringer i regelsættet for disse eksisterende selvejende  

 boliger/institutioner.
I de tilfælde, hvor de foreslåede regler for almene boliger også vil gælde  

 for kommunale og amtskommunale almene ældreboliger, er dette angivet  

 specifikt.
Hvis intet andet er anført, gælder bestemmelserne således ikke for  

 disse boliger.
I det omfang, eksisterende særlige regler for kommunale og  

 amtskommunale boliger/institutioner overføres til at gælde for  

 kommunale/amtskommunale almene ældreboliger, er dette angivet i særskilte  

 bestemmelser, f.eks. at disse revideres efter reglerne i lov om kommunernes  

 styrelse. Ændrer efterspørgslen sig, således at der er behov for en  

 omdannelse af disse boliger til ungdoms- eller familieboliger, vil det  

 forudsætte, at boligerne overdrages/omdannes til en almen boligorganisation  

 eller en afdeling heraf.
 Det vurderes, at der med den nye lov og nye systematik i opbygningen opnås  

 den størst mulige grad af overskuelighed og brugervenlighed.
På de områder, hvor der ikke direkte foreslås ændringer i de gældende  

 regler, er bestemmelserne i de nævnte love som hovedregel søgt overført  

 uændret til dette lovforslag.
I forbindelse med sammenskrivningen foreslås  

 dog en række mindre ændringer, præciseringer og redaktionelle forandringer i  

 lovteksten, jf. også bemærkningerne til de enkelte bestemmelser.
I forlængelse af lovforslaget vil der blive udarbejdet nye administrative  

 forskrifter for de almene boligorganisationer.
Disse forskrifter vil svare  

 til de eksisterende regler med de ændringer, der følger af lovforslaget.
De  

 gældende bekendtgørelser, cirkulærer og vejledninger mv. vil blive ophævet  

 efter samme retningslinjer som boligbyggeriloven og ældreboligloven, dvs. med  

 en videreførelse for så vidt angår de eksisterende selvejende institutioner,  

 der ikke omdannes til almene boligorganisationer.
Som følge af de almennyttige boligselskabers omdannelse til almene  

 boligorganisationer vil der skulle foretages ændringer i en række love.
Da  

 loven først foreslås at træde i kraft den 1. januar 1997, vil der blive  

 fremsat »følgelovforslag« i begyndelsen af folketingsåret 1996-97.
I.
Etablering af en støttet lejeboligtype i det fremtidige nybyggeri,  

 den almene bolig Det foreslås som nævnt, at der etableres en støttet lejebolig i  

 nybyggeriet til erstatning af henholdsvis almennyttige boliger,  

 ungdomsboliger, ældreboliger og lette kollektivboliger.
Fra 1. januar 1997  

 vil der således kun kunne gives tilsagn til almene boliger, der dermed  

 afløser de nævnte boligformer.
 De støttede private andelsboliger indgår ikke i harmoniseringen, men  

 bibeholdes som en særskilt boligform, idet boligformen på en lang række  

 områder (herunder særligt ejerforhold, organisation, finansiering og tilsyn)  

 adskiller sig markant fra de øvrige støttede boligformer.
Almene familieboliger, ungdomsboliger og ældreboliger Som udgangspunkt overføres de gældende bestemmelser om udformning,  

 kvalitet og størrelse for de almennyttige boliger til den almene bolig.
Den kommende bygningsmasse vil dog ikke kunne være så fleksibel, at  

 samtlige boliger kan benyttes af alle boligtagere.
Det foreslås derfor, at  

 kommunalbestyrelsen - ud fra en konkret behovsvurdering svarende til de  

 gældende regler - kan stille krav om, at en vis andel af boligerne opføres  

 som særligt egnede for unge, ældre og personer med handicap.
Disse boliger  

 skal afmærkes som henholdsvis almene ungdomsboliger og almene  

 ældreboliger . De øvrige boliger afmærkes som almene  

 familieboliger . Afmærkningen skal ske samtidig med kommunalbestyrelsens  

 tilsagn om offentlig støtte, idet mærkningen får afgørende betydning i  

 forhold til udlejning og kommunal anvisning, jf. nærmere under punkt II.
Er  

 boligerne ikke afmærket som enten ungdoms- eller ældreboliger, betragtes  

 (mærkes automatisk) de som almene familieboliger.
 Almene ældreboliger (boliger, der er særligt egnede til ældre og personer  

 med handicap, herunder plejeboliger) er karakteriseret ved, at de som minimum  

 opfylder tidssvarende og hensigtsmæssige indretnings- og funktionskrav for  

 disse særlige befolkningsgrupper.
 Almene ungdomsboliger karakteriseres alene ved en fastsat arealgrænse på  

 50 m2. Der stilles dog ikke krav om særskilt køkken til ungdomsboliger.
 Det kan bemærkes, at det efter de foreslåede regler vil være muligt at  

 afmærke en hel afdeling eller blok som henholdsvis almene ungdoms- eller  

 ældreboliger, således som det i dag er muligt ved opførelse af eksempelvis  

 ungdomsboligbebyggelser og ældreboligbebyggelser.
Finansiering Det forudsættes, at der skal gælde samme finansierings- og støtteregler  

 for alle almene boliger, uanset mærkningen af den enkelte bolig.
Den  

 foreslåede finansiering svarer til den nuværende finansierings- og  

 støttemodel for almennyttige boliger og ældreboliger, der blev indført pr. 1.  

 januar 1994. Anskaffelsesudgifterne for den almene bolig foreslås derfor  

 finansieret på følgende måde:
Beboernes andel af ydelsesbetalingen på indekslånet vil i lighed med de  

 eksisterende regler for almennyttigt byggeri og ældreboliger blive fastsat  

 til 1,978 pct. af den regulerede hovedstol halvårligt.
Den resterende del vil  

 blive dækket af ydelsesstøtte fra stat (80 pct.) og kommune (20 pct.).
Denne finansiering indebærer imidlertid, at lejen i nyetablerede almene  

 ungdomsboliger i forhold til den nuværende ungdomsboligfinansiering vil stige  

 med ca. 290 kr. om måneden.
Der foreslås på den baggrund indført et særligt  

 ungdomsboligbidrag til nedbringelse af lejen.
Bidraget foreslås for 1997  

 fastsat til 290 kr. pr. måned med en løbende regulering i forhold til løn- og  

 prisudviklingen.
Udgifterne til ungdomsboligbidraget fordeles mellem stat og  

 kommune på samme måde som udgifter til ydelsesstøtten.
Bidraget udbetales  

 alene, hvis den almene ungdomsbolig er beboet af en person fra den  

 berettigede personkreds, jf. også under pkt.
II.
Den foreslåede finansiering indebærer også som noget nyt, at der fremover  

 skal betales beboerindskud i ungdomsboliger.
Dette svarer imidlertid i  

 væsentligt omfang til den ydelse, som i dag skal præsteres i en ungdomsbolig  

 i form af depositum på op til 3 mdr.'s leje og forudbetalt leje, ligeledes op  

 til 3 mdr.'s leje, dvs. i alt op til 6 mdr.'s leje.
Samtidig får boligtageren  

 nu mulighed for at opnå et statsligt beboerindskudslån, således som det i dag  

 er gældende for almennyttige boliger og ældreboliger.
Boligtageren i  

 ungdomsboliger har i dag ikke mulighed for at opnå beboerindskudslån til  

 betaling af depositum og forudbetalt leje.
De nugældende principper for styringen af anskaffelsesudgifterne - et  

 omdrejningspunkt for det samlede nybyggeri og vejledende rammebeløb for de  

 enkelte byggerier - foreslås opretholdt uændret.
Den eksisterende vejledende  

 rammebeløbsordning har været drøftet i det tidligere omtalte Fase II-udvalg.  

 I udvalgets 2. delrapport fra december 1995 fremlægges således en række  

 overvejelser om mulige ændringer i ordningen.
De statslige repræsentanter i  

 udvalget har imidlertid ikke kunnet anbefale, at der på nuværende tidspunkt  

 gennemføres nogen større ændringer af den vejledende rammebeløbsordning.
 Som baggrund herfor er peget på det forholdsvis begrænsede  

 erfaringsgrundlag, som hidtil er indvundet med ordningen, samt hensynet til  

 den aktuelle konjunktursituation, jf. at der i en periode som den nugældende  

 med højkonjunktur er behov for stor tilbageholdenhed med at ophæve tiltag,  

 som kan modvirke de tendenser til prisglidning, der ofte vil gøre sig  

 gældende i en situation med høj kapacitetsudnyttelse i byggesektoren.
Organisering Organisationsformen for det støttede byggeri har betydning for 3 afgørende  

 forhold: Muligheden for at opnå økonomisk støtte, såfremt byggeriet kommer i  

 vanskeligheder, beboernes indflydelse samt bygningsejerens mulighed for at  

 opsamle administrativ erfaring.
 Det er i den sammenhæng fundet helt afgørende, at der etableres en  

 organisationsform, der sikrer, at det støttede byggeri fortsat opføres som  

 selvstændige enheder med vandtætte skotter imellem, således at en afdelings  

 eventuelle dårlige økonomi ikke får konsekvenser for andre afdelinger.
 Det foreslås på den baggrund, at nybyggeriet af almene boliger som  

 hovedregel kun kan forestås af en almen boligorganisation med selvstændige  

 afdelinger i lighed med den organisationsform, der i dag kendes fra det  

 almennyttige område.
Det har imidlertid været af afgørende betydning for de kommunale  

 organisationer, at boliger, der er særligt egnede for ældre og handicappede  

 (almene ældreboliger, herunder plejeboliger), fortsat skal kunne opføres og  

 drives i kommunalt regi.
Dette skal ses i sammenhæng med den forpligtelse,  

 kommunerne har til at tilvejebringe sådanne boliger.
Det foreslås derfor, at  

 kommunerne - som en undtagelse fra den almene boligorganisation - får  

 mulighed for at opføre og drive almene ældreboliger.
Amtskommunerne vil på  

 samme måde fortsat kunne opføre og drive boliger til personer med vidtgående  

 fysiske og psykiske handicap, nu blot også som almene ældreboliger.
Efter de gældende regler kan ældreboliger i dag - udover af almennyttige  

 boligselskaber, kommuner og amtskommuner - opføres af selvejende  

 institutioner og pensionskasser.
Ungdomsboliger kan på samme måde opføres af  

 selvejende institutioner.
 Som baggrund for forslaget om at begrænse organisationsformerne peges der  

 i redegørelsen fra Fase II-udvalget på flere forhold:
 For det første viser erfaringerne fra de organisationsformer, der kendes  

 fra det eksisterende støttede byggeri i dag, at en opbygning i fortrinsvis  

 store boligselskaber med afdelinger frem for små selvstændige selskaber har  

 betydet, at selskaberne har opnået en administrativ erfaring samt haft  

 mulighed for en mere rationel drift, i modsætning til de selvejende  

 institutioner, som typisk har været små.
Endvidere viser erfaringerne, at de selvejende institutioners opbygning  

 kan indebære, at den enkelte institution er økonomisk mere sårbar end en  

 afdeling under et boligselskab.
En afdeling af et boligselskab har via den  

 solidariske opbygning mulighed for økonomisk bistand i tilfælde af  

 vanskeligheder, herunder mulighed for at få lån eller tilskud fra  

 organisationens dispositionsfond eller arbejdskapital eller få tilskud fra  

 landsbyggefonden.
 For så vidt angår selvejende institutioner med bygge- og boligformål, har  

 erfaringerne fra de seneste år i øvrigt vist, at det kun er en yderst  

 begrænset - og stadig faldende - del af ungdomsboligerne, der opføres af  

 selvejende ungdomsboliginstitutioner.
Alle, der opfylder nærmere fastsatte betingelser (de samme betingelser,  

 som i dag gælder for godkendelse af almennyttige boligselskaber), vil  

 imidlertid efter forslaget kunne godkendes af kommunalbestyrelsen som en  

 almen boligorganisation.
Det vil derfor være en oplagt mulighed for  

 initiativtagerne til de tidligere selvejende institutioner - både for så vidt  

 angår ældre- som ungdomsboliger - i stedet at tage initiativ til oprettelse  

 af en almen boligorganisation.
Om pensionskasserne vurderes det i redegørelsen, at deres interesse for at  

 forestå byggeri af almene boliger - ligesom deres interesse efter de  

 nugældende regler - formentligt vil være meget begrænset.
Pensionskassernes  

 overordnede formål er at opnå et kapitalafkast af investeringerne, hvilket  

 ikke er muligt ved investering i alment byggeri, da det er en forudsætning  

 for dette byggeri, at det ikke er muligt at overføre et eventuelt  

 driftsoverskud fra det støttede byggeri til bygherren/driftsherren.
Det  

 støttede byggeri skal samtidig fortsat løse boligsociale problemer, hvorfor  

 boligerne ikke vil kunne forbeholdes pensionskassernes medlemmer.
Såfremt  

 pensionskasserne fremover ønsker at opføre støttet byggeri, kan dette kun ske  

 ved, at der etableres en almen boligorganisation.
En sådan fastsættelse af bygherrekredsen udelukker ikke den fortsatte  

 væsentlige kommunale indflydelse på det støttede byggeri.
Uafhængig af  

 initiativtageren vil den enkelte kommunalbestyrelse stadig have indflydelse  

 som følge af reglerne om bl.a. tilsagnsgivning, tilsyn, finansiering og  

 kommunal anvisning.
 Endvidere vil kommunalbestyrelsen som nævnt fortsat kunne opføre og drive  

 bebyggelser, der består af almene ældreboliger, herunder plejeboliger.  

 Kommunalbestyrelsen vil også selv kunne tage initiativ til at oprette en  

 almen boligorganisation.
 Det er udvalgets opfattelse, at en organisationsform som den foreslåede  

 vil medføre den størst mulige forenkling og harmonisering, idet der for  

 størstedelen af det støttede byggeri vil gælde samme regler.
Der foreslås i øvrigt en række ændringer i organiseringen af  

 boligorganisationerne på grundlag af redegørelsen om udvidelse af  

 beboerdemokratiet, jf. nærmere under pkt.
IV.
II. Øget fleksibilitet ved udlejning og anvisning af almene  

 boliger Det er en underliggende forudsætning bag forslaget, at almene boliger, der  

 opføres og drives med offentlig støtte, fortsat skal løse boligsociale  

 opgaver af den karakter, der kendes i dag.
Der eksisterer i dag forskellige udlejningsregler for henholdsvis  

 almennyttige boliger, ungdomsboliger, ældreboliger og lette kollektivboliger,  

 der afspejler de forskellige personkredse og behov, som de enkelte boligtyper  

 dækker.
Uanset etableringen af den almene bolig til afløsning af de nævnte  

 boligtyper og ønsket om videst mulig ensartethed i regelsættet, tilsiger  

 hensynet til de forskellige målgrupper, at de eksisterende forskelle i  

 udlejningsreglerne i væsentligt omfang opretholdes.
 For den almene familiebolig foreslås det således, at udlejningsreglerne i  

 hovedtræk fastsættes som efter de gældende regler for almennyttige boliger,  

 dvs. efter ventelisteprincippet med visse fortrinsrettigheder for  

 børnefamilier og beboere, der samtidig afgiver en lejlighed i den almene  

 boligorganisation.
For at give ældre og personer med (mindre) handicap mulighed for at søge  

 ældrevenlige boliger - også selv om de ikke opfylder kommunens krav til at  

 blive visiteret til en egentlig ældrebolig - kommer ventelisteprincippet som  

 udgangspunkt også til at gælde for de tidligere ældreegnede almennyttige  

 boliger og almennyttige boliger klausuleret for ældre og handicappede.
For at  

 sikre, at boliger, der hidtil har været en del af kommunernes ældrepolitik,  

 fortsat skal være det, foreslås det, at boligorganisationen kan indgå aftale  

 med kommunalbestyrelsen om, at de tidligere klausulerede boliger fortsat skal  

 udlejes efter ventelister, men med fortrinsret for ældre og handicappede - en  

 »ældreventeliste«.
De gældende regler for kommunal anvisning af almennyttige boliger og  

 ungdomsboliger foreslås på tilsvarende måde at gælde for almene  

 familieboliger og ungdomsboliger, idet kommunen dermed bevarer dette redskab  

 til løsning af boligsociale problemer.
Kommunerne vil således som minimum  

 kunne overtage anvisning af 25 pct. af de ledige almene familie- og  

 ungdomsboliger, og kan efter aftale med boligorganisationen overtage  

 anvisningsretten til yderligere et antal boliger (helt op til 100 pct. af  

 boligerne).
 For den almene ungdomsbolig foreslås i lighed med de gældende regler for  

 ungdomsboliger, at udlejningen sker til unge under uddannelse eller unge med  

 særligt behov, idet anvisningsretten til almene ungdomsboliger fortsat kan  

 overlades til et indstillingsudvalg.
 For den almene ældrebolig foreslås ligeledes i lighed med de gældende  

 regler for ældreboliger, at kommunen sikres fuld anvisningsret, og at  

 tildeling således ikke sker efter et ventelisteprincip, men efter behov.  

 Kommunen kan endvidere beslutte, at almene ældreboliger skal udlejes af den  

 almene boligorganisation efter særlige kriterier, der aftales mellem kommunen  

 og boligorganisationen.
Efter de gældende regler kan ungdoms- og ældreboliger alene udlejes til  

 den berettigede personkreds.
Hvis boligerne ønskes udlejet til andre,  

 forudsætter det indfrielse af den indestående belåning, ligesom den direkte  

 støtte bortfalder.
Dette har i flere tilfælde vist sig usmidigt og har  

 indebåret tab for stat og kommune.
Dette system foreslås nu ændret, således at der bliver bedre muligheder  

 for at ændre anvendelsen af de enkelte boliger, alt efter behovet i konkrete  

 perioder.
I sammenhæng med etableringen af en boligtype vurderes denne  

 fleksibilitet i anvendelsen at give kommunerne langt bedre muligheder for  

 løbende at kunne tilpasse boligforsyningen til det konkrete behov.
 Konkret foreslås følgende muligheder for en ændret anvendelse:
- Hvis almene ungdoms- eller ældreboliger i en kortere periode ikke kan  

 lejes ud til den berettigede personkreds, kan kommunen se bort fra den  

 særlige mærkning som ungdoms- henholdsvis ældrebolig, således at boligerne  

 kan udlejes efter det almindelige ventelistesystem.
Udlejningen til andre end  

 den berettigede personkreds skal som udgangspunkt, så vidt muligt ske for en  

 tidsbegrænset periode, idet afgørelsen dog vil afhænge af den konkrete  

 situation.
De pågældende boliger skal ved ledighed igen lejes ud til den  

 berettigede personkreds, hvis det er muligt, da boligerne ikke af denne årsag  

 mister deres mærkning.
- Hvis det konstateres, at der generelt ikke er efterspørgsel efter almene  

 ungdoms- eller ældreboliger fra den berettigede personkreds, kan kommunen  

 beslutte, at boligerne skal udlejes af den almene boligorganisation til andre  

 boligsøgende.
Udlejningen vil i disse tilfælde ske uden tidsbegrænsning.  

 Kommunen kan dog til enhver tid beslutte, at boligerne ved ledighed igen skal  

 udlejes enten efter anvisningsret eller efter særlige kriterier.
Endelig kan  

 kommunalbestyrelsen beslutte, at boligerne fremover skal mærkes som almene  

 familieboliger, almene ungdomsboliger eller almene ældreboliger.
 Det bemærkes, at hvis en nybygget almen ungdomsbolig udlejes til andre end  

 den berettigede personkreds, bortfalder det særlige ungdomsboligbidrag til  

 den pågældende bolig i lejeperioden.
 Som en følge af harmoniseringsbestræbelserne foreslås det endeligt, at der  

 indføres kommunal garanti (med 100 pct. statsrefusion) i forbindelse med  

 udlejning til flygtninge i almene ungdomsboliger, i lighed med de gældende  

 regler for almennyttige boliger.
 For de selvejende ungdoms- og ældreboliginstitutioner, der ikke omdannes  

 til en almen boligorganisation, jf. nedenfor, vil der fortsat ikke kunne ske  

 udlejning til andre end målgruppen, med mindre det sker for at imødegå  

 væsentlige udlejningsvanskeligheder.
III.
Omdannelse af eksisterende støttet byggeri samt nye  

 ombygningsregler For det eksisterende byggeri indebærer forslaget, at der pr. 1. januar  

 1997 sker en automatisk omdannelse af samtlige almennyttige boliger (herunder  

 almennyttige ungdomsboliger, almennyttige ældreboliger og almennyttige lette  

 kollektivboliger), ligesom det foreslås, at kommunale og amtskommunale  

 ældreboliger automatisk omdannes til kommunale og amtskommunale almene  

 ældreboliger.
 Endvidere åbnes der mulighed for frivillig omdannelse af selvejende ældre-  

 og ungdomsboliginstitutioner samt selvejende lette  

 kollektivboliginstitutioner.
Baggrunden for, at der ikke foreslås en automatisk omdannelse af de  

 selvejende institutioner er bl.a., at der ville være en række ejendomsretlige  

 problemer forbundet hermed.
Dette vurderes ikke at være tilfældet, for så  

 vidt angår de almennyttige boligselskaber, idet den almene boligorganisations  

 form ligger meget tæt på den måde, de almennyttige boligselskaber i dag er  

 organiseret på, ligesom den almene boligorganisations formål er det samme som  

 de almennyttige selskabers.
Endvidere videreføres de nuværende principper om  

 beboerflertal, jf. pkt.
IV.
Der eksisterer også i dag en mulighed for, at de selvejende institutioner  

 kan omdannes til en afdeling under et almennyttigt boligselskab, uden at der  

 samtidig skal ske indfrielse af indestående belåning, ligesom den løbende  

 direkte støtte i disse tilfælde fortsætter.
Med forslaget åbnes der mulighed  

 for, at den frivillige omdannelse til en almen boligorganisation på  

 tilsvarende måde kan ske uden ændringer i belåningen og støtteforholdene.
 Ved omdannelse til en almen boligorganisation bliver de pågældende boliger  

 som udgangspunkt omfattet af de regler, som gælder for almene boliger.  

 Grundtanken er således, at der kommer til at gælde fuldstændigt ens regler  

 for alle almene boliger, uanset om de er etableret ved nybyggeri/ombygning  

 eller er omdannet fra selvejende institutioner.
De omdannede selvejende institutioner vurderes at kunne opnå en række  

 fordele ved en frivillig omdannelse til en almen boligorganisation og hermed  

 ved sammenlægning til større enheder.
Det må bl.a. antages, at en (større)  

 almen boligorganisation ikke vil være så økonomisk sårbar som de selvejende  

 institutioner, og at der vil kunne sikres en rationel drift.
I det omfang, en  

 institution bliver omdannet til en afdeling under en eksisterende  

 boligorganisation, eller flere institutioner fælles lader sig omdanne til en  

 boligorganisation, vil institutionerne videre kunne opnå fordelen af støtte  

 fra den fælles dispositionsfond.
Endelig vil det som et meget væsentligt punkt gælde, at institutionerne  

 ved en omdannelse bliver omfattet af Boligselskabernes Landsbyggefonds virke  

 (der pr. 1. januar 1997 foreslås omdannet til Landsbyggefonden, jf. pkt.
V),  

 og således får mulighed for at modtage støtte herfra.
Det skal dog bemærkes,  

 at uanset at samtlige almene boligorganisationer - såvel nyopførte som  

 eksisterende boligtyper, der omorganiseres til en almen boligorganisation - i  

 princippet må anses for at være omfattet af Landsbyggefondens virke, medfører  

 det ikke en automatisk forpligtelse for Landsbyggefonden til at yde støtte i  

 forbindelse med økonomiske vanskeligheder.
En sådan forpligtelse ville kunne  

 medføre, at fondens muligheder for at yde økonomisk støtte blev fuldstændig  

 »drænet« af enkelte meget dårligt funderede nytilkomne  

 boligorganisationer.
Landsbyggefonden vil som udgangspunkt som forudsætning  

 for at yde støtte stille krav om, at der i forbindelse med omdannelsen til en  

 almen boligorganisation har været et driftsresultat i balance.
 En omdannelse kan dog ikke udelukkes i nogle tilfælde at medføre en  

 begrænset stigning i lejeniveauet, bl.a. som følge af krav om indbetaling til  

 boligorganisationens dispositionsfond og kravet om indbetaling til  

 Landsbyggefonden, såfremt institutionen er taget i brug før 1. januar 1970.
 Det vil som nævnt være op til den enkelte institution at afgøre, hvorvidt  

 det forekommer hensigtsmæssigt at blive omdannet.
 Der foreslås endvidere nye harmoniserede regler for finansieringen af  

 ombygninger af eksisterende almene boliger dvs. tidligere almennyttigt  

 byggeri eller omdannede selvejende institutioner, dels ved ombygning med  

 henblik på ændret anvendelse, dels ved større renoveringer:
 - Større ombygninger/renoveringer af almene familieboliger og almene  

 ældreboliger foreslås (fortsat) finansieret med støtte fra Landsbyggefonden.
 - For alle almene boliger (uanset mærkning), der ombygges med henblik på  

 ændret anvendelse (udlejning til en anden målgruppe), etableres der adgang  

 til, at eksisterende finansiering kan forblive indestående, samt at  

 eksisterende støtte bibeholdes, idet støtten dog nedjusteres, hvis der er  

 tale om ungdomsboliger på grund af ungdomsboligernes højere subsidieniveau.
- Almene ungdomsboliger foreslås fortsat at skulle kunne ombygges efter de  

 nugældende særlige finansieringsregler for ungdomsboliger, såfremt boligerne  

 forbeholdes målgruppen.
Ved ombygning med henblik på udlejning som almene  

 familie- og ældreboliger skal ombygningen finansieres efter reglerne om  

 nybyggeri.
- Ombygning og byggeskadeudbedring af lette kollektivboliger, der er  

 organiseret som alment byggeri, vil kunne finansieres med støtte fra  

 Landsbyggefonden.
Der har ikke tidligere været mulighed for at yde støtte til  

 ombygning af lette kollektivboliger, hvis de pågældende ikke var  

 almennyttige.
For de selvejende institutioner, der ikke vælger at blive omdannet, vil  

 der som udgangspunkt ikke ske nogen ændringer i de gældende regler fastlagt i  

 boligbyggeriloven og ældreboligloven.
Disse institutioner vil heller ikke  

 opnå de fordele, der vil gælde for omdannede institutioner.
Som det fremgår  

 af pkt. 0. foreslås de nævnte love delvist ophævet, idet de dog skal finde  

 anvendelse for de institutioner, der vælger ikke at blive omdannet.
IV.
Udvidelse af beboerdemokratiet og begrænsning af  

 kommunalbestyrelsens mulighed for at vælge medlemmer af boligorganisationens  

 bestyrelse Arbejdsgruppen om udvidelse af beboerdemokratiet i det almennyttige  

 boligbyggeri, jf. indledningen til de almindelige bemærkninger, fremlagde i  

 sin redegørelse fra oktober 1995 en række forslag til udvidelse af beboernes  

 muligheder for at øve indflydelse på boligselskabernes drift.
 For de almene boligorganisationer foreslås på den baggrund en række  

 ændringer i struktur mv. i forhold til de nugældende regler for de  

 almennyttige boligselskaber:
De gældende selskabsformer - selvejende boligselskaber,  

 andelsboligforeninger og garantiselskaber - foreslås bibeholdt, således at  

 disse dog fremover efter den automatiske omdannelse benævnes henholdsvis  

 selvejende almene boligorganisationer, almene andelsboligorganisationer og  

 almene garantiorganisationer.
Det foreslås, at der fortsat ikke skal kunne  

 oprettes nye garantiorganisationer.
 Der foreslås imidlertid ud over en væsentlig udvidelse af  

 beboerdemokratiet en betydelig harmonisering af regelsættet for de tre typer  

 af boligorganisationer, således at der i videst muligt omfang skabes  

 parallelitet og sammenlignelighed organisationerne imellem.
Efter forslaget skal øverste myndighed for både selvejende  

 boligorganisationer og garantiorganisationer således være et repræsentantskab  

 bestående af organisationsbestyrelsen (hvor der er beboerflertal) samt  

 repræsentanter for afdelingsbestyrelserne.
For de nugældende selvejende  

 boligselskaber er kommunalbestyrelsen øverste myndighed, mens en  

 generalforsamling bestående af garanterne er øverste myndighed for de  

 nuværende garantiselskaber, og forslaget indebærer dermed en betydelig  

 udvidelse af beboernes indflydelse.
For de selvejende organisationers  

 vedkommende følges dette endvidere op af begrænsninger i kommunalbestyrelsens  

 muligheder for at indgå i organisationens bestyrelse, jf. herom nedenfor.
 Idet garanternes indflydelse på garantiorganisationernes drift dermed  

 bliver mindre end hidtil, foreslås der indført en adgang for de garanter, der  

 måtte ønske det, til inden den 1. januar 2000 at kræve deres garantibeviser  

 overtaget af boligorganisationen.
For de almene andelsboligorganisationer foreslås det, at disse - som efter  

 de nugældende regler for almennyttige andelsboligforeninger - får valget  

 mellem en generalforsamling bestående af medlemmerne og et valgt  

 repræsentantskab, bestående af organisationens bestyrelse og repræsentanter  

 for afdelingsbestyrelserne som øverste myndighed.
Tilsvarende foreslås at  

 gælde for de almene andelsorganisationer.
 For så vidt angår de almennyttige forretningsførerorganisationer, foreslås  

 det, at den øverste myndighed skal være et repræsentantskab, samt at beboerne  

 i datterorganisationer og administrerede organisationer på samme måde sikres  

 flertal i forretningsførerorganisationernes bestyrelse.
Reglerne om, hvilke kompetencer der henhører under de enkelte  

 boligorganisationsorganer, foreslås samtidig præciseret.
Som hovedprincip  

 foreslås således fastlagt en række »minimumskompetencer« for den  

 øverste myndighed (hvor beboerne altid vil have det absolutte flertal), som  

 myndigheden ikke kan delegere til en organisationsbestyrelse.
Som eksempel på  

 disse minimumskompetencer kan nævnes godkendelse af organisationens regnskab,  

 beslutning om egen eller fremmed forretningsførelse, valg af alle eller  

 flertallet af medlemmerne i organisationens bestyrelse samt valg af revisor.
Den øverste myndighed vil herudover til enhver tid kunne beslutte, at en  

 kompetence, som henhører under organisationsbestyrelsen, skal udøves af den  

 øverste myndighed.
Den øverste myndighed kan dog fortsat ikke tiltage sig  

 kompetencer, som vedrører de enkelte afdelinger, og som er tillagt de  

 beboerdemokratiske organer (afdelingsbestyrelse og afdelingsmøde).
Den øverste myndighed vil som noget nyt kunne beslutte, at en række  

 kompetenceområder delegeres til selskabsbestyrelsen alt efter de konkrete  

 lokale forhold, således at der bliver valgfrihed for øverste myndighed, om  

 den ønsker kompetencen eller ej.
Som eksempel kan nævnes beslutning om  

 iværksættelse af nyt byggeri og beslutning om sammenlægning af afdelinger (de  

 involverede afdelinger skal dog fortsat også godkende en sammenlægning).
For at udvide beboernes indflydelse på afdelingens forhold foreslås det,  

 at afdelingsmødet i en almen boligafdeling også skal godkende budgettet for  

 afdelingen, hvor det efter de nugældende regler alene er regnskabet, som skal  

 godkendes af afdelingsmødet.
Ved at få kompetence allerede i budget- og  

 planlægningsfasen sikres beboerne således en mere reel indflydelse på  

 udviklingen, end hvis der alene - som efter de nugældende regler - er tale om  

 en godkendelse af allerede foretagne dispositioner.
Organisationsbestyrelsen  

 vil dog fortsat have ansvaret for afdelingens dispositioner og økonomiske  

 forhold.
 Er der ikke enighed mellem afdelingsmødet og organisationsbestyrelsen om  

 budgettet, skal organisationsbestyrelsen forelægge budgettet til  

 kommunalbestyrelsens afgørelse.
 For at fremme beboernes deltagelse i beslutningsprocesserne lægges der i  

 forslaget op til delegation af visse kompetencer fra afdelingsbestyrelsen til  

 mindre decentrale enheder; en opgang, en blok eller en del af en afdeling.  

 Som eksempel på beslutninger, der gives mulighed for at overlade til de  

 mindre enheder, kan nævnes brug af fælleslokaler, mindre  

 vedligeholdelsesarbejder og etablering/vedligeholdelse af legepladser.
Udover de nævnte elementer påtænkes det at udmønte en række af forslagene  

 fra den nævnte arbejdsgruppe i bekendtgørelsesform.
Af hovedændringer i  

 forhold til de i dag gældende regler for almennyttige boligselskaber kan  

 nævnes krav om skriftlige og offentligt tilgængelige forretningsføreraftaler  

 med fastsættelse af klare opsigelsesregler samt krav om afholdelse af  

 repræsentantskabsmøde, når et nærmere antal medlemmer af repræsentantskabet  

 ønsker det.
 Som en naturlig følge af forslagene om udvidelse af beboerdemokratiet  

 foreslås endvidere visse begrænsninger i kommunalbestyrelsens direkte styring  

 af boligorganisationerne.
I sammenhæng med forslaget om at erstatte kommunalbestyrelsen som øverste  

 myndighed foreslås således, at kommunalbestyrelsen kun kan udpege medlemmer  

 til bestyrelsen, hvis repræsentantskabet forinden har truffet en direkte  

 beslutning herom i form af en vedtægtsbestemmelse.
I den kommende  

 normalvedtægt, som udarbejdes af Boligministeriet (som gælder, hvis ikke  

 andet vedtages), vil kommunalbestyrelsen således ikke have adgang til at  

 udpege medlemmer til bestyrelsen.
Samtidig foreslås, at borgmestre og kommunale embedsmænd med tæt  

 tilknytning til det kommunale tilsyn ikke længere kan være medlem af en almen  

 boligorganisations bestyrelse.
Spørgsmålet om borgmestres - og  

 kommunalbestyrelsesmedlemmer i det hele taget - mulige dobbeltrolle som både  

 øverste myndighed og medlem af et boligselskabs (en boligorganisations)  

 bestyrelse har været genstand for en del drøftelser gennem de senere år.
Spørgsmålet blev på den baggrund også inddraget i kommissoriet for den  

 omtalte arbejdsgruppe om beboerdemokrati.
Arbejdsgruppen påpeger i sin  

 redegørelse, at der er en række fordele forbundet med  

 kommunalbestyrelsesmedlemmers deltagelse i bestyrelsesarbejdet, såvel for  

 boligselskabet som for kommunen, idet der dels opnås et tættere samspil  

 kommune og selskab imellem til bl.a. løsning af boligsociale opgaver, dels  

 skabes bedre vilkår for kommunens tilsyn, jf. at eventuelle problemer hurtigt  

 kan komme til kommunens kendskab.
Arbejdsgruppen foreslog på den baggrund, at  

 der ikke foretages ændringer i kommunalbestyrelsens adgang til at deltage i  

 bestyrelsesarbejdet.
I de efterfølgende politiske overvejelser er det imidlertid fundet, at der  

 gør sig særlige inhabilitetsproblemer gældende i relation til selve  

 borgmesterens deltagelse i bestyrelsesarbejdet.
Borgmesteren vil således for  

 det første i sin egenskab af formand for kommunalbestyrelsen være medvirkende  

 til at træffe beslutning i en række forhold vedrørende selskabets  

 (boligorganisationens) virksomhed.
I alle væsentlige sager vil borgmesteren i  

 sin samtidige egenskab af bestyrelsesmedlem som udgangspunkt være inhabil, og  

 det forekommer i den forbindelse ikke hensigtsmæssigt, at borgmesteren til  

 stadighed må indkalde en suppleant.
For det andet kan der være problemer tilknyttet borgmesterens rolle som  

 daglig leder af for den kommunale forvaltning.
I en lang række kommuner er en  

 stor del af kommunalbestyrelsens kompetence delegeret til forvaltningen,  

 ligesom alle sager, hvori kommunalbestyrelsen træffer afgørelsen, forberedes  

 i forvaltningen.
Det kan i den forbindelse ikke udelukkes, at forvaltningens  

 afgørelser i nogen grad kan blive påvirket af det forhold, at forvaltningens  

 daglige leder er medlem af selskabets (boligorganisationens) bestyrelse.
 Af samme grund vil der også være en række mulige habilitetsspørgsmål i  

 tilknytning til de kommunale embedsmænd, som har en tæt forbindelse til  

 udøvelsen af kommunens tilsyn med selskaberne (boligorganisationerne). For  

 disse embedsmænd vil det samtidig gælde, at der ikke er samme gennemsigtighed  

 omkring deres arbejdsforhold, som der vil være omkring  

 kommunalbestyrelsesmedlemmers arbejde.
Ved den administrative udmøntning foreslås fastsat særlige regler om de  

 procedurer, der skal iagttages i forbindelse med valg af  

 kommunalbestyrelsesmedlemmer til en boligorganisations bestyrelse.
Det  

 foreslås herunder fastsat, at der ved nyvalg af bestyrelsesmedlemmer i  

 organisationsbestyrelser med kommunal repræsentation aktivt vejledes om  

 retsvirkninger af en kommunal repræsentation, herunder om forholdet til den  

 kommunale tilsynsforpligtelse, samt om bestyrelsesansvaret, hvor der ikke vil  

 være forskel på et kommunalbestyrelsesvalgt medlems og et beboervalgt  

 bestyrelsesmedlems selskabsretlige ansvar.
V.
Videreførsel af Boligselskabernes Landsbyggefond som  

 Landsbyggefonden Efter de nugældende regler er der for de almennyttige boligselskaber  

 etableret en fond, Boligselskabernes Landsbyggefond, der yder økonomisk og  

 sagkyndig bistand til boligselskaberne.
Boligselskabernes Landsbyggefond  

 udgør et økonomisk sikkerhedsnet og skaber samtidig en økonomisk solidaritet  

 mellem de almene boligorganisationer.
Fondens midler tilvejebringes via  

 pligtmæssige indbetalinger fra de almennyttige boligselskaber.
En lang række  

 af de sagsområder, som fonden beskæftiger sig med, vedrører komplekse  

 problemstillinger, og der er bl.a. af denne grund i fonden opsamlet en  

 ekspertise i boligselskabers økonomiske forhold.
 Det foreslås på den baggrund, at Boligselskabernes Landsbyggefond  

 videreføres under navnet Landsbyggefonden.
Fondens virksomhedsområde vil være samtlige almene boligorganisationer,  

 herunder også de boligorganisationer, der etableres ved omdannelse fra  

 selvejende institutioner.
Dette medfører imidlertid ikke en automatisk  

 forpligtelse for Landsbyggefonden til at yde støtte i forbindelse med  

 økonomiske vanskeligheder.
Det er fortsat Landsbyggefonden selv, der afgør om  

 og i hvilket omfang, der i konkrete tilfælde skal ydes støtte til økonomisk  

 nødlidende boligorganisationer.
Økonomiske konsekvenser Selvom sigtet med indførelsen af den almene bolig primært er forenkling og  

 harmonisering, vil nogle af de enkeltforslag, som er led heri, kunne føre til  

 ændrede offentlige udgifter vedr. de forskellige former for direkte støtte,  

 der ydes til den støttede lejeboligsektor.
Det drejer sig såvel om den  

 generelle »murstensstøtte« i form af grundkapital og forskellige  

 former for »rentestøtte« vedr. realkreditbelåningen som om  

 individuel boligstøtte i form af boligsikring, boligydelse og  

 beboerindskudslån.
 Nedenfor belyses først de økonomiske konsekvenser for det offentlige af  

 den øgede fleksibilitet , som indførelsen af den almene bolig  

 indebærer, og dernæst konsekvenserne for de offentlige udgifter af følgende  

 enkeltforslag:
- Harmonisering af finansierings- og støtteregler for nyetablerede almene  

 ungdomsboliger - Udvidelse af adgang til fravigelse af maximalbestemmelser i  

 boligstøtteloven - Indførelse af kommunal garanti for flygtninge i almene ungdomsboliger - Ombygning af almene ungdomsboliger til familie- og ældreboliger - Nedsættelse af beboerindskuddet i lette kollektivboliger - Opkrævning af pligtmæssige bidrag og dispositionsfondsbidrag - Videreførsel af Landsbyggefonden Ved belysningen af de økonomiske konsekvenser af disse forslag er det  

 forudsat, at der efterfølgende fremsættes forslag om ændring af  

 boligstøtteloven og realkreditloven.
Generelt bemærkes, at indførelsen af den almene bolig ikke forventes at  

 påvirke den gennemsnitlige boligstørrelse for nyetablerede boliger  

 nævneværdigt.
Målet med den almene bolig er ikke, at alle boliger skal kunne  

 anvendes af alle befolkningsgrupper, dvs. »fysisk fleksibilitet«.  

 Det er først og fremmest »organisatorisk fleksibilitet«, der  

 tilstræbes.
Øget fleksibilitet som følge af indførelsen af den almene bolig De muligheder for en mere fleksibel udnyttelse af den støttede  

 lejeboligmasse, som forslaget samlet åbner for, skønnes i begrænset omfang at  

 påvirke nybyggeriet i nedadgående retning.
 Hvis det med en betydelig usikkerhed skønnes, at der fra 1997 og frem vil  

 blive givet tilsagn til 50 boliger mindre pr. år i forhold til det antal, som  

 der ville være blevet givet tilsagn til uden indførelsen af den almene  

 bolig, vil de offentlige mindreudgifter til kommunal grundkapital og  

 ydelsesstøtte i perioden 1997-2000 udgøre:
 Ved beregningen heraf er det forudsat, at anskaffelsessummen pr. bolig  

 udgør 700.000 kr., og at indekslån optages til kurs 87 i løbet af godt et år  

 efter udgangen af tilsagnsåret.
Harmonisering af finansierings- og støtteregler for nyetablerede  

 almene ungdomsboliger Som led i indførelsen af den almene bolig foreslås, at der sker en fuld  

 harmonisering af finansieringen og støtten i nybyggeriet, jf. afsnit I  

 ovenfor.
 Ved etablering af almene ungdomsboliger vil således 2 pct. af  

 anskaffelsessummen blive finansieret med beboerindskud, og  

 beboerbetalingsprocenten på indekslånet vil som for almene familie- og  

 ældreboliger udgøre 1,978. Forhøjelsen af beboerbetalingen vedr. ydelsen på  

 indekslånet vil isoleret set medføre offentlige mindreudgifter til  

 ydelsesstøtte, som på årsbasis udgør ca. 3.500 kr. pr. nyetableret almen  

 ungdomsbolig (1-rums).
 Huslejen i nyetablerede ungdomsboliger påvirkes imidlertid ikke af  

 harmoniseringen af finansierings- og støttereglerne, idet der samtidig  

 foreslås indført et såkaldt ungdomsboligbidrag, der fuldt ud kompenserer den  

 forhøjede beboerbetaling.
 Den samtidige forhøjelse af beboerbetalingen på indekslånet og indførelsen  

 af ungdomsboligbidraget er provenuneutral for såvel det offentlige som helhed  

 som for staten, da ungdomsboligbidraget foreslås fordelt mellem stat og  

 kommune på samme måde som ydelsesstøtte.
 Ved tilsagn om støtte til etablering af almene ungdomsboliger, svarende  

 til 1.000 værelsesenheder pr. år, og under forudsætning af, at indekslån  

 optages i løbet af godt et år efter udgangen af tilsagnsåret, vil de  

 offentlige merudgifter til ungdomsboligbidrag isoleret set udgøre:
 En tilsvarende mindreudgift er indregnet i oversigten over lovforslagets  

 samlede økonomiske konsekvenser nedenfor.
Herudover vil det offentlige opnå en begrænset reduktion af udgifterne til  

 ydelsesstøtte, idet indeksbelåningen reduceres fra 93 pct. til 91 pct. af  

 anskaffelsessummen som følge af indførelsen af beboerindskud for nyetablerede  

 almene ungdomsboliger.
Ved en obligationskurs på 87 udgør den årlige  

 besparelse i størrelsesordenen 400 kr. pr. nyetableret almen ungdomsbolig.
 Ved tilsagn til 1.000 værelsesenheder pr. år vil de offentlige  

mindreudgifter til ydelsesstøtte i perioden 1997-2000 følgelig udgøre:
 I nyetablerede almene ungdomsboliger med eget køkken vil der kunne ydes  

 beboerindskudslån til dækning af beboerindskuddet, som typisk vil udgøre  

 5-6.000 kr. for en 1-rums bolig.
 Muligheden for at opnå beboerindskudslån i forbindelse med almene  

 ungdomsboliger skønnes ved etablering af 1.000 værelsesenheder pr. år i  

 perioden 1997-2000 at medføre følgende offentlige merudgifter :
 På kort sigt medfører denne del af forslaget således samlet offentlige  

 merudgifter.
Set over en længere tidshorisont kan der imidlertid forventes at blive  

 tale om en besparelse, idet ydelsesreduktionen på indekslånet er vedvarende  

 og dermed vokser ved fortsat tilvækst af ungdomsboliger.
Udbetaling af  

 beboerindskudslån giver derimod en engangsudgift, og desuden skal  

 beboerindskudslån betales tilbage.
Udvidelse af adgang til fravigelse af maximalbestemmelser i  

 boligstøtteloven Kategoriseringen af visse almennyttige boliger som »ældreegnede«  

 sløjfes ved omdannelsen til almene boliger, jf afsnit II ovenfor.
Det  

 forudsættes, at adgangen til at fravige maximum for støtteberettigende  

 husleje og udbetalt boligstøtte ved en efterfølgende ændring af lov om  

 individuel boligstøtte udstrækkes til at gælde ved kommunal anvisning af  

 ældre til alle almene boliger og ikke kun dem, der i dag er kategoriseret som  

 ældreboliger eller ældreegnede almennyttige boliger.
 Den udvidede adgang vil dels vedrøre de ældreegnede boliger i det  

 eksisterende almennyttige byggeri og dels de lette kollektivboliger, der  

 omdannes til almene ældreboliger.
Udbredelsen af kommunal anvisning til de dyreste af de ældreegnede  

 almennyttige boliger skønnes at være begrænset.
Idet huslejen i de lette  

 kollektivboliger endvidere ikke skønnes at ligge på et niveau, der overstiger  

 boligstøttelovens maximum for støtteberettigende husleje, ventes udvidelsen  

 af adgangen til at fravige boligstøttelovens maximalbestemmelser vedr.  

 husleje og udbetalt boligstøtte ikke at medføre væsentlige offentlige  

 merudgifter til individuel boligstøtte.
Indførelse af kommunal garanti for flygtninge i almene  

 ungdomsboliger Når ledige almennyttige boliger i dag stilles til rådighed for flygtninge,  

 yder kommunen garanti for opfyldelse af boligtagerens forpligtelser over for  

 boligselskabet til at istandsætte boligen ved fraflytning.
Kommunens tab som  

 følge af udløste garantier refunderes fuldt ud af staten.
 Denne bestemmelse foreslås fremover at skulle gælde for såvel almene  

 familieboliger som almene ungdomsboliger, jf. afsnit II ovenfor.
 I 1994 udgjorde udgifterne i forbindelse med tab på kommunale garantier  

 for flygtninges fraflytningsudgifter i almennyttige boliger 0,7 mill. kr., og  

 i 1995 forventes de ligeledes at udgøre 0,7 mill. kr.
 På denne baggrund skønnes der ikke at være væsentlige offentlige  

 merudgifter forbundet med at udvide bestemmelsen til også at omfatte  

 ungdomsboliger.
Ombygning af almene ungdomsboliger til familie- og ældreboliger Ved ombygning af almene ungdomsboliger med tilsagn før 1.1.1997 til  

 familie- eller ældreboliger foreslås det, at der til ombygningsudgifterne kan  

 opnås samme finansiering og støtte som ved nyetablering af almene boliger,  

 jf. afsnit III ovenfor.
Det forudsættes derfor, at  

 ombygningsudgifterne falder ind under omdrejningspunktet.
Det må antages, at denne ombygningsadgang primært vil være relevant for  

 nyere ungdomsboliger, dvs. ungdomsboliger, der er opført med offentlig støtte  

 siden 1982, hvor der er tale om svigtende efterspørgsel fra den oprindelige  

 målgruppe.
Dette kan bl.a. skyldes stor geografisk spredning i  

 ungdomsboligbyggeriet og forholdsvis udbredte kvalitetsproblemer i  

 ungdomsboliger, der er etableret ved ombygning.
Det antages endvidere, at der sker en reduktion i antallet af nyetablerede  

 familie- og ældreboliger, der nogenlunde modsvarer det antal, som etableres  

 ved ombygning af ungdomsboliger.
Omdrejningspunktet forudsættes således ikke  

 reguleret som følge af indførelsen af denne ombygningsadgang.
 Ved ombygning af ungdomsboliger til familie- eller ældreboliger bibeholdes  

 den eksisterende finansiering, mens støtten til ydelsesbetalingen på  

 indestående lån som udgangspunkt sænkes, således at beboerbetalingen vedr.  

 den eksisterende finansiering kommer til at svare til nettokapitaludgifterne  

 i almennyttigt byggeri, opført på samme tidspunkt.
Imidlertid vil ændret anvendelse af ungdomsboliger i de fleste tilfælde  

 antagelig forudsætte en forholdsvis gennemgribende ombygning.
For at undgå at  

 huslejen efter ombygning bliver for høj i forhold til lejen i nyetablerede  

 almene familie- og ældreboliger foreslås det derfor, at kommunen får adgang  

 til helt eller delvist at undlade at reducere støtten vedr. indestående lån.
De samlede udgifter til finansieringsstøtte vedr. den oprindelige  

 finansiering og finansieringen af ombygningsarbejderne skønnes med betydelig  

 usikkerhed stort set at blive neutraliseret som følge af sparet  

 finansieringsstøtte til et tilsvarende mindre nybyggeri.
Da beboerbetalingen  

 vedr. den oprindelige finansiering formentlig ikke i alle tilfælde fuldt ud  

 kan bringes op på »almennyttigt niveau«, bliver den offentlige  

 støtte gennemsnitligt set dog lidt højere i ombyggede boliger end i  

 nyetablerede almene familie- og ældreboliger.
Ved en opgørelse af de udgiftsmæssige konsekvenser af denne  

 ombygningsadgang bør der dog endvidere tages hensyn til de omkostninger, der  

 under de nuværende regler gør sig gældende, når ungdomsboligbebyggelser ikke  

 længere kan udlejes til målgruppen og må likvideres.
KDH&F har i den  

 forbindelse oplyst, at der inden for de sidste 5 år er likvideret i alt 5  

 ungdomsboliginstitutioner.
I den forbindelse er der indfriet garantier på i  

 alt ca. 800.000 kr. og afskrevet knap 11 mill. kr. på statslån.
 Udgifterne til individuel boligstøtte i de ombyggede boliger modsvares  

 fuldt ud af sparet boligstøtte i nybyggeriet, da huslejen som nævnt  

 forudsættes at være ens.
 Uanset at støtten ikke i alle tilfælde kan reduceres til  

 »almennyttigt niveau«, synes det rimeligt at antage, at der på  

 længere sigt gennemsnitligt set vil blive tale om en vis besparelse for det  

 offentlige som følge af ombygning af ungdomsboliger til familie- og  

 ældreboliger, idet tab som følge af, at ungdomsboligbebyggelser må  

 likvideres, kan undgås.
Nedsættelse af beboerindskuddet i lette kollektivboliger Det foreslås, at der efter omdannelse til almene ældreboliger gives adgang  

 til at nedbringe beboerindskuddet i tidligere lette kollektivboliger fra 10  

 pct. til minimum 2 pct. af den oprindelige anskaffelsessum.
Denne nedbringelse af beboerindskuddet foreslås bl.a. at kunne ske ved  

 optagelse af indekslån på samme vilkår som for nybyggeri.
Det indebærer, at  

 beboerbetalingen udgør 1,978 pct. af hovedstolen halvårligt, og at den  

 resterende del af ydelsen dækkes af ydelsesstøtte, hvor den statslige andel  

 udgør 80 pct. og den kommunale 20 pct.
Der findes i alt omkring 5.000 lette kollektivboliger.
Beboerindskuddet  

 for dette antal boliger forudsættes ved optagelse af indekslån nedbragt med i  

 gennemsnit 20.000 kr.
Idet det endvidere forudsættes, at indekslån optages  

 til kurs 87, og at de tidligere lette kollektivboliger gradvist får nedbragt  

 beboerindskuddet i løbet af perioden 1997-2000, skønnes de årlige offentlige  

merudgifter til ydelsesstøtte i denne periode med betydelig usikkerhed  

 at udgøre følgende:
 Statens udgifter til ydelsesstøtte som følge af nedbringelse af  

 beboerindskuddet i tidligere lette kollektivboliger falder uden for  

 omdrejningspunktet.
Beboerbetalingen på indekslånet skal betales over huslejen.
Som følge  

 heraf skønnes de offentlige merudgifter til boligydelse i perioden  

 1997-2000 med betydelig usikkerhed at udgøre følgende:
 Imidlertid må en gennemsnitlig reduktion af beboerindskuddet i tidligere  

 lette kollektivboliger af den anførte størrelsesorden forventes at blive  

 ledsaget af en forholdsvis stor engangsindtægt som følge af ekstraordinær  

 tilbagebetaling af eksisterende beboerindskudslån.
 Som nævnt ovenfor forudsættes det, at de tidligere lette kollektivboliger  

 gradvist får nedbragt beboerindskuddet i løbet af 4 års perioden fra 1997 til  

 2000. Hvis det endvidere skønsmæssigt forudsættes, at 75 pct. af samtlige  

 husstande har finansieret beboerindskuddet med beboerindskudslån, bliver de  

 offentlige mindreudgifter til beboerindskudslån i perioden 1997-2000  

 følgende:
Opkrævning af pligtmæssige bidrag og dispositionsfondsbidrag Der foreslås opkrævet pligtmæssige bidrag i almene boliger, der har  

 tilhørt en selvejende institution og er opført før 1970. Det drejer sig  

 formentlig altovervejende om kollegieboliger.
De pligtmæssige bidrag udgør i 1996 37,60 kr/m2 for boliger ibrugtaget før  

 1965 og 16,85 kr/m2 for boliger ibrugtaget i sidste halvdel af 1960'erne.
Den  

 årlige huslejeforhøjelse som følge heraf vil i en kollegiebolig antagelig  

 yderst sjældent udgøre over 1.000 kr. årligt.
I en ungdomsbolig med eget køkken vil den typiske beboer, dvs. en enlig  

 uden børn, få dækket 15 pct. af en huslejeforhøjelse af boligsikring.  

 Imidlertid er det formentlig en meget begrænset del af kollegieboligerne fra  

 før 1970, der har eget køkken og dermed er boligstøtteberettigede.
Her  

 forudsættes det skønsmæssigt, at 3.000 kollegieboliger med eget køkken fra  

 før 1970, ejet af selvejende institutioner, bliver omdannet til almene  

 boliger.
Endvidere foreslås, at der skal indbetales dispositionsfondsbidrag for  

 almene boliger, der har tilhørt en selvejende institution.
Dette bidrag udgør  

 i 1995/96 maximalt 159 kr. pr. lejemål.
Der er tale om såvel kollegie- og  

 ungdomsboliger som lette kollektivboliger og ældreboliger.
Her forudsættes  

 det skønsmæssigt, at 20.000 kollegie- og ungdomsboliger samt 5.000 lette  

 kollektivboliger og ældreboliger, ejet af selvejende institutioner, bliver  

 omdannet til almene boliger.
 Idet det forudsættes, at det ovennævnte antal boliger gradvist omdannes  

 til almene boliger i løbet af 1997 og 1998, skønnes de samlede offentlige  

merudgifter til boligsikring og boligydelse som følge af udbredelsen  

 af pligtmæssige bidrag og dispositionsfondsbidrag med betydelig usikkerhed at  

 udgøre:
Disse bidrag er betaling for at få del i det økonomiske sikkerhedsnet, som  

 i dag kun gælder for boliger tilhørende almennnyttige boligselskaber.
På  

 længere sigt må det derfor antages, at disse merudgifter vil blive opvejet  

 af, at det offentlige undgår udgifter til ekstraordinære  

 støtteforanstaltninger og direkte tab i forbindelse med tvangsauktioner.
Videreførsel af Landsbyggefonden Denne del af lovforslaget skønnes ikke på kort sigt at have nævneværdige  

 økonomiske konsekvenser for det offentlige.
På længere sigt må det anses for  

 sandsynligt, at udstrækningen af fondens virksomhedsområde til også at  

 omfatte selvejende institutioner, der omdannes til almene  

 boligorganisationer, indebærer, at der vil være en mindsket risiko for, at  

 nødlidende bebyggelser må likvideres, og at det offentlige dermed lider tab  

 som følge af udløste garantiforpligtelser.
Samlede økonomiske konsekvenser Ovenfor er der foretaget skøn over de økonomiske konsekvenser af de  

 enkeltforslag, der må antages at give sig udslag i ændrede offentlige  

 udgifter til finansieringsstøtte og/eller individuel boligstøtte.
Nedenfor  

 angives de samlede økonomiske konsekvenser for stat og kommuner, fordelt  

 efter støtteart.
Samlet skønnes lovforslaget således med betydelig usikkerhed at medføre  

 offentlige mindreudgifter på 15-20 mill. kr. om året i perioden 1997-2000. I  

 2001 skønnes der at blive tale om samlede merudgifter på knap 4 mill. kr.,  

 idet udgifterne til beboerindskudslån stiger med knap 19 mill. kr. som følge  

 af, at nedbringelsen af beboerindskuddet for lette kollektivboliger  

 forudsættes at være tilendebragt i 2000, jf. ovenfor.
Herefter vil de årlige  

 merudgifter gradvist falde, primært på grund af voksende mindreudgifter til  

 ydelsesstøtte som følge af den øgede fleksibilitet, som indførelsen af den  

 almene bolig indebærer, jf. ovenfor.
 På langt sigt skønnes lovforslaget med betydelig usikkerhed at være  

 provenuneutralt for det offentlige.
Administrative konsekvenser Lovforslaget udgør starten på en vidtgående forenkling af hele regelsættet  

 vedr. støttet lejeboligbyggeri.
I umiddelbar forlængelse af vedtagelsen heraf  

 påbegyndes en gennemgribende revision af den del af regelsættet, der er  

 udmøntet i bekendtgørelser og cirkulærer.
Dette vil bl.a. medføre, at de  

 administrative forskrifter vedr. dette byggeri vil komme til at fremstå som  

 en helhed.
 Efter en overgangsperiode på 1-2 år vil kommunerne derfor i forhold til i  

 dag opnå en betydelig reduktion af den administrative arbejdsbyrde vedr. det  

 støttede lejeboligbyggeri.
Indarbejdelsen af det nye regelsæt indebærer antagelig, at arbejdsbyrden i  

 overgangsperioden bliver lidt større end i dag.
Især vil der være merarbejde  

 forbundet med at påse, at vedtægterne for de nye almene boligorganisationer  

 er i overensstemmelse med lovens bestemmelser.
I perioden indtil lovforslagets ikrafttræden pr. 1.1.1997 vil der som  

 nævnt skulle ske en gennemgribende revision af det samlede regelsæt vedr.  

 støttet lejeboligbyggeri.
Det betyder, at eksisterende bekendtgørelser og  

 cirkulærer vedr. de eksisterende lejeboligtyper (almennyttige boliger,  

 ungdomsboliger, ældreboliger og lette kollektivboliger) ophæves, og at der  

 til erstatning heraf skal udarbejdes nye administrative forskrifter vedr.  

 almene boliger.
Sideløbende hermed skal der udarbejdes nyt  

 vejledningsmateriale vedr. etablering og drift af almene boliger.
Endvidere indebærer forslaget, at det elektroniske informations- og  

 forvaltningssystem for støttet byggeri, BOSSINF, skal undergå en vidtgående  

 omlægning.
Dette nødvendiggør udarbejdelsen af en omfattende  

 kravspecifikation til brug for det firma, der får til opgave at gennemføre  

 omlægningen.
Herudover vil der skulle afsættes ressourcer til løbende  

 afklaring af detailspørgsmål samt til aftestning af systemet i forbindelse  

 med afleveringen.
Det forventes, at det omlagte BOSSINF-system kan sættes i  

 drift i løbet af 1. kvartal 1997.
Det skønnes, at løsningen af ovennævnte opgaver medfører et væsentligt  

 merforbrug af årsværk i Boligministeriet i 1996, som afholdes inden for de  

 eksisterende rammer.
Endvidere skønnes det med betydelig usikkerhed, at  

 udgifterne til den eksterne systemudvikling i forbindelse med en omlægning af  

 BOSSINF-systemet vil udgøre omkring 2 mill. kr., som forventes afholdt i  

 1997. Da der som nævnt ovenfor skønnes at blive tale om en besparelse på 20,2  

 mill. kr. i 1997 forudsættes det, at Boligministeriets budgetteringsramme  

 forøges med 2 mill. kr. til de nævnte EDB-udgifter i 1997. Den samlede  

 besparelse på driftsrammen skønnes herefter til 18,2 mill. kr. i 1997.
Uanset at det er hensigten at udarbejde et omfattende  

 vejledningsmateriale, vil så omfattende regelændringer, som der her er tale  

 om, utvivlsomt medføre, at der i en overgangsperiode vil ske en betydelig  

 stigning i antallet af henvendelser fra kommunerne vedr. fortolkningen af de  

 enkelte bestemmelsers anvendelse i konkrete situationer.
Som følge heraf  

 skønnes der i en tre-årig periode at blive tale om et vist merforbrug af  

 årsværk i Boligministeriet, som afholdes inden for de eksisterende rammer.
Erhvervsøkonomiske konsekvenser Det forhold, at lovforslaget ikke giver selvejende institutioner mulighed  

 for at være bygherre for almene ungdoms- og ældreboliger, betyder ingen reel  

 begrænsning af bygherrekredsen, idet der som nævnt vil være adgang for alle  

 til at tage initiativ til at oprette en almen boligorganisation.
 Endvidere vil muligheden for at omdanne eksisterende selvejende  

 institutioner til almene boligorganisationer gøre disse bebyggelser mindre  

 økonomisk sårbare, jf. afsnit III og V ovenfor, og dermed mindske  

 risikoen for, at de må likvideres.
 Herudover skønnes forslaget ikke at have nævneværdige erhvervsøkonomiske  

 konsekvenser.
Miljømæssige konsekvenser Lovforslaget skønnes ikke at have miljømæssige konsekvenser.
Forholdet til EU-retten Lovforslaget indeholder ikke EU-retlige aspekter.
Bemærkninger til de enkelte bestemmelser Til § 1 Det foreslås af hensyn til forenkling og harmonisering af det støttede  

 byggeri, at der skabes en boligorganisationsform, der tilgodeser alle byg- og  

 driftsherrer.
Baggrunden for den foreslåede boligorganisationsform er, at det vil  

 medføre en mere hensigtsmæssig udnyttelse af den samlede støttede boligmasse.  

 Samtidig tilstræbes det, at der med den almene boligorganisation i videst  

 muligt omfang vil gælde samme regler for stort set alle typer af støttet  

 boligbyggeri.
Det er dog nødvendigt med enkelte særregler for visse  

 boligtyper.
 Almennyttige boligselskaber og forretningsførerselskaber, der er godkendt  

 i henhold til tidligere boligbyggerilove, omdannes automatisk til almene  

 boligorganisationer ved lov om almene boligers ikrafttræden.
 Almene boligorganisationer er endvidere selvejende institutioner, der  

 omdannes til enten almene boligorganisationer eller en afdeling af en sådan,  

 jf. nedenfor.
 Det er hensigten, i en bekendtgørelse, at fastsætte nærmere regler om  

 omdannelsen.
Til § 2 Det foreslås, at selvejende ungdomsboliginstitutioner, selvejende  

 ældreboliginstitutioner samt selvejende lette kollektivboliginstitutioner får  

 mulighed for frivilligt at blive omdannet til en almen boligorganisation.
I  

 givet fald bliver det en organisation med kun en afdeling.
Endvidere kan institutionen omdannes til en afdeling af en almen  

 boligorganisation.
Der kan enten være tale om en nyoprettet boligorganisation  

 eller en allerede eksisterende boligorganisation.
Dette gælder også de  

 ældreboliger, som amterne, herunder Københavns- og Frederiksberg kommuner som  

 amtskommuner, har tilvejebragt særligt med henblik på at betjene personer med  

 fysiske eller psykiske handicap.
En frivillig omdannelse skal godkendes af kommunalbestyrelsen.
Der er  

 hensigten i en bekendtgørelse at fastsætte nærmere retningslinier for  

 omdannelse af selvejende institutioner.
Således er det tanken, at  

 kommunalbestyrelsen alene skal kunne afslå en godkendelse i meget få  

 tilfælde, f.eks. hvis beslutningen om omdannelse ikke er truffet af de  

 kompetente organer.
 I stk. 2, foreslås bestemmelsen i boligbyggerilovens § 67, stk. 1, nr. 8,  

 videreført, dog således at kollegiet ved godkendelse bliver en almen  

 boligorganisation eller en afdeling heraf - og ikke en selvejende  

 ungdomsboliginstitution.
 Bestemmelsen vil som hidtil udelukkende kunne anvendes på 4. maj  

 kollegierne, der er opført uden statsstøtte, og som søger om  

 renoveringsstøtte efter § 100.
Der er ni 4. maj kollegier.
Heraf er et opført med statsstøtte, og to er  

 blevet godkendt som selvejende ungdomsboliginstitutioner i medfør af  

 boligbyggerilovgivningen.
Den foreslåede bestemmelse i stk. 2, har således  

 alene betydning for de seks 4. maj-kollegier, der enten ikke er opført med  

 statsstøtte eller godkendt efter boligbyggeriloven.
Indtil dette lovforslag  

 træder i kraft, vil kommunalbestyrelsen fortsat kunne godkende disse seks 4.  

 maj-kollegier som selvejende ungdomsboliginstitutioner efter de gældende  

 regler.
De bestemmelser, der vil kunne gives tilladelse til at fravige, er  

 som hidtil reglerne om bestyrelsens sammensætning og udlejningsreglerne.  

 Baggrunden herfor er, at man ønsker, at disse særlige kollegier skal kunne  

 bibeholde deres specielle status på disse punkter, som har baggrund i de  

 særlige omstændigheder, der ligger bag oprettelsen og Frihedsfondens  

 finansiering af kollegierne.
Tilladelsen vil fortsat kun kunne gives, hvis  

 bestyrelsen for den enkelte institution søger herom.
Der vil ikke kunne gives  

 tilladelse til, at kollegierne kan fritages for de øvrige regler, herunder  

 reglerne om fastsættelse af husleje og det offentlige tilsyn.
Tilladelse kan  

 ikke forventes givet til andre end 4. maj-kollegierne og vil kun blive givet  

 med virkning indtil udgangen af år 2005.
Ved omdannelsen bliver ungdomsboliger til almene ungdomsboliger og  

 ældreboliger til almene ældreboliger.
Omdannelsen indebærer ingen ændringer i  

 den personkreds, der er berettiget til at bebo de pågældende boliger.
 For så vidt angår lette kollektivboliger bliver de ved omdannelsen til  

 almene ældreboliger, jf. § 5, nr. 6, og boligernes oprindelige formål til  

 brug for ældre, syge og svagelige bevares således.
 I stk. 4, foreslås, at selvejende ældreboliginstitutioner kan omdannes til  

 almene boligorganisationer.
Bestemmelsen i stk. 5, medfører, at kommunalbestyrelsen ved omdannelsen af  

 en selvejende institution til en almen boligorganisation eller en afdeling  

 heraf, indberetter godkendelsen af omdannelsen til Kongeriget Danmarks  

 Hypotekbank og Finansforvaltning.
Hypotekbanken meddeler herefter den almene  

 boligorganisation, at tilsagn om offentlig støtte overføres på uændrede  

 vilkår til den almene boligorganisation.
 Viser der sig senere behov for at ændre disse omdannede boligers  

 anvendelse, vil dette kunne ske, uden at der skal ske indfrielse af  

 indestående finansiering og deraf følgende offentlige tab.
 Der vil i en bekendtgørelse blive fastsat nærmere regler for omdannelsen,  

 herunder hvorledes Landsbyggefonden inddrages i forbindelse med omdannelsen.
Til § 3 Bestemmelsen definerer begrebet almen familieboliger som boliger, der  

 samtidig med kommunalbestyrelsens tilsagn er »mærket« som  

 familieboliger.
Endvidere omfatter familieboliger de boliger, der ved lovens ikrafttræden  

 tilhørte et almennyttigt boligselskab, bortset fra ungdomsboliger,  

 ældreboliger samt lette kollektivboliger.
Dette medfører, at samtlige  

 ældreegnede almennyttige boliger som udgangspunkt bliver til almene  

 familieboliger ved boligselskabets omdannelse til en almen boligorganisation.  

 Kommunalbestyrelsen kan dog indgå aftale med boligorganisationen om, at  

 tidligere såkaldte klausulerede boliger fortsat anvises af  

 boligorganisationen til ældre og personer med handicap, jf. nærmere  

 bemærkninger til § 51, stk. 4.
 Almene familieboliger kan endvidere tilvejebringes ved ombygning af almene  

 ungdoms- og ældreboliger, der ikke kan udlejes til deres oprindelige formål.  

 Disse boliger vil kunne ombygges enten med offentlig nybyggeristøtte for så  

 vidt angår ungdomsboliger eller støtte fra Landsbyggefonden.
 Boliger, der ikke ved kommunalbestyrelsens tilsagn på skema-A tidspunktet  

 er mærket som henholdsvis ungdoms- eller ældreboliger, bliver betragtet  

 (automatisk mærket) som almene familieboliger.
 Endvidere er almene familieboliger boliger, der - i forbindelse med  

 kommunalbestyrelsens godkendelse af en almen boligorganisations erhvervelse  

 af en eksisterende udlejningsejendom -, mærkes som sådan.
Endelig kan almene familieboliger etableres ved, at kommunalbestyrelsen i  

 ganske særlige tilfælde beslutter, at almene ungdoms- og ældreboliger  

 fremover skal mærkes som almene familieboliger.
Henset til den i forvejen  

 meget fleksible mulighed, der er skabt for at leje ud til andre personkredse,  

 bør dette som udgangspunkt kun ske rent undtagelsesvis, idet den boligmasse,  

 der hidtil har været en del af boligforsyningen for en særlig gruppe, ikke  

 bør indskrænkes, medmindre der ikke er behov for boligerne.
Dette vil således  

 kunne være tilfældet, hvis der ikke er efterspørgsel efter de pågældende  

 boliger, og det vurderes, at dette forhold ikke vil ændre sig indenfor en  

 længere periode.
Til § 4 Bestemmelsen definerer begrebet almene ungdomsboliger, som boliger, der  

 samtidig med kommunalbestyrelsens tilsagn om offentlig støtte  

 »mærkes« som ungdomsboliger.
 Afmærkningen betyder, at almene ungdomsboliger skal udlejes til den  

 berettigede personkreds, dvs. unge, der enten er under uddannelse eller har  

 et socialt betinget behov.
 Almene ungdomsboliger kan desuden tilvejebringes ved ombygning af almene  

 familie- og ældreboliger, som ikke kan udlejes til deres oprindelige formål.
 Endvidere bliver almene ungdomsboliger, der tilhørte et almennyttigt  

 boligselskab ved lovens ikrafttrædelse, jf. § 2, stk. 1, til almene  

 ungdomsboliger ved boligselskabets omdannelse til en almen boligorganisation.
 Derudover vil almene ungdomsboliger kunne etableres ved, at eksisterende  

 selvejende ungdomsboliginstitutioner frivilligt omdannes til en almen  

 boligorganisation.
 Ved omdannelse af selvejende lette kollektivboliginstitutioner og  

 selvejende ældreboliginstitutioner til almene boligorganisationer eller  

 afdelinger heraf kan der - hvis der ikke længere er efterspørgsel efter  

 boligerne fra den berettigede personkreds- samtidig gives meddelse om tilsagn  

 til ombygning til ungdomsboliger.
 Kommunalbestyrelsen vil endvidere kunne afmærke eksisterende boliger, som  

 erhverves af en almen boligorganisation, som ungdomsboliger i forbindelse med  

 godkendelse af erhvervelsen.
 Endelig kan almene ungdomsboliger etableres ved, at kommunalbestyrelsen i  

 særlige tilfælde beslutter, at boliger, der hidtil har været mærket som  

 ældreboliger, fremover mærkes som ungdomsboliger, jf. nærmere herom i  

 bemærkningerne til § 3.
Til § 5 Bestemmelsen definerer begrebet almene ældreboliger, som boliger, der  

 samtidig med kommunalbestyrelsens tilsagn om offentlig støtte  

 »mærkes« som ældreboliger samt ældreboliger, opført i henhold til  

 den tidligere lov om boliger for ældre og personer med handicap, der tilhører  

 et almennyttigt boligselskab.
Endvidere bliver lette kollektivboliger, der  

 tilhører et almennyttigt boligselskab almene ældreboliger.
Mærkningen som  

 ældreboliger betyder, at boligerne skal udlejes til ældre og personer med  

 handicap.
 Kommunale og amtskommunale ældreboliger omdannes automatisk til kommunale  

 og amtskommunale almene ældreboliger ved lovens ikrafttræden.
Almene ældreboliger kan endvidere tilvejebringes ved ombygning af almene  

 familie- og ungdomsboliger, som ikke kan udlejes til deres oprindelige  

 formål.
Der vil kunne ydes støtte hertil enten som nybyggeri for så vidt  

 angår ungdomsboliger eller støtte fra Landsbyggefonden.
Derudover vil almene ældreboliger kunne etableres ved, at eksisterende  

 selvejende ældreboliginstitutioner omdannes til en afdeling af en almen  

 boligorganisation.
Der kan være tale om enten en nyoprettet boligorganisation  

 med kun en afdeling eller en allerede eksisterende boligorganisation.
 Ved omdannelse af selvejende ungdomsboliginstitutioner eller selvejende  

 lette kollektivboliginstitutioner til almene boligorganisationer eller  

 afdelinger af allerede eksisterende boligorganisationer kan der samtidig  

 gives tilsagn til ombygning til almene ældreboliger.
 Endvidere er almene ældreboliger, boliger, der i forbindelse med  

 kommunalbestyrelsens godkendelse af en almen boligorganisations erhvervelse  

 af en eksisterende udlejningsejendom, mærkes som ældreboliger.
 Endelig kan almene ældreboliger etableres ved, at kommunalbestyrelsen i  

 særlige tilfælde beslutter, at boliger, der hidtil har været mærket som  

 almene ungdomsboliger, fremover mærkes som almene ældreboliger, i lighed med  

 det under § 3 anførte.
 I stk. 2, og 3, defineres henholdsvis plejeboliger og servicearealer.  

 Bestemmelserne svarer til ældreboliglovens § 1, stk. 1, og § 16 c.
Til § 6 Bestemmelsen svarer til boligbyggerilovens § 5, stk. 1.
Til §§ 7-8 Bestemmelserne svarer til boligbyggerilovens § 5, stk. 3-5.
Til § 9 Bestemmelserne svarer i det væsentlige til boligbyggerilovens § 2, stk. 3,  

 og 4.
Til § 10 Efter de eksisterende regler er der forskel på omfanget af beboernes  

 indflydelse på driften, afhængig af hvilken organisationsform selskabet har.  

 Det foreslås, at der skal være samme adgang til beboerindflydelse i alle  

 almene boliger uanset på hvilken måde, de er organiseret.
I de almennyttige andelsboligforeninger og andelsselskaber er medlemmer i  

 dag den øverste myndighed og udøver denne gennem generalforsamlingen eller et  

 valgt repræsentantskab.
Der foreslås ikke ændret herpå.
I selvejende almennyttige boligselskaber er kommunalbestyrelsen i dag  

 selskabets øverste myndighed.
Dette kan give problemer, når  

 kommunalbestyrelsen som tilsynsmyndighed med selskabet skal tage stilling til  

 afgørelser, som kommunalbestyrelsen har truffet i sin egenskab af øverste  

 myndighed.
Endvidere harmonerer bestemmelsen om, at kommunalbestyrelsen er  

 øverste myndighed dårligt med bestræbelserne på at øge beboernes indflydelse  

 i de almennyttige boligselskaber.
På denne baggrund er det i stk. 2,  

 foreslået, at øverste myndighed i selvejende boligorganisationer er et  

 repræsentantskab.
Indførelse af et repræsentantskab betyder samtidig, at  

 organisationen kan beslutte, om andre, herunder også kommunalbestyrelsen,  

 skal kunne udpege repræsentanter til boligorganisationens øverste myndighed.
I garantiselskaberne er generalforsamlingen, der består af garanterne,  

 øverste myndighed, og beboerne har således ikke som udgangspunkt indflydelse  

 i endsige flertal i det øverste selskabsorgan.
Beboerdemokratiske synspunkter  

 tilsiger, at beboerne bør have den afgørende indflydelse i organisationens  

 øverste myndighed.
Det foreslås derfor, at også i garantiorganisationer er  

 øverste myndighed et repræsentantskab.
Som en følge af forslaget foreslås  

 det, at generalforsamlingen erstattes af en garantforsamling.
 Det foreslås, at øverste myndighed i selvejende almene boligorganisationer  

 og i almene garantiorganisationer udøves gennem et valgt repræsentantskab.  

 Ændringen vil således medføre, at der sker en udvidelse af beboernes adgang  

 til at øve indflydelse.
 Bestemmelsen finder efter sin ordlyd anvendelse på såvel almene  

 boligorganisationer som almene forretningsførerorganisationer.
Til § 11 Dels ud fra et synspunkt om i videst muligt omfang af skabe ensartede  

 regler for de almene boligorganisationer, dels for at styrke beboernes  

 indflydelse foreslås det, at repræsentantskabet i en selvejende almen  

 boligorganisation, en almen garantiorganisation og i en almen  

 andelsboligorganisation består af organisationens bestyrelse samt mindst 1  

 repræsentant fra hver afdelingsbestyrelse.
Den eksisterende lovgivning indeholder ikke bestemmelser om repræsentation  

 i forretningsførerselskaber af beboere fra datterselskabernes bestyrelser og  

 afdelinger.
Som en følge af redegørelsen fra arbejdsgruppen om udvidelse af  

 beboernes indflydelse i de almennyttige boligselskaber foreslås det, at i en  

 forretningsførerorganisation og i et alment andelsselskab består  

 repræsentantskabet af forretningsførerorganisationens bestyrelse og mindst en  

 repræsentant for beboerne i datterorganisationer og de administrerede  

 boligorganisationers bestyrelser.
 Bestemmelsen i stk. 2, svarer til boligbyggerilovens § 15, stk. 4.
Til § 12 Bestemmelsen svarer i det væsentlige til boligbyggerilovens § 4.
 Dog er det som følge af forslaget om ændring af øverste myndighed  

 foreslået, at vedtægterne skal indeholde bestemmelser om indkaldelse til  

 ordinær generalforsamling eller repræsentantskabsmøder, samt hvilke  

 anliggender, der skal behandles på disse møder.
 På baggrund af forslaget om, at generalforsamlingen erstattes af et  

 repræsentantskab, er det foreslået, at vedtægter for en garantiorganisation  

 skal indeholde bestemmelser om afholdelse af garantforsamling og indkaldelse  

 hertil.
Til § 13 Det foreslås, at medlemmer af kommunalbestyrelsen ikke kan vælges til en  

 almen boligorganisations bestyrelse, medmindre den øverste myndighed -  

 repræsentantskabet - har truffet en beslutning herom.
Bestemmelsen skal ses  

 som en naturlig følge af udvidelserne af beboernes indflydelse i de almene  

 boligorganisationer.
Såfremt et medlem af kommunalbestyrelsen vælges til  

 organisationens bestyrelsen af de beboerdemokratiske organer, må den  

 pågældende vælge mellem posten som medlem af enten organisationens bestyrelse  

 eller kommunalbestyrelsen, medmindre repræsentantskabet træffer beslutning  

 om, at medlemmer af kommunalbestyrelsen kan være repræsenteret.
 Det er hensigten at fastsætte administrative forskrifter om, at der ved  

 nyvalg af bestyrelsesmedlemmer i organisationsbestyrelser med kommunal  

 repræsentation aktivt vejledes om retsvirkninger af en kommunal  

 repræsentation, herunder om hvad dette betyder (eller rettere ikke betyder)  

 for den kommunale tilsynsforpligtelse samt om bestyrelsesansvaret, hvor der  

 ikke vil være forskel på et kommunalbestyrelsesvalgt og et beboervalgt  

 bestyrelsesmedlems selskabsretlige ansvar.
 I en kommende vejledning vil disse forhold blive beskrevet, herunder  

 tillige organisationsforhold, forhold vedrørende beboerdemokrati mv., og i  

 praksis vil den enkelte boligorganisation kunne udlevere et særtryk af det  

 pågældende kapitel til de nye bestyrelsesmedlemmer.
Til § 14 Det foreslås, at hverken borgmesteren eller en kommunal embedsmand med  

 tilknytning til det kommunale tilsyn kan være medlem af en almen  

 boligorganisations bestyrelse.
Herved undgås de særlige forhold, der er  

 knyttet til borgmesterens status såvel som formand for kommunalbestyrelsen  

 som daglig leder af den kommunale administration og dermed de embedsmænd, der  

 varetager tilsynet med boligorganisationerne.
 Forslaget har sin baggrund i, at netop disse personer i alle væsentlige  

 beslutninger, der vedrører den almene boligorganisation, vil være inhabile.
 At embedsmænd med tæt tilknytning til det kommunale tilsyn ikke må deltage  

 i bestyrelsesarbejdet hænger sammen med, at inhabilitetsforhold i disse  

 situationer vil være vanskelige at gennemskue, bla. fordi der ikke er den  

 gennemsigtighed omkring deres arbejdsforhold, som der vil være vedrørende  

 almindelige kommunalbestyrelsesmedlemmer.
At borgmesteren ikke kan deltage i bestyrelsesarbejdet hænger sammen med,  

 at det ikke kan udelukkes, at forvaltningens afgørelser i nogen grad kan  

 blive påvirket af det forhold, at forvaltningens daglige leder er medlem af  

 organisationens bestyrelse.
Derudover har borgmesteren som formand for  

 kommunalbestyrelsen - og dermed som mødeleder og sagsfremstiller - en  

 yderligere mulighed for at præge en sags fremstilling.
Endelig forekommer det  

 ikke hensigtsmæssigt, at borgmesteren næsten til stadighed må indkalde en  

 suppleant.
Såfremt et medlem af bestyrelsen vælges som borgmester, må den  

 pågældende udtræde af bestyrelsen.
Til § 15 Bestemmelsen svarer til boligbyggerilovens § 3, stk. 4.
Til § 16 Bestemmelsen svarer i det væsentlige til boligbyggerilovens § 6, stk. 1,  

 og 2. Som noget nyt stilles der dog også krav om, at der ikke kan ske  

 ejerlejlighedsopdeling.
Opdeling i ejerlejligheder er efter  

 ejerlejlighedsloven kun mulig i private udlejningsejendomme, der erhverves  

 med henblik på ombygning til ældreboliger.
Til §§ 17-18 Bestemmelserne svarer til boligbyggerilovens § 17.
Til § 19 Bestemmelsen svarer til boligbyggerilovens § 12, stk. 1.
Til § 20 Bestemmelsen svarer i det væsentlige til boligbyggerilovens § 12, stk.  

 2-3.
 Bestemmelsen indebærer, at ungdomsboliger tilhørende en selvejende  

 institution, ældreboliger tilhørende en selvejede institution eller en  

 pensionskasse og lette kollektivboliger tilhørende en selvejende institution,  

 der omdannes til almene boligorganisationer, skal betale bidrag til  

 organisationens dispositionsfond i lighed med andre boliger tilhørende en  

 almen boligorganisation.
 Kommunale eller amtskommunale ældreboliger er ikke omfattet af reglerne  

 for indbetaling til dispositionsfonden.
Som en følge af, at generalforsamlingen i garantiselskaber erstattes af et  

 repræsentantskab, og garanternes indflydelse derfor indskrænkes til at vælge  

 et mindretal af medlemmerne i boligorganisationens bestyrelse samt modtage en  

 orientering om boligorganisationens virksomhed, foreslås det, som nævnt under  

 § 194, at garanterne inden den 1. januar 2000 kan forlange, at  

 boligorganisationen indløser garantibeviserne.
Dispositionsfondsmidler kan  

 anvendes til indløsning af heraf.
Til § 21 I bestemmelsen præciseres, at der i organisationen etableres en byggefond,  

 hvori indgår den friværdi, der opstår ved, at de enkelte afdelinger afdrager  

 indestående prioriteter.
Kommunale og amtskommunale ældreboliger er ikke  

 omfattet af reglerne for indbetaling til byggefond.
Til § 22 Bestemmelsen svarer til boligbyggerilovens § 6, stk. 3.
 Det foreslås, at de dannede boligorganisationer får mulighed for fælles  

 kapitalforvaltning af de almene afdelingers midler.
Til § 23 Bestemmelsen svarer til boligbyggerilovens § 16, stk. 1.
Til § 24 Bestemmelsen svarer til boligbyggerilovens § 16, stk. 3.
Til § 25 Bestemmelsen svarer til boligbyggerilovens § 13, stk. 1-3, samt i det  

 væsentlige til ældreboliglovens § 23, stk. 2, 4. pkt.
Til § 26 Efter de gældende regler i boligbyggerilovens § 3 c, stk. 3, skal  

 kommunalbestyrelsen ikke godkende ejendomserhvervelse, såfremt erhvervelsen  

 fuldt ud lånefinansieres.
Som en følge af at kommunalbestyrelsen ikke længere  

 er øverste myndighed i selvejende boligselskaber, har det været af afgørende  

 betydning for de kommunale organisationer, at erhvervelse af eksisterende  

 ejendomme ikke længere kan ske uden kommunalbestyrelsens godkendelse, uanset  

 det sker med fuld lånefinansiering.
Det foreslås derfor, at erhvervelse af  

 eksisterende ejendomme i alle tilfælde kun kan ske med kommunalbestyrelsens  

 godkendelse.
Ved ejendomserhvervelse forstås såvel bebyggede som ubebyggede  

 ejendomme.
 Det foreslås videre, at kommunalbestyrelsen i forbindelse med godkendelse  

 af køb af boliger mærker disse som almene familieboliger, almene  

 ungdomsboliger eller almene ældreboliger.
 Forslaget om, at kommunalbestyrelsen skal give meddelse inden 6 uger,  

 såfremt erhvervelsen ikke kan godkendes, svarer til den gældende bestemmelse  

 i boligbyggerilovens § 3 c vedrørende låneoptagelse til finansiering af  

 ejendomserhvervelse.
Til § 27 Bestemmelsen svarer i det væsentlige til boligbyggerilovens § 3 a.
Til § 28 Bestemmelsen svarer i det væsentlige til boligbyggerilovens § 3 b, stk. 1,  

 og 2.
 Det foreslås dog præciseret, at Hypotekbanken afgør, hvorvidt den  

 indestående finansiering kan blive indestående ved væsentlig forandring af  

 ejendommen, samt at Hypotekbanken afgør, hvorvidt og i hvilket omfang et  

 nettoprovenu skal indbetales som ekstraordinært afdrag på statslån,  

 statsgaranterede lån eller foranstående lån.
Til § 29 Bestemmelsen svarer, med den under § 26 foreslåede ændring, til  

 boligbyggerilovens § 3 c.
 Det præciseres, at for kommunale og amtskommunale almene ældreboliger er  

 det alene kommunalbestyrelsen og amtsrådet, der kan udstede pantebreve.
Til § 30 Bestemmelsen svarer til ældreboliglovens § 28.
 Det er foreslået, at tilbudspligten ikke skal gælde ved overdragelse til  

 en anden afdeling indenfor samme almene boligorganisation eller ved  

 overdragelse til anden almen boligorganisation.
Til § 31 Efter forslaget finder bestemmelserne i § 28, stk. 2-3, tilsvarende  

 anvendelse for kommunale og amtskommunale almene ældreboliger.
Til § 32 Bestemmelsen bemyndiger boligministeren til at fastsætte nærmere regler  

 for de i §§ 1, 2, 6-11, 13-14, 16, 19, 20, 23, 29 og 30 nævnte forhold.
Det  

 er hensigten at fastsætte regler om kapitalforhold, organisation,  

 ejendomserhvervelse, -afhændelse, -forandringer og pantebrevsudstedelser  

 m.v., i lighed med de administrative forskrifter, der i dag er fastsat i  

 bekendtgørelse om almennyttig boligvirksomhed.
Derudover vil blive fastsat  

 regler om boligorganisationernes virksomhed m.v.
Til § 33 Som nævnt i de almindelige bemærkninger har en arbejdsgruppe om udvidelse  

 af beboerdemokratiet i det almennyttige boligbyggeri afgivet en redegørelse  

 den 19. oktober 1995.
 På baggrund af redegørelsen fra arbejdsgruppen indeholder lovforslaget en  

 række forslag til, hvorledes beboernes indflydelse i almene  

 boligorganisationer kan øges.
 Andre af de forslag, som er indeholdt i redegørelsen, vil blive udmøntet  

 administrativt i form af bekendtgørelser, f.eks. krav om opsigelsesvarsel i  

 forretningsføreraftaler, frihed til i vedtægterne at fastsætte størrelse af  

 repræsentantskab, frihed til valg af formand, indkaldelse af suppleanter samt  

 disses adgang til bestyrelsesmøder, hvor stor stemmeprocent, der er nødvendig  

 for at kræve urafstemning mv.
Den foreslåede bestemmelse svarer til det forslag, som arbejdsgruppen er  

 fremkommet med.
Det foreslås således, at i en almen boligorganisation,  

 herunder en almen forretningsførerorganisation og et alment andelsselskab,  

 vælger den øverste myndighed alle eller flertallet i boligorganisationens  

 bestyrelse.
I de almennyttige selvejende boligselskaber har  

 kommunalbestyrelsen i dag mulighed for at beslutte, at beboerne kun kan vælge  

 en under flertallet af bestyrelsens medlemmer, såfremt andre har mulighed for  

 at udpege medlemmer.
 Efter forslaget skal mindst halvdelen af bestyrelsens medlemmer fremover  

 være beboere i boligorganisationen - i forretningsførerorganisationer og  

 andelsselskaber skal mindst halvdelen være beboere i datterorganisationerne  

 og de administrerede boligorganisationer.
I de almennyttige boligselskaber, der er organiseret som garantiselskaber,  

 vælger generalforsamlingen i dag - som øverste myndighed - (et mindretal af)  

 selskabet bestyrelse.
Som en følge af at øverste myndighed også i disse  

 selskaber fremover foreslås erstattet af et repræsentantskab, foreslås, at  

 garantforsamlingen i garantiorganisationer kan vælge et eller flere medlemmer  

 til den almene boligorganisations bestyrelse.
 Endvidere foreslås det, at den øverste myndighed i den enkelte  

 boligorganisation, herunder en forretningsførerorganisation, i sine vedtægter  

 kan fastsætte, at andre, f.eks kommunalbestyrelsen, interesseorganisationer,  

 fagforeninger mv., kan vælge medlemmer til boligorganisationens bestyrelse.
Forslaget i stk. 2, svarer delvis til boligbyggerilovens § 15, stk. 1,  

 idet det dog præciseres, at enkelte medlemmer af boligorganisationens  

 bestyrelse, kan afsættes før udløbet af de enkelte medlemmers  

 funktionsperiode, hvis bestyrelsesmedlemmet ikke længere nyder tillid hos  

 den/dem, der har valgt den pågældende.
Dette svarer til den gældende  

 retstilstand.
Kommunalbestyrelsen og amtsrådet har efter forslaget - som den eneste  

 undtagelse fra den almene boligorganisation - mulighed for at etablere almene  

 boliger, idet denne adgang dog er begrænset til etablering af ældreboliger.  

 For disse boliger foreslås, at der skal gælde tilsvarende regler om  

 beboerdemokrati som for de almene boligorganisationers afdelinger.
I dag  

 finder alene lejelovens regler om beboerindflydelse anvendelse i de kommunale  

 og amtskommunale ældreboliger.
I det omfang der etableres ældreboligorganisationer, der udelukkende er  

 tiltænkt svage og plejekrævende beboere, vil det kunne være vanskeligt at  

 etablere et velfungerende beboerdemokrati.
Det foreslås på den baggrund i  

 bestemmelsens stk. 3, at kommunalbestyrelsen i sådanne boligorganisationer  

 kan beslutte, at beboerrepræsentanterne i boligorganisationens bestyrelse  

 udpeges af kommunalbestyrelsen blandt beboere, pårørende eller andre, der vil  

 kunne varetage beboernes interesser.
Kommunalbestyrelsen vil ikke kunne  

 delegere denne kompetence.
Valget sker efter forholdstalsvalg, jf. lov om  

 kommunernes styrelse § 25.
 I disse boligorganisationer vil boligorganisationens bestyrelse helt eller  

 delvist kunne varetage afdelingsbestyrelsens og afdelingsmødets funktioner.
Til § 34 Bestemmelsen i stk. 1, svarer til det forslag som, den nævnte  

 arbejdsgruppe er fremkommet med.
Der er tale om en kodificering.
Det vil  

 således også i dag være muligt, at det er forretningsføreren, der forelægger  

 budgettet, ligesom projekter i forbindelse med beslutning om  

 forbedringsarbejder vil kunne forelægges af en tekniker.
 Derudover foreslås det i bestemmelsen i stk. 1, præciseret, at det er  

 afdelingsmødet, der har kompetence til at afsætte afdelingsbestyrelsen og  

 dens enkelte medlemmer.
 Endvidere foreslås det, at afdelingsbestyrelsen skal bestå af et ulige  

 antal medlemmer.
Bestemmelsen i stk. 2, svarer til boligbyggerilovens § 15, stk. 5, 3.-4.  

 pkt.
Bestemmelsens ordlyd indebærer, at der i forbindelse med de omhandlede  

 beslutninger ikke kan stemmes ved fuldmagt.
 Bestemmelserne i stk. 3, og 4, svarer i hovedsagen til bestemmelser i  

 boligbyggerilovens § 15, stk. 5, 6. pkt., og stk. 15.
 I bestemmelsens stk. 5, foreslås det, i lighed med hvad den nævnte  

 arbejdsgruppe har foreslået, at et afdelingsmøde kan beslutte at uddelegere  

 afdelingsbestyrelsens og afdelingsmødets kompetence på en række områder til  

 en eller flere beboergrupper.
Med dette forslag er det tilstræbt at give beboerdemokratiet bedre  

 muligheder for at fungere.
Efter forslaget vil der være mulighed for  

 yderligere at kunne decentralisere beslutninger, der vedrører mindre dele af  

 en afdeling.
Den enkelte boligorganisation og den enkelte afdeling kan  

 således i vedtægterne og i forretningsordenen mv. fastsætte præcise regler,  

 der tager højde for den enkelte boligorganisations forhold, herunder  

 fastsætte helt præcise rammer for, hvordan en uddelegering skal foregå,  

 således at unødige konflikter efterfølgende undgås.
De emner, der vil kunne være behov for at få behandlet i mindre,  

 decentrale enheder, vil eksempelvis kunne være spørgsmål om opgange,  

 indgangspartier, udearealer, brugen af visse fælleslokaler mv.
Det kan også  

 være en genbrugsgruppe, en lokal tv-gruppe, programpakkeudvalg, et  

 husdyrsudvalg, en husordensgruppe mv.
 Bestemmelsen i stk. 6, svarer til boligbyggerilovens § 15, stk. 15.
Til § 35 Bestemmelsen svarer delvist til boligbyggerilovens § 15, stk. 7, og 8.
Til § 36 Bestemmelsen svarer til det forslag, som den nævnte arbejdsgruppe er  

 fremkommet med.
Efter de gældende regler er det alene det årlige regnskab, der skal  

 forelægges det ordinære afdelingsmøde til godkendelse.
På dette ordinære  

 afdelingsmøde skal driftsbudgettet for det kommende år for afdelingen, dvs.  

 for det regnskabsår man på dette tidspunkt er midt i, ligeledes forelægges  

 lejerne, men afdelingsmødet skal ikke godkende budgettet.
Det foreslås, at afdelingsmødet godkender driftsbudgettet for afdelingen.  

 Baggrunden for forslaget er, at godkendelse af afdelingens årsregnskab er  

 bagudrettet, hvilket kun giver afdelingsmødet mulighed for at tage stilling  

 til allerede foretagne dispositioner.
Godkendelse af budgettet vil give  

 afdelingsmødet mulighed for en mere reel indflydelse på afdelingens forhold.
Det vil være op til det enkelte afdelingsmøde at fastsætte retningslinier  

 for, hvor detaljeret afdelingsmødets godkendelse af budgettet skal være.
Det  

 vurderes, at det formentlig ikke vil være hensigtsmæssigt, hvis det sker på  

 et for detaljeret niveau.
Ud fra praktiske hensyn har afdelingsbestyrelsen og  

 organisationens administration således brug for et vist råderum for  

 dispositioner og deraf følgende budgetreguleringer i årets løb uden påny at  

 skulle forelægge budgettet til godkendelse på et ekstraordinært  

 afdelingsmøde.
Dette vedrører specielt vedligeholdelses- og  

 fornyelsesforhold.
Træffer afdelingsmødet principgodkendelse af budgettet,  

 vil fornyet godkendelse kun være nødvendig, hvis den godkendte budgetramme  

 ændres væsentligt, således at væsentlige arbejder, der var forudsat  

 gennemført, må opgives, eller lejen må forhøjes.
Afdelingsmødet vil dog også  

 kunne beslutte at vedtage et budget med en meget detaljeret fastsættelse af  

 de enkelte budgetposter.
 Udover at godkende budgettet »rent«, vil budgettet kunne  

 godkendes, men under forudsætning af at diverse forhold undersøges nærmere,  

 eller at der vedtages en mindre budgetstigning end den forudsatte.
 Hvis maksimalt 25 pct. af afdelingsmødets fremmødte deltagere fremsætter  

 krav om det, skal godkendelse ske ved urafstemning, jf. den foreslåede  

 bestemmelse i § 37, stk. 3.
 Opnås der ikke flertal for noget budgetforslag overhovedet, indbringes  

 tvisten for kommunalbestyrelsen, som træffer den endelige administrative  

 afgørelse, jf. § 42. Dette svarer til boligbyggerilovens § 15, stk. 14. I  

 øvrigt vil kommunalbestyrelsen altid kunne gribe ind, hvis de budgetterede  

 udgifter ikke svarer til afdelingens reelle driftsudgifter, eller hvis de  

 budgetterede udgifter ikke giver mulighed for at foretage de nødvendige  

 vedligeholdelser og fornyelser, således at der er underbudgetteret.
Efter forslaget afgør afdelingsmødet selv, om afdelingens årsregnskab skal  

 godkendes af afdelingsmødet.
Er dette tilfældet, vil det indebære, at der  

 skal afholdes 2 afdelingsmøder i stedet for som i dag 1 ordinært  

 afdelingsmøde om året.
I sådanne tilfælde må afdelingsmødet samtidig tillige  

 træffe beslutning om, på hvilket af disse afdelingsmøder der skal finde valg  

 af afdelingsbestyrelse sted (valgmødet).
 Er der ikke valgt en afdelingsbestyrelse, skal budget og årsregnskab  

 forelægges af boligorganisationens bestyrelse, hvilket svarer til  

 boligbyggerilovens § 15, stk. 8.
Til § 37 Bestemmelsen svarer til det forslag, som den nævnte arbejdsgruppe er  

 fremkommet med.
 Efter de gældende regler er det afdelingsbestyrelsen, der inden for det  

 godkendte driftsbudget, træffer afgørelse om, hvilke vedligeholdelses- og  

 fornyelsesarbejder, der skal udføres, driften og brugen af fælleslokaler i  

 afdelingen, etablering af fritidsaktiviteter og lignende i afdelingen og  

 iværksættelse af forebyggende arbejde rettet mod boligområdet og de enkelte  

 beboere med henblik på at styrke det sociale liv og netværk i boligområdet.  

 Endvidere kan afdelingsbestyrelsen træffe beslutning om, at der skal udføres  

 moderniserings- og forbedringsarbejder, kollektive anlæg, ekstraordinære  

 renoveringsarbejder samt udbedring af byggeskader og bygningsændringer.  

 Afdelingsmødet skal efterfølgende godkende afdelingsbestyrelsens  

 beslutninger.
I naturlig forlængelse af forslaget om, at afdelingsmødet skal godkende  

 budgettet, foreslås det, at afdelingsmødet tilsvarende skal godkende arbejder  

 og aktiviteter, der skal iværksættes.
I forsøgsordningen om boligklagenævn  

 har afdelingsbestyrelsen i de to forsøgsamter København og Århus mulighed for  

 at beslutte, at der skal etableres en vagtordning for afdelingen.
De denne  

 kompetence må anses som en naturlig del af den mulighed, som afdelingsmødet  

 får for at iværksætte forebyggende foranstaltninger mv., foreslås  

 afdelingsmødets kompetence udvidet, således at kompetencen også omfatter  

 disse forhold.
Ansættelse af et vagtselskab sker ved boligselskabet.
I praksis vil de udgifter, der er forbundet med de arbejder og  

 aktiviteter, der træffes beslutning om, være indarbejdet i det budget, der  

 skal godkendes af afdelingsmødet.
Det vil således være hensigtsmæssigt, at  

 drøftelsen og godkendelsen af, hvilke arbejder og aktiviteter, der skal  

 igangsættes, sker på det afdelingsmøde, hvor budgettet forelægges til  

 godkendelse, som en del af budgetbehandlingen.
 Efter forslaget i stk. 2, overlades det ligeledes til afdelingsmødet at  

 træffe beslutning om iværksættelse af forebyggende arbejde rettet mod  

 boligområdet og de enkelte beboere med henblik på at styrke det sociale liv  

 og netværk i boligområdet.
 Bestemmelsen i stk. 3, svarer til boligbyggerilovens § 15, stk. 11.
Til § 38 Bestemmelsen svarer til boligbyggerilovens § 15, stk. 10.
Til § 39 Bestemmelsen svarer delvist til boligbyggerilovens § 15, stk. 6. Der  

 henvises i øvrigt til den i § 150 foreslåede bestemmelse om Byggeskadefonden.
Til § 40 Bestemmelsen svarer til det forslag, som den nævnte arbejdsgruppe er  

 fremkommet med.
 Efter de gældende regler er det afdelingsbestyrelsen, der kan beslutte at  

 ændre den husorden, selskabets ledelse forelægger.
 Forslaget om, at afdelingsmødet fastsætter en husorden for afdelingen, er  

 en naturlig følge af bestræbelserne på at øge beboernes indflydelse.
Til § 41 Bestemmelsen svarer delvist til boligbyggerilovens § 15, stk. 12.
Til § 42 Bestemmelsen svarer til boligbyggerilovens § 15, stk. 14.
Til § 43 Det foreslås, at bestemmelserne vedrørende valg af afdelingsbestyrelse og  

 afdelingsmøde samt disse organers kompetence i § 33, stk. 1, § 34, stk. 1-3,  

 og §§ 35-40 tilsvarende skal finde anvendelse for kommunale og amtskommunale  

 almene ældreboliger.
I kommunale og amtskommunale ældreboliger er der ikke  

 valgt en organisationsbestyrelse på samme måde som i de almene  

 boligorganisationer.
I det omfang der af bestemmelserne er tillagt  

 organisationsbestyrelsen en kompetence, udøves denne af kommunalbestyrelsen  

 eller af amtsrådet.
Til § 44 Der foreslås, at boligministeren kan fastsætte nærmere bestemmelser om de  

 forhold, der er nævnt i §§ 33-43.
 Det er hensigten at fastsætte nærmere regler om bl.a. beboerdemokrati,  

 herunder valg til organisations- og afdelingsbestyrelse, disses virksomhed,  

 afdelingsmøde, kompetenceforhold, herunder uddelering mv., i lighed med de  

 regler, der i dag er fastsat i bekendtgørelse om almennyttig boligvirksomhed.
Til § 45 Bestemmelserne svarer i det væsentlige til boligbyggerilovens § 7, stk.  

 1-6, samt til ældreboliglovens § 18.
 Det er dog i stk. 4, præciseret, at reglerne i lov om lejeregulering i  

 erhvervslokaler mv. gælder ved såvel lejeforhøjelser som lejenedsættelser.
 Endvidere er i stk. 7, præciseret, at kommunalbestyrelsens afgørelser  

 efter stk. 2, og 5, ikke kan indbringes for anden administrativ myndighed.
Til § 46 Bestemmelsen svarer til boligbyggerilovens § 7 a samt til ældreboliglovens  

 § 18 a.
Til § 47 Bestemmelsen svarer i det væsentlige til boligbyggerilovens § 9.
Til § 48 Bestemmelsen svarer med få redaktionelle ændringer til boligbyggerilovens  

 §§ 8 og 77, stk. 3-8.
Til § 49 Reglerne i kapitel 3 tager alene sigte på almene boliger, der ejes af  

 almene boligorganisationer.
 I bestemmelsen foreslås, at § 45, § 46, stk. 1, § 47 og § 48, finder  

 tilsvarende anvendelse på almene ældreboliger, der ejes af kommuner eller  

 amtskommuner.
Til § 50 Bemyndigelsen svarer til boligbyggerilovens § 7, stk. 7.
Til §§ 51-64 Bestemmelserne svarer i det væsentlige til bestemmelserne i  

 boligbyggerilovens §§ 14, 68, 76 a, og 79 samt ældreboliglovens § 17.
Almene familieboliger Det fremgår af § 51, stk. 1, at almene familieboliger skal anvises til  

 boligsøgende, som er optaget på en venteliste, og som har behov for almene  

 boliger af den pågældende art.
 Bestemmelsen svarer til, hvad der hidtil har været gældende med hensyn til  

 anvisning af almennyttige lejligheder.
Tidligere almennyttige boliger, der ved tilsagnet om offentlig støtte har  

 været forbeholdt (klausuleret for) ældre og personer med handicap, eller som  

 med offentlig støtte efter bistandsloven er indrettet særligt til denne  

 gruppe, bliver efter lovforslaget almene familieboliger og vil derfor også  

 skulle udlejes efter føromtalte regler, dvs. med udgangspunkt i den  

 almindelige venteliste.
Kommunen har tilsvarende mulighed for anvisning  

 hertil som til øvrige almene familieboliger og vil kunne anvise husstande,  

 der har særligt behov for disse boliger.
 I forslagets § 51, stk. 4, åbnes mulighed for, at den almene  

 boligorganisation kan indgå aftale med kommunalbestyrelsen om, at disse  

 boliger anvises af boligorganisationen til ældre og personer med handicap.
 Som det fremgår af de almindelige bemærkninger, er det fundet  

 hensigtsmæssigt, at de tidligere klausulerede boliger fortsat kan udlejes med  

 fortrinsret for ældre og personer med handicap også uden en egentlig  

 visitation af de boligsøgende som ved almene ældreboliger.
 I en bekendtgørelse vil der derfor blive åbnet mulighed for, at de  

 pågældende boliger enten kan udlejes efter tilsvarende retningslinier, som  

 gælder for ældreboliger eller, at de som hidtil kan udlejes med fortrinsret  

 for ældre og handicappede - dvs. efter en særlig »ældreventeliste«.
 Lovforslaget indeholder som omtalt nedenfor bestemmelser om, at den almene  

 boligorganisation kan udleje almene ungdomsboliger og almene ældreboliger til  

 andre, såfremt de pågældende boliger ikke kan lejes ud til den berettigede  

 personkreds.
I lighed hermed er det i § 51, stk. 5, foreslået, at den almene  

 boligorganisation vil kunne udleje almene familieboliger til andre  

 boligsøgende, såfremt boligerne ikke kan udlejes til boligsøgende på  

 ventelisten.
Bestemmelsen svarer til, hvad der hidtil har været gældende med  

 hensyn til udlejning af almennyttige lejligheder.
Det bemærkes, at  

 boligsøgende i disse situationer har krav på, at udlejningen kan ske på  

 almindelige vilkår, dvs. uden tidsbegrænsning.
Almene ungdomsboliger Efter forslagets § 52, stk. 1, skal almene ungdomsboliger af den almene  

 boligorganisation udlejes til unge uddannelsessøgende og andre unge med et  

 særligt behov derfor.
 Dette svarer til de regler, som i dag gælder for alle nyere  

 ungdomsboliger.
 Herudover indeholder forslaget en række muligheder for at udleje almene  

 ungdomsboliger til andre end den berettigede personkreds:
Efter forslagets § 52, stk. 3, kan den almene boligorganisation således  

 udleje almene ungdomsboliger, som ikke kan udlejes til den berettigede  

 personkreds, til andre boligsøgende.
Ved ledighed skal boligorganisationen  

 påny søge at udleje de pågældende boliger til den berettigede personkreds.
Det er herved forudsat, at den almene boligorganisation udlejer de  

 pågældende boliger på en sådan måde, at de i videst mulige omfang er til  

 rådighed for den oprindelige målgruppe.
Boligorganisationen bør derfor som  

 udgangspunkt forsøge at leje boligerne ud på tidsbegrænsede kontrakter.
Hvis  

 dette ikke er muligt, vil der kunne ske udlejning på almindelige vilkår.
I  

 begge tilfælde skal boligerne dog søges udlejet til den berettigede  

 personkreds ved ledighed.
Den almene boligorganisation kan herudover med kommunalbestyrelsen  

 godkendelse udleje almene ungdomsboliger som almene familieboliger eller som  

 almene ældreboliger, jf. forslagets § 52, stk. 4. Udlejningen sker på de  

 almindelige vilkår, som gælder for de pågældende boligtyper.
Dette indebærer  

 bl.a., at der indgås lejekontrakter uden tidsbegrænsning.
Kommunalbestyrelsen  

 kan beslutte, at de pågældende boliger påny skal udlejes til den oprindelige  

 målgruppe.
 Det forudsættes ved de sidstnævnte udlejninger, at der ikke generelt er  

 efterspørgsel efter de pågældende almene ungdomsboliger.
 Almene ungdomsboliger, som efter reglerne i § 52, stk. 3, og 4, udlejes  

 til andre end den oprindelige målgruppe, mister ikke deres mærkning som  

 almene ungdomsboliger som følge af den ændrede anvendelse, ligesom  

 eksisterende lån heller ikke skal indfries.
 Kommunalbestyrelsen kan dog i særlige tilfælde beslutte, at ungdomsboliger  

 fremover skal mærkes enten som almene familieboliger eller som almene  

 ældreboliger, jf. § 3, nr. 5, og § 5, nr. 9, samt bemærkningerne ovenfor til  

 disse bestemmelser.
I § 53, stk. 3, er præciseret, at et eventuelt ungdomsboligbidrag, jf. §  

 135, ikke bortfalder, såfremt der sker udsættelse med en opsigelse efter  

 ophørt uddannelse på grund af særlige omstændigheder.
Der er her tale om, at  

 boligen fortsat lejes ud til en person fra den berettigede personkreds.
Sker der derimod udsættelse af en opsigelse, fordi boligen ikke  

 umiddelbart kan genudlejes til boligsøgende inden for den berettigede  

 personkreds, bortfalder bidraget.
Den pågældende beboer, der ikke længere  

 tilhører den nævnte personkreds, kan således blive boende, men må betale en  

 højere husleje som følge af, at ungdomsboligbidraget som nævnt bortfalder.
Almene ældreboliger Almene ældreboliger, der ejes af en almen boligorganisation, skal efter  

 forslagets § 54, stk. 1, og 2, udlejes henholdsvis til ældre og personer med  

 handicap og til personer med vidtgående fysiske eller psykiske handicap.
 For almene ældreboliger, der er indrettet med henblik på den i forslagets  

 § 54, stk. 1, omhandlede målgruppe, dvs. ældre og personer med handicap,  

 udøves anvisningsretten af kommunalbestyrelsen.
Almene ældreboliger, der er indrettet med særligt henblik på at betjene  

 personer med vidtgående fysiske eller psykiske handicap, jf. § 54, stk. 2,  

 skal af den almene boligorganisation udlejes til denne personkreds.
I disse  

 tilfælde er det amtsrådet, som udøver anvisningsretten.
Det bemærkes herved,  

 at der er tale om samme personkreds, som hidtil har været omfattet af  

 bistandslovens § 112 (personer med vidtgående fysiske eller psykiske  

 handicap).
 Kommunalbestyrelsen kan efter § 55, stk. 1, overlade til den almene  

 boligorganisation at forestå anvisningen af de almene ældreboliger, der er  

 nævnt i § 54, stk. 1.
 Derimod er der ikke hjemmel til, at amtsrådet kan overlade  

 anvisningsretten til de i § 54, stk. 2, nævnte boliger til den almene  

 boligorganisation, som ejer de pågældende boliger.
 Bestemmelserne svarer til de nuværende regler om ældreboliger.
 Hvis almene ældreboliger ikke kan udlejes til den berettigede personkreds,  

 kan boligerne udlejes til andre boligsøgende, jf. § 54, stk. 1, 2.-4. pkt.,  

 samt § 55, stk. 2, og 3.
 Reglerne svarer til de ovenfor omtalte regler vedrørende udlejning af  

 almene ungdomsboliger til andre boligsøgende, når der er  

 udlejningsvanskeligheder.
 Almene ældreboliger, som efter de ovenfor nævnte regler udlejes til andre  

 end den oprindelige målgruppe, mister ikke deres mærkning som almene  

 ældreboliger som følge af den ændrede anvendelse, ligesom eksisterende lån  

 ikke indfries.
 Kommunalbestyrelsen kan dog i særlige tilfælde beslutte, at ældreboligerne  

 fremover skal mærkes enten som almene familieboliger eller som almene  

 ungdomsboliger, jf. § 3, nr. 5, og § 4, nr. 6, samt bemærkningerne ovenfor  

 til disse bestemmelser.
Hvad angår almene ældreboliger, som er indrettet til personer med  

 vidtgående fysiske eller psykiske handicap, gælder den særlige regel, at  

 disse kan udlejes til ældre og personer med handicap, såfremt de ikke kan  

 udlejes til målgruppen, jf. forslagets § 54, stk. 2, 2. pkt.
Amtsrådet udøver  

 her sin anvisningsret efter forhandling med kommunalbestyrelsen, og  

 udlejningen sker på sædvanlige vilkår.
Bestemmelsen udelukker ikke, at der kan ske udlejning til andre  

 boligsøgende, såfremt boligerne ikke kan lejes ud til ældre og personer med  

 handicap.
Ved ledighed skal boligerne igen søges udlejet til den berettigede  

 personkreds.
 For almene ældreboliger, som ejes af en kommune eller en amtskommune  

 gælder regler, som svarer til de ovenfor beskrevne, herunder vedrørende  

 udlejning til andre boligsøgende end den berettigede personkreds, jf.  

 forslagets § 57 og § 58.
 Kommunale anvisnings- og godkendelsesordninger mv.
 Kommunalbestyrelsen kan efter gældende regler træffe beslutning om, at den  

 skal godkende overdragelse af almennyttige boliger.
 I § 61 foreslås det nu, at ordningen kommer til at omfatte såvel almene  

 familieboliger som almene ungdomsboliger.
 Efter boligbyggerilovens § 14, stk. 6, gælder særlige regler om kommunal  

 garanti i forbindelse med anvisning af almennyttige boliger til flygtninge.  

 Det er efter bestemmelsen en forudsætning, at overdragelsen er godkendt af  

 kommunalbestyrelsen.
Ud fra harmoniseringsønsker foreslås det i § 62, at denne ordning kommer  

 til at omfatte såvel almene familieboliger som almene ungdomsboliger.
I § 65  

 i lov om individuel boligstøtte defineres hvilke personer, der er omfattet af  

 bestemmelsen.
Der vil i en bekendtgørelse, jf. nedenfor, blive fastsat regler om,  

 hvornår kommunalbestyrelsen kan afvise en boligsøgende.
Reglerne vil blive  

 ens for de i § 61 og § 62 omtalte godkendelsesordninger.
I § 64 foreslås, at boligministeren bemyndiges til at fastsætte nærmere  

 regler om de forhold, der er nævnt i §§ 51-54 og §§ 57-63. Det er hensigten  

 at fastsætte nærmere regler om udlejning og anvisning, herunder kommunal  

 anvisning til almene boliger.
Boligministeren kan herunder fastsætte regler  

 om fortrinsret til ledige boliger for husstande med børn samt for særlige  

 befolkningsgrupper.
 De regler, der fastsættes, vil i det væsentlige tage udgangspunkt i de  

 regler, som i dag gælder for henholdsvis almennyttige boliger, ungdomsboliger  

 og ældreboliger.
 Boligministeren kan endvidere fastsætte regler om, hvorledes  

 udlejningsreglerne kan fraviges i nødretsituationer (ganske ekstraordinære  

 udlejningsvanskeligheder).
Til §§ 65-75 Bestemmelserne svarer til boligbyggerilovens §§ 10-10 c, § 12, stk. 4, og  

 § 15, stk. 6, 1. pkt. om vedligeholdelse og istandsættelse, § 10 d, stk. 1 -  

 2 og stk. 4, § 10 e, stk. 2, 7, 8 og 11, samt § 10 f om forbedringer  

 (råderet) og § 11 om beboerindskud.
Hvad særligt angår bestemmelserne om forbedringer (råderet) bemærkes, at  

 der lovteknisk er sket en væsentlig forenkling af den eksisterende lovtekst,  

 således at bestemmelserne nu kun indeholder de overordnede rammer på området.  

 Boligministeren vil i en bekendtgørelse fastsætte nærmere regler, som  

 udmønter disse rammer.
De regler, som fastsættes, vil komme til at svare til  

 de gældende lovregler på området.
Det fremgår af § 71, at boligorganisationen kan stille tilbagebetaling af  

 beboerindskud helt eller delvist i bero, indtil indskud er modtaget fra en ny  

 boligtager.
Dette har sin baggrund i, at beboerindskuddet er en del af den  

 oprindelige finansiering, og at der vil opstå en underfinansiering, hvis  

 beboerindskuddet tilbagebetales inden et nyt er modtaget.
Bestemmelsen svarer  

 til boligbyggerilovens § 11.
Det fremgår af § 73, at boligorganisationen kan nedsætte beboerindskuddet,  

 hvis den nye boligtagers indskud væsentligt overstiger indskuddet for  

 tilsvarende boliger i nyt byggeri.
Finansieringen heraf tilvejebringes ved  

 henlæggelser eller ved midler fra boligorganisationens dispositionsfond.
Samtidig åbnes der for, at kommunalbestyrelsen kan garantere for  

 indekslån, der optages med det formål at nedsætte beboerindskuddet i  

 tidligere lette kollektivboliger.
Det er en forudsætning, at  

 beboerindskuddene væsentligt overstiger indskuddet for tilsvarende boliger i  

 nyt byggeri.
Endvidere får kommunen adgang til på statens vegne at give  

 tilsagn om ydelsesstøtte til indekslånet.
Indekslånet kan ydes med henblik på  

 at nedbringe beboerindskuddet til minimalt 2 pct. af den endelige  

 anskaffelsessum ved byggeriets opførelse.
Ydelsesstøtten ydes på tilsvarende  

 vilkår, som gælder for nybyggeri.
Det er en forudsætning, at  

 kommunalbestyrelsen yder garanti for hele indekslånet.
Baggrunden for sidstnævnte bestemmelse er, at der i lette kollektivboliger  

 er beboerindskud på op til 10 pct. af anskaffelsessummen - mod 2 pct. i nyere  

 offentligt støttet byggeri.
Disse meget store beboerindskud kan forringe  

 konkurrenceevnen for tidligere lette kollektivboliger med deraf følgende  

 risiko for udlejningsvanskeligheder.
I § 74 er foreslået, at reglerne om vedligeholdelse og istandsættelse ved  

 fraflytning samt råderet finder tilsvarende anvendelse på almene  

 ældreboliger, der ejes af kommuner og amtskommuner, bortset fra § 68 om  

 henlæggelser.
Endvidere foreslås, at reglerne om beboerindskud, ligeledes  

 finder tilsvarende anvendelse på disse boliger, bortset fra bestemmelserne i  

 § 73, stk. 1, 2. pkt samt stk. 2, og 3, om finansiering af nedsættelse af  

 beboerindskud.
Til §§ 76-88 Bestemmelserne svarer i det væsentlige til boligbyggerilovens §§ 19-29  

 samt §§ 35-38.
 Lovforslaget indebærer, som nævnt i de almindelige bemærkninger, at  

 Boligselskabernes Landsbyggefond videreføres under betegnelsen  

 Landsbyggefonden.
 Forslaget indebærer, at tidligere selvejende institutioner, der omdannes  

 til almene boligorganisationer, også bliver omfattet af Landsbyggefonden.
 De tidligere selvejende institutioner bliver efter omdannelsen samtidig  

 forpligtet til at betale bidrag til fonden i lighed med tidligere  

 almennyttige boliger, såfremt byggerierne er taget i brug før den 1. januar  

 1970, jf. §§ 79-80.
Af § 80 fremgår, at fonden som hidtil kan opkræve et løbende bidrag fra  

 afdelinger, der er taget i brug fra den 1. januar 1970, og som har modtaget  

 tilsagn om offentlig støtte inden den 1. juli 1986. Det har hidtil været en  

 betingelse, at opkrævningen er nødvendig til dækning af fondens udgifter til  

 udbedring af ekstraordinære byggeskader.
Set i lyset af de mange forskellige  

 opgaver, fonden i dag varetager, er det ikke administrativt muligt at skelne  

 mellem hvilke udgifter, der er udslagsgivende for, om der er behov for  

 opkrævning.
Det er derfor fundet hensigtsmæssigt at lempe denne regel,  

 således at der alene stilles krav om, at opkrævningen skal være nødvendig for  

 at dække fondens udgifter.
I § 84, stk. 2, er præciseret, at boligorganisationens tilgodehavende i  

 fonden som følge af bidrag indbetalt i medfør af §§ 79-80 nedskrives med et  

 beløb svarende til de beløb, som fonden har ydet til boligorganisationen i  

 medfør af § 87 (trækningsretten) samt med beløb, der overføres til den fælles  

 moderniseringsfond og til landsdispositionsfonden, jf. §§ 89-90. Som følge  

 heraf er det i § 84, stk. 3, foreslået, at ved boligorganisationens konkurs  

 kan boligorganisationens tilgodehavende efter stk. 2, forlanges  

 tilbagebetalt, såfremt konkursboets kreditorer ellers ikke vil kunne  

 fyldestgøres.
Det samme gælder tilgodehavender, der er opstået indtil  

 konkursboet er sluttet.
Sidstnævnte bestemmelse vedrører således den del af  

 trækningsretten, som ikke er udnyttet.
 Endelig bemærkes, at almene ældreboliger, som ejes af kommuner og  

 amtskommuner, ikke er omfattet af bestemmelserne i kapitel 6.
Til §§ 89-90 Bestemmelserne svarer med redaktionelle ændringer til boligbyggerilovens §  

 35, stk. 2-5.
Til § 91 Bestemmelsen svarer med redaktionelle ændringer til boligbyggerilovens §  

 36, stk. 1-5.
 Støtte fra landsbyggefonden kan ydes til alment byggeri, som er opført som  

 sådant eller efterfølgende er omdannet til alment byggeri.
Til § 92 Bestemmelsen svarer til boligbyggerilovens § 36, stk. 6. Såfremt  

 beløbsrammen for 1996, hvorefter landsbyggefonden kan yde tilskud til  

 almennyttige boligafdelinger med væsentlige økonomiske problemer eller  

 væsentlige problemer af anden karakter, ikke er anvendt, overføres beløbet  

 til 1997 med henblik på anvendelse i almene boligafdelinger.
For de overførte  

 midler sker statens refusion med halvdelen.
Til §§ 93-94 Bestemmelserne svarer til boligbyggerilovens § 36, stk. 9-10.
Til §§ 95-96 Bestemmelserne svarer til boligbyggerilovens § 37, stk. 1-3.
Til § 97 Bestemmelsen svarer til boligbyggerilovens § 39.
Til § 98 Bestemmelsen svarer til boligbyggerilovens § 52, stk. 2.
Til § 99 Perioden, hvori der kan ydes tilskud til nedbringelse af lejen i  

 ungdomsboliger, udløber ved udgangen af studieåret 1995/96. På baggrund af  

 fortsat behov for den nuværende ordning foreslås, at perioden forlænges i  

 yderligere 4 år, således at de ungdomsboliger, der har modtaget tilskud i  

 studieåret 1995/96 efter boligbyggerilovens § 73 a til nedbringelse af  

 huslejen, fortsat får udbetalt tilskud til nedbringelsen af lejen i hvert af  

 studieårene 1996/97 - 1999/2000, uanset om boligerne er omdannet til almene  

 ungdomsboliger eller fortsat er organiseret som selvejende institutioner.
 Det foreslås samtidig, at tilbagebetalingen af de særlige kriselån og  

 henstandslån tilsvarende udsættes i yderligere 4 år.
 For at der allerede i 1. termin 1996 skal kunne udbetales tilskud, er det  

 i § 186 foreslået, at denne bestemmelse træder i kraft den 1. august 1996.
Til § 100 Bestemmelsen svarer i det væsentlige til boligbyggerilovens § 73 b.  

 Bestemmelsen omfatter således både almene ungdomsboliger og de  

 ungdomsboliger, der fortsætter som selvejende ungdomsboliginstitutioner.
 Støtte efter denne bestemmelse kan ydes såfremt udgifterne ikke dækkes ved  

 erstatning, gennem forsikring eller ved, at der ydes støtte fra  

 Landsbyggefonden efter § 91, stk. 2-5.
Til § 101 Bestemmelsen svarer til boligbyggerilovens § 76 a.
Til § 102 Bestemmelsen svarer til boligbyggerilovens § 73 b, stk. 10.
Til § 103 Bestemmelsen svarer til boligbyggerilovens § 1 og ældreboliglovens § 1,  

 stk. 3.
Til § 104 Bestemmelsen svarer i det væsentlige til boligbyggerilovens § 55, stk. 1,  

 og 2, § 67, stk. 8-9, samt ældreboliglovens § 21 a.
Til § 105 Bestemmelsen svarer i det væsentlige til ældreboliglovens § 1, stk. 1, og  

 2, samt § 5 a, stk. 1.
 Det foreslås, at kommunerne ved siden af de almene boligorganisationer,  

 vil kunne være byg- og driftsherre af almene ældreboliger.
Desuden foreslås det, at amtskommunerne kan være byg- og driftsherre af  

 almene ældreboliger, der tilvejebringes med særligt henblik på at betjene  

 personer med vidtgående fysisk eller psykisk handicap.
Amtskommunerne vil  

 kunne overlade det til en kommune eller en almen boligorganisation at være  

 byg- og driftsherre af disse almene boliger.
 Dette medfører, at pensionskasser og initiativtagerne til selvejende  

 institutioner vil kunne opføre ældreboliger, såfremt de danner en almen  

 boligorganisation.
 Ældreboliger kan derudover opføres som kommunale eller amtskommunale  

 finansierede boliger, hvilket vil sige boliger uden offentlig støtte.
Til § 106 Bestemmelsen svarer til boligbyggerilovens § 58, stk. 2, og  

 ældreboliglovens § 15.
Til § 107 Bestemmelsen svarer til boligbyggerilovens § 58, stk. 3, og  

 ældreboliglovens § 21, stk. 6.
Til § 108 Bestemmelsen svarer i det væsentlige til boligbyggerilovens § 5, stk. 2, §  

 56, stk. 1, og 2, samt til ældreboliglovens § 2, stk. 1.
 Det foreslås, at det i bestemmelsen medtages, at bygherren skal stille de  

 fornødne krav til byggeriets arkitektoniske udformning.
Til § 109 Bestemmelsen svarer til boligbyggerilovens § 58, stk. 1.
 Det fremgår af den gældende ældreboliglov, at det gennemsnitlige  

 bruttoetageareal inkl. fælles boligareal for boliger opført efter loven, ikke  

 må overstige 67 m2 for boliger i samme bebyggelse, opført af samme bygherre.  

 Kommunalbestyrelsen kan dog tillade, at reglen fraviges, såfremt ejendommens  

 indretning gør det nødvendigt.
 Forslaget om, at der ikke fremover skal gælde en arealgrænse for  

 ældreboliger er bl.a. begrundet i et forenklingshensyn, idet der i videst  

 muligt omfang bør gælde samme regler for de enkelte boligtyper.
 Endvidere er der ikke ud fra økonomiske hensyn grundlag for at opretholde  

 en maksimumsgrænse.
Udgiftsrammen for etablering af ældreboliger er således fastsat som et  

 vejledende rammebeløb pr. boligenhed, såfremt ældreboligbebyggelsens  

 gennemsnitlige bruttoetageareal pr. bolig er på 56 m2 og derover.
Hertil  

 kommer, at den gældende bestemmelse om maksimumarealer har givet anledning  

 til fortolkningstvivl, idet den er blevet opfattet som en hindring for at  

 tilvejebringe et størrelsesmæssigt mere varieret udbud af ældreboliger.
 Det foreslås, at boliger, der senest samtidig med tilsagnet  

 »mærkes« som almene ungdomsboliger, ikke må overstige 50 m2. Med en  

 arealgrænse på dette niveau vil der fortsat være mulighed for at etablere  

 flerrumsboliger.
Til § 110 Bestemmelsen svarer til ældreboliglovens § 3, stk. 1-4, og stk. 6, og § 4.
Til § 111 Bestemmelsen svarer til boligbyggerilovens § 59.
Til § 112 Bestemmelsen svarer til boligbyggerilovens § 60.
Til § 113 Det foreslås, at der fastsættes en bestemmelse, der bemyndiger  

 boligministeren til at fastsætte nærmere regler for de i §§ 103, 104, samt §§  

 106-112 nævnte forhold.
 Det er hensigten at fastsætte nærmere regler om regulering af bygge- og  

 anlægsvirksomhed, almindelige bestemmelser for nybyggeri, boligernes  

 udformning og indretning, forsikring og værdiansættelse i lighed med de  

 regler, der i dag er fastsat for almennyttigt byggeri og boliger for ældre og  

 personer med handicap.
Til § 114 Bestemmelsen præciserer, hvilke bestemmelser i kap. 8, der finder  

 tilsvarende anvendelse for almene ældreboliger, som ejes af kommuner eller  

 amtskommuner.
Til § 115 Bestemmelsen i stk. 1, svarer i det væsentlige til boligbyggerilovens §  

 48, stk. 1, § 67, stk. 2, § 69 og ældreboliglovens § 6, stk. 1, 1. pkt. og  

 stk. 2, 1. pkt.
For at øge fleksibiliteten i det direkte støttede byggeri foreslås, at  

 kommunalbestyrelsen bemyndiges til på statens vegne at meddele tilsagn om  

 ydelsesstøtte til ombygning af almene ungdomsboliger til almene familie-  

 eller ældreboliger.
Som nævnt i de almindelig bemærkninger vil der i sådanne  

 tilfælde ikke skulle ske indfrielse af indestående finansiering.
På grund af den højere subsidieandel i ungdomsboliger, der har fået  

 tilsagn efter den tidligere lovgivning, reduceres den statslige støtte på  

 indestående finansiering til et niveau, der svarer til den støtte, der blev  

 ydet til almennyttigt byggeri, opført på samme tidspunkt.
Kommunalbestyrelsen  

 vil dog kunne undlade at reducere støtten, såfremt lejen vil overstige  

 lejeniveauet for tilsvarende lejemål.
Det er hensigten i en bekendtgørelse at  

 fastsætte nærmere retningslinier for, hvornår kommunen med virkning for  

 staten kan undlade at foretage fuld støttereduktion.
 Endvidere vil der for almene familieboliger, der indrettes i tidligere  

 ungdomsboliger, skulle opkræves et beboerindskud svarende til  

 beboerindskuddet i nybyggede almene boliger.
 Ombygning af almene familie- og ældreboliger vil ske med støtte fra  

 Landsbyggefonden.
Selvejende ungdomsboliginstitutioner vil udelukkende kunne blive ombygget  

 med henblik på fortsat udlejning til unge og andre med særligt behov efter  

 bestemmelsen i § 100, mens der ikke er mulighed for at ombygge dem med  

 henblik på udlejning til en anden personkreds.
Noget sådant vil forudsætte,  

 at den selvejende ungdomsboliginstitution omdannes til en afdeling af en  

 almen boligorganisation.
Selvejende ældrebolig- og lette kollektivboliginstitutioner vil ikke kunne  

 ombygges med støtte, hverken efter de foreslåede bestemmelser eller efter de  

 hidtil gældende regler.
Støtte til ombygning af disse boliger vil dels  

 forudsætte, at den selvejende institution omdannes til en almen  

 boligorganisation, dels at Landsbyggefonden beslutter at yde støtte hertil.
 Bestemmelsen i stk. 2, svarer til ældreboliglovens § 6.
 Bestemmelsen i stk. 3, svarer til ældreboliglovens § 5 b.
 Bestemmelsen i stk. 4, svarer i det væsentlige til ældreboliglovens § 5a,  

 stk. 2, og 3.
 Bestemmelsen i stk. 5, svarer til boligbyggerilovens § 48, stk. 2, § 67,  

 stk. 3, og ældreboliglovens § 6, stk. 4. Dette indebærer, at ledige boliger,  

 hvortil der er givet tilsagn i medfør af stk. 3, medregnes i opgørelsen hos  

 den kommune, der ejer eller har indgået driftsoverenskomst med plejehjemmet.
Til § 116 Bestemmelsen i stk. 1, svarer til boligbyggerilovens § 48, stk. 3, § 67,  

 stk. 4, og ældreboliglovens § 6, stk. 5.
 Bestemmelsen i stk. 2, svarer til boligbyggerilovens § 48, stk. 4, § 67,  

 stk. 5, og ældreboliglovens § 6, stk. 6.
Til § 117 Bestemmelsen svarer til boligbyggerilovens § 53 a og ældreboliglovens § 16  

 a.
Til § 118 For så vidt angår almene familie- og ældreboliger svarer bestemmelsen til  

 boligbyggerilovens § 32, § 70, stk. 1, ældreboliglovens § 7, stk. 1, og § 16,  

 stk. 1, 1. pkt.
 Det foreslås således, at almene boliger finansieres med 91 pct. indekslån  

 (IS35), 7. pct. kommunal eller amtskommunal grundkapital og 2 pct.  

 beboerindskud.
Som noget nyt foreslås det, at almene ungdomsboliger finansieres efter  

 samme regler.
Efter gældende regler finansieres ungdomsboliger med 93 pct.  

 indekslån og 7. pct. kommunal grundkapital, idet der ikke betales  

 beboerindskud.
Der henvises i øvrigt til de særlige regler for almene  

 ungdomsboliger, hvorefter boligtagere i disse boliger kan modtage  

 ungdomsboligbidrag til nedsættelse af beboerbetalingen, jf. § 135.
Til § 119 Bestemmelsen svarer til ældreboliglovens § 6, stk. 1, 1. pkt.
Til § 120 Bestemmelsen i stk. 1, svarer til boligbyggerilovens § 30 og § 42.
 Bestemmelsen i stk. 2, svarer til boligbyggerilovens § 42, stk. 2.
Til § 121 Bestemmelsen svarer til ældreboliglovens § 13. Samtidig foreslås, at der  

 gælder samme regler for forrentning og tilbagebetaling mv. af den kommunale  

 og amtskommunale grundkapital som for Landsbyggefondens grundkapitallån.
Til § 122 Bestemmelsen svarer til boligbyggerilovens § 46.
Til § 123 Bestemmelsen svarer til boligbyggerilovens § 45.
Til § 124 Bestemmelsen i stk. 1, svarer til boligbyggerilovens § 32.
 Bestemmelsen i stk. 2, svarer til boligbyggerilovens § 47.
Til § 125 Bestemmelsen svarer til boligbyggerilovens § 33 og § 71.
Til § 126 Bestemmelsen svarer til boligbyggerilovens § 34.
Til § 127 Bestemmelsen svarer til boligbyggerilovens § 51, § 72 b, 1.-3. pkt., samt  

 ældreboliglovens § 10.
Til § 128 Bestemmelsen svarer til boligbyggerilovens § 53 og foreslås nu også at  

 omfatte almene ungdomsboliger og almene ældreboliger.
Til § 129 Bestemmelsen var hidtil fastsat i boligbyggerilovens § 49, stk. 3, og §  

 72, stk. 2, samt ældreboliglovens § 9, stk. 3.
Det foreslås, at beboernes andel af ydelsesbetalingen på indekslånet i  

 lighed med de eksisterende regler for almennyttigt byggeri og ældreboliger  

 bliver fastsat til 1,978 pct. af den regulerede hovedstol halvårligt.
Herved  

 fastsættes ydelsesbetalingen for almene ungdomsboliger ligeledes til 1,978  

 pct., hvilket er en stigning i forhold til den gældende ydelsesbetaling for  

 ungdomsboliger, der i dag er på 1,290 pct.
Denne stigning modsvares dog af  

 det ungdomsboligbidrag, der er omtalt i bemærkningerne til §§ 135-139.
Til § 130 Bestemmelsen i stk. 1, svarer til boligbyggerilovens § 49, stk. 4, og § 72  

 c, stk. 3, samt ældreboliglovens § 9, stk. 4.
 Bestemmelsen i stk. 2, svarer til boligbyggerilovens § 49, stk. 5, og § 72  

 c, stk. 1, samt ældreboliglovens § 9, stk. 5.
 Bestemmelsen i stk. 3, svarer til boligbyggerilovens § 49, stk. 1, § 72,  

 stk. 1, og ældreboliglovens § 9, stk. 1.
 Bestemmelsen i stk. 4, svarer til boligbyggerilovens § 49, stk. 2, § 72,  

 stk. 4, og ældreboliglovens § 9, stk. 2.
Til § 131 Bestemmelsen svarer til ældreboliglovens § 6, stk. 3.
Til § 132 Bestemmelsen svarer til boligbyggerilovens § 52, stk. 1.
Til § 133 Bestemmelsen svarer til boligbyggerilovens § 62.
Til § 134 Efter § 50 og § 72 c, stk. 2, i boligbyggeriloven kan boligministeren  

 bringe betaling af rentesikring, rentebidrag, afdragsbidrag eller  

 ydelsesstøtte til ophør, hvis ejendommens økonomi forbedres eller ændrede  

 forhold for byggeriet taler derfor, herunder at der indtræder en stigning i  

 det almindelige lejeniveau.
 Efter ældreboliglovens § 9, stk. 6, er det overladt til  

 kommunalbestyrelsen at træffe beslutning om betalingsophør for så vidt angår  

 ældreboliger.
 Det foreslås nu ud fra et harmoniseringssynspunkt, at denne adgang til at  

 standse udbetalingen af støtte fremover tillægges boligministeren for alle  

 almene boliger.
Til § 135 Bestemmelsen er ny.
Det foreslås, at kommunalbestyrelsen på statens vegne  

 kan give tilsagn om et særligt ungdomsboligbidrag til almene ungdomsboliger,  

 såfremt boligerne bebos af unge under uddannelse eller andre unge med socialt  

 betinget behov.
Bestemmelsen skal ses i sammenhæng med den foreslåede finansiering af  

 almene ungdomsboliger, hvor beboerbetalingen forhøjes fra 1,290 pct. til  

 1,978 pct. af den regulerede bogførte hovedstol.
Dette indebærer, at lejen i  

 en almen ungdomsbolig vil blive forhøjet svarende til den øgede  

 beboerbetaling.
Forslaget om ungdomsboligbidrag tilsigter at modvirke heraf  

 følgende lejeforhøjelse, såfremt boligen beboes af en boligtager, der  

 tilhører den berettigede personkreds.
Tilhører beboeren ikke den berettigede  

 personkreds, suspenderes ungdomsboligbidraget, indtil ungdomsboligen igen  

 udlejes til en person fra den berettigede personkreds.
 Der henvises i øvrigt til bemærkningerne til § 130.
Til § 136 Det foreslås, at ungdomsboligbidraget fastsættes til et fast beløb pr.  

 bolig svarende til den øgede leje, jf. bemærkningerne til § 135.
Der vil i en bekendtgørelse blive fastsat nærmere regler for beregningen  

 af ungdomsboligbidrag.
Det er hensigten at tage udgangspunkt i et  

 ungdomsboligbidrag for 1997 i størrelsesordenen 290 kr. pr. måned for en  

 et-rums bolig.
Ungdomsboligbidraget vil blive reguleret for hvert finansår  

 efter nettoprisindekset, således at bidraget på tilsagnstidspunktet skulle  

 svare til den øgede leje.
Ungdomsboligbidraget agtes gradueret således, at  

 ungdomsboligbidraget for 11/2-rums boliger og 2-rums boliger fastsættes til  

 henholdsvis 1,4 og 1,8 gange bidraget til en et-rums bolig.
Dette svarer til  

 de gældende støtteregler om fastsættelsen af det vejledende rammebeløb ved  

 etablering af ungdomsboliger.
Det årligt fastsatte ungdomsboligbidrag, som  

 knyttes til tidspunktet for tilsagnsgivningen (Skema A), reguleres med 75  

 pct. af stigningen i nettoprisindekset.
Dette svarer til de gældende regler  

 for udbetaling af ydelsesstøtte, idet ungdomsboligbidraget i denne  

 forbindelse opfattes som et tillæg til den almindelige ydelsesstøtte.  

 Reglerne for den samlede støtte til de almene ungdomsboliger (ydelsesstøtte  

 og ungdomsboligbidrag) foreslås således reguleret svarende til gældende  

 regler for udbetaling af ydelsesstøtte.
 Det foreslås, at ungdomsboligbidraget ydes med virkning fra begyndelsen af  

 indekslånets 2. termin, idet den første termin er afdragsfri.
 Det bemærkes, at såfremt den effektive beboerbetaling (beboerbetalingen på  

 lånet med fradrag af ungdomsboligbidraget) bliver mindre end beboerbetalingen  

 efter den nugældende ordning, vil boligministeren efter bestemmelsen i § 138  

 kunne bringe ungdomsboligbidraget til ophør helt eller delvist.
Til § 137 Det foreslås, at Hypotekbanken udbetaler det samlede ungdomsboligbidrag  

 direkte til den almene boligorganisation umiddelbart før den halvårlige  

 termin.
Som grundlag for udbetalingen skal den almene boligorganisation, som  

 skal modtage ungdomsboligbidraget, udfærdige en specificeret opgørelse af  

 udlejningsomfanget til den berettigede personkreds.
Der vil i en bekendtgørelse blive fastsat nærmere regler om  

 udbetalingsproceduren.
Det er herunder hensigten at fastsætte, at udlejningen  

 til den berettigede personkreds opgøres i hele måneder.
Opgørelsen skal være  

 attesteret af en statsautoriseret eller registreret revisor og fremsendt til  

 Hypotekbanken gennem kommunalbestyrelsen i beliggenhedskommunen.
 Det foreslås i stk. 2, at Hypotekbanken samtidig med udbetalingen af  

 ungdomsboligbidraget til den almene boligorganisation kan opkræve den  

 kommunale andel af ungdomsboligbidraget hos kommunalbestyrelsen.
Til § 138 Det foreslås, at boligministeren kan beslutte, at betalingen af  

 ungdomsboligbidraget bringes helt eller delvist til ophør, såfremt der sker  

 en forbedring i ejendommens økonomi eller andre ændrede forhold for  

 byggeriet, herunder at der sker en stigning i det almindelige lejeniveau.
Til § 139 Det foreslås, at staten får refunderet 20 pct. af udgifterne til  

 ungdomsboligbidraget fra kommunen.
Denne bestemmelse svarer til refusionen af  

 ydelsesstøtte, jf. bemærkningerne til § 130, stk. 4.
Til §§ 140-142 Med lov nr. 1065 af 10.12.1995 om ændring af lov om boliger for ældre og  

 personer med handicap, lov om individuel boligstøtte, lov om leje og lov om  

 boligbyggeri (Plejeboliger m.v.) blev der i § 1, nr. 12, fastsat regler om  

 tilskud til etablering og ombygning af servicearealer, jf. bemærkningerne til  

 definitionen af servicearealer i § 5, stk. 3.
 Bestemmelserne i §§ 140-142 svarer til ovennævnte lov nr. 1065 § 1, nr.  

 12, (§§ 16 d, 16 e og 16 f).
Efter de gældende regler kan almennyttige boligselskaber ikke være  

 bygherre på servicearealer.
Dels ud fra et ønske om at skabe ensartede  

 regler, dels for at give de bygherrer, der i dag står bag de nuværende  

 institutioner, mulighed for fortsat at kunne være bygherre på servicearealer,  

 foreslås det, at udover kommunen og amtskommunen kan også almene  

 boligorganisationer være bygherre på servicearealer.
Til § 143 Det foreslås, at boligministeren bemyndiges til at fastsætte nærmere  

 regler om de i § 115, § 131, stk. 2, § 136, § 137, § 140 og § 142 nævnte  

 forhold.
Det er hensigten at fastsætte nærmere regler om tilsagnsgivning,  

 finansiering og garanti, grundkapital, beboerbetaling og ydelsesstøtte i  

 lighed med de regler, der i dag er fastsat i bekendtgørelse nr. 985 af 14.  

 december 1993 om støttet byggeri med senere ændringer.
Endvidere vil der  

 blive fastsat regler om ungdomsboligbidrag og servicearealer.
Til §§ 144-145 Bestemmelserne svarer til boligbyggerilovens § 62 a.
Samtidig åbnes  

 mulighed for at yde støtte til forsøg og udredningsvirksomhed, hvor det  

 almene byggeri vurderes i sammenhæng med det øvrige boligmarked.
Til §§ 146-149 Bestemmelserne svarer i det væsentlige til §§ 54-54 b i boligbyggeriloven.  

 Ved lovens ikrafttræden afløses det støttede byggeri af den almene bolig, og  

 det foreslås derfor, at fra denne dato kan forsøgsbyggeri i lighed med det  

 øvrige støttede byggeri kun opføres af en almen boligorganisation.
I § 146 videreføres den eksisterende bestemmelse i boligbyggerilovens §  

 54. Der er i perioden 1995-1998 mulighed for at yde støtte til indtil 1.600  

 boliger.
I perioden 1. januar 1997 til 31. december 1998 vil der således  

 kunne ydes støtte til 1.600 almene boliger med fradrag af det antal boliger,  

 hvortil der er ydet støtte i medfør af boligbyggerilovens § 54.
 Det er hensigten at fastsætte nærmere regler om forsøgsbyggeri i lighed  

 med de regler, der gælder i dag.
Til §§ 150-151 Bestemmelserne svarer i det væsentlige til boligbyggerilovens § 62 b.
Efter forslaget omfatter Byggeskadefonden alt byggeri, der opføres med  

 støtte efter denne lov, alment byggeri samt almene kommunale- og  

 amtskommunale ældreboliger.
Endvidere foreslås det, at Byggeskadefonden  

 fortsat omfatter nybyggeri af private støttede andelsboliger, der opføres med  

 støtte efter lov om boligbyggeri § 63. Endelig foreslås, at bestemmelserne  

 også omfatter det byggeri, der hidtil har været omfattet af Byggeskadefonden.  

 Det vil sige selvejende ungdomsbolig-, ældrebolig- og lette  

 kollektivboliginstitutioner, der er opført med støtte efter boligbyggeriloven  

 efter den 31. juni 1986, eller efter ældreboligloven, og som ikke er omdannet  

 til alment byggeri.
Til §§ 152-154 Bestemmelserne svarer til boligbyggerilovens § 62 e, § 62 f og § 62 c.
Til §§ 155-156 Bestemmelserne svarer til boligbyggerilovens § 62 d, stk. 1, og 2, og § 62  

 g.
Til § 157 Bestemmelsen svarer med redaktionelle ændringer til boligbyggerilovens §  

 62 h, stk. 1-3.
 Bestemmelsen i boligbyggerilovens § 62 h, stk. 4, foreslås ikke overført  

 til den nye lov, idet bestemmelsen må anses for overflødig under henvisning  

 til, at Byggeskadefonden betaler samtlige ydelser på de her omhandlende lån.
Til §§ 158-159 Bestemmelserne svarer til boligbyggerilovens § 62 d, stk. 3, og § 62 j.
Til § 160 Det foreslås i lighed med de gældende regler at bemyndige boligministeren  

 til at fastsætte nærmere regler for de i § 151, stk. 2, § 153, stk. 2-4, §  

 154, stk. 1, § 155, og § 156, stk. 3, og 5.
 Det er hensigten at fastsætte nærmere regler om fondens vedtægter, 5-års  

 eftersyn, skadedækning og indtægter, herunder opkrævning af bidrag, i lighed  

 med de regler, der i dag er fastsat i bl.a. bekendtgørelse nr. 677 af 7.  

 oktober 1991 om skadedækning fra Byggeskadefonden med senere ændringer og  

 bekendtgørelse nr. 463 af 15. juni 1992 om 5-års eftersyn i det statslige  

 byggeri med senere ændringer.
Til §§ 161-163 Bestemmelserne i §§ 161-163 svarer til boligbyggerilovens §§ 84-86.
 I bestemmelsen i § 161 foreslås formuleringen ændret i forhold til  

 boligbyggerilovens § 84. Dette skyldes, at der er foretaget en ændring af lov  

 om social bistand, således at daghjem og dagcentre ikke længere anses for at  

 være institutioner.
 Der er ikke med forslaget tilsigtet nogen ændring i kredsen af  

 institutioner mv., der er omfattet, men alene tale om en sproglig ændring af  

 hensyn til, at der fortsat skal kunne etableres de nævnte daghjem og  

 dagcentre.
Det er således hensigten, at der fortsat med hjemmel i bistandsloven skal  

 kunne etableres de samme institutioner mv. i tilknytning til almene  

 bebyggelser.
Det vil sige kommunale daginstitutioner, daghjem og dagcentre  

 samt amtskommunale rådgivningscentre for børn og unge, særlige  

 daginstitutioner for børn og unge med vidtgående fysiske og psykiske  

 handicap, døgninstitutioner for børn og unge, svangre- og mødrehjem,  

 forsorgshjem og institutioner for personer med vidtgående fysiske og psykiske  

 handicap.
 Det er en forudsætning, at de omhandlede lokaler etableres som en  

 selvstændig afdeling, enten ved en matrikulær udskillelse eller en  

 ejerlejlighedsopdeling.
 I det omfang de omhandlede lokaler tilvejebringes ved lejemål i det almene  

 byggeri, er det erhvervslejemål, og lejen fastsættes efter bestemmelserne i  

 erhvervslejeloven.
Til § 164 Bestemmelsen svarer i det væsentlige til boligbyggerilovens § 18, stk. 1,  

 samt ældreboliglovens § 22.
Det følger af kommunalretlige grundsætninger, at for ældreboliger, der  

 opføres og drives af kommuner eller amtskommuner, skal disse som offentlige  

 myndigheder naturligt påse, at de omhandlede boliger drives forsvarligt,  

 herunder at de af denne lovs regler, der finder anvendelse for kommunale og  

 amtskommunale almene ældreboliger, overholdes.
Dette følger således af det  

 forhold, at kommunen eller amtskommunen er ejer, hvorfor der ikke er behov  

 for en udtrykkelig tilsynsbestemmelse.
 For så vidt angår de ældreboliger til fysisk eller psykisk handicappede,  

 som amtskommunen overlader til kommunen at være byg- og driftsherre for,  

 følger det endvidere af de kommunalretlige regler, at kommunen som ejer  

 ligeledes påser, at disse boliger drives forsvarligt, herunder at de af denne  

 lovs regler, der finder anvendelse på de pågældende boliger, overholdes.
Til § 165 Bestemmelsen svarer til boligbyggerilovens § 18, stk. 2, og 5, samt til  

 ældreboliglovens § 22, stk. 1, 3. pkt.
Til § 166 Bestemmelsen svarer i det væsentlige til boligbyggerilovens § 90, stk. 2.
Til § 167 Bestemmelsen svarer til boligbyggerilovens § 13, stk. 4.
Til § 168 Bestemmelsen svarer til boligbyggerilovens § 18, stk. 6.
Til § 169 Det foreslås, at der fastsættes en bemyndigelsesbestemmelse, hvorefter  

 boligministeren fastsætter nærmere bestemmelser om de i §§ 164-166 nævnte  

 forhold.
 Det er hensigten at fastsætte nærmere regler om tilsyn i lighed med de  

 regler, der i dag er fastsat i bl.a. bekendtgørelse nr. 99 af 4. februar 1992  

 om almennyttig boligvirksomhed med senere ændringer, bekendtgørelse nr. 158  

 af 5. marts 1992 om udlejning af almennyttige boligselskabers boliger med  

 senere ændringer bekendtgørelse nr. 985 af 14. december 1993 om støttet  

 byggeri med senere ændringer og bekendtgørelse nr. 433 af 22. juni 1987 om  

 vedligeholdelse og istandsættelse af almennyttige boligselskabers boliger med  

 senere ændringer.
Til § 170 Bestemmelsen svarer til boligbyggerilovens § 80.
Til § 171 Bestemmelsen svarer til ældreboliglovens § 30.
Til § 172 Det foreslås, at der fastsættes en bemyndigelsesbestemmelse, således at  

 boligministeren kan fastsætte nærmere bestemmelser om Ungdomsboligrådets og  

 Ældreboligrådets sammensætning og arbejdsopgaver.
 Som følge af at amtskommunerne har fået mulighed for at etablere  

 ældreboliger, foreslås, at amtskommunerne bliver repræsenteret i  

 Ældreboligrådet.
Til § 173 Det foreslås, at Hypotekbanken (Kongeriget Danmarks Hypotekbank og  

 Finansforvaltning) varetager den kasse- og regnskabsmæssige forvaltning af  

 offentlig støtte og statslige garantier i lighed med de regler, der gælder  

 for det almennyttige byggeri.
 Hypotekbanken har i dag kun kompetence vedrørende den kasse- og  

 regnskabsmæssige administration af ydelse af lån, tilskud eller garantier.
 Det foreslås, at Hypotekbankens kompetence udvides i lighed med, hvad der  

 netop er gennemført for offentlig byfornyelse og boligforbedring.
Dette skal ses i sammenhæng med, at Hypotekbanken allerede har den kasse-  

 og regnskabsmæssige forvaltning, og det i praksis er Hypotekbanken, der, som  

 den umiddelbart administrerende myndighed, modtager henvendelser fra  

 støttemodtagere, kommuner, realkreditinstitutter mv. vedrørende nødlidende  

 sager.
Hypotekbanken varetager i den forbindelse sagsbehandlingen, men den  

 manglende kompetence medfører i en række tilfælde, at Hypotekbanken er nødt  

 til at forelægge sagerne for Boligministeriet til endelig afgørelse.
 Udgangspunktet for Hypotekbankens sagsbehandling er at varetage de samlede  

 offentlige interesser i støtteperioden i forbindelse med udbetaling af  

 tilskud, tilbagesøgning af lån, afvikling af garantier samt ved forhandlinger  

 om nødlidende sagsforhold.
 Med henblik på at opnå en situation, hvor Hypotekbanken som et naturligt  

 led i bankens ressortområde, kan varetage disse interesser, foreslås det, i  

 lighed med hvad der er gennemført vedrørende byfornyelse, at Hypotekbanken  

 overdrages den fulde efterfølgende administrative kompetence.
 Det forudsættes ved en overførsel af kompetencen, at administrationen  

 fremover kommer til at bygge på Hypotekbankens generelle principper til  

 varetagelse af statens interesser, hvorefter Hypotekbanken skal søge at  

 hindre, at staten lider tab på lån, garantier for lån eller eventuelle  

 tilskud, der udbetales på ukorrekt grundlag.
 Kompetenceoverførslen vil endvidere betyde, at Hypotekbanken vil kunne  

 anvende muligheden i tekstanmærkning 50 til § 7 på finansloven til på  

 statskassens vegne at kunne indgå i realitetsforhandlinger om hel eller  

 delvis afskrivning af fordringer i nødlidende sagsforhold, uden at  

 spørgsmålet forinden skal forelægges Finansudvalget.
Til §§ 174-176 Bestemmelserne svarer i det væsentlige til boligbyggerilovens §§ 89-89 a  

 samt ældreboliglovens § 32.
Til § 177 Bestemmelsen i stk. 1, svarer til boligbyggerilovens § 89 a, stk. 2, og 4.
 I stk. 2, foreslås det, at give boligministeren mulighed for efter  

 forhandling med finansministeren at fastsætte nærmere regler for  

 Hypotekbankens administration af sagerne.
Til §§ 178-185 Bestemmelserne svarer i det væsentlige til § 16, stk. 2, § 56 a, §§ 87-88  

 og §§ 90-93 i boligbyggeriloven samt til § 17, stk. 8, § 29, § 31 og § 33 i  

 ældreboligloven.
 Af § 16, stk. 2, 2. pkt., i boligbyggeriloven fremgår, at boligministeren  

 kan meddele Boligselskabernes Landsbyggefond legitimation til at foretage en  

 omprioritering, såfremt et pålæg herom ikke efterkommes inden en fastsat  

 frist.
 Denne adgang foreslås erstattet af en ordning, hvorefter boligministeren  

 kan bemyndige Hypotekbanken til at varetage denne opgave, jf. § 179. Dette  

 svarer til de gældende regler vedrørende påbudt omprioritering i  

 boligbyggerilovens § 56 a.
Til §§ 186-196 Bestemmelserne vedrører ikrafttræden og overgangsregler mv.
 Ved det vedtagne lovforslags ikrafttræden ophæves dels lov om  

 boligbyggeri, jf. lovbekendtgørelse nr. 688 af 4. august 1995 med senere  

 ændringer, bortset fra kapitel 10 samt § 7 a, stk. 1, §§ 56, 56 a, 58, stk.  

 1, 2, og 4, §§ 59, 60, 62 k, 72 d, 74, 76 a, § 93, stk. 1, nr. 6, og § 94,  

 stk. 2, dels lov om boliger for ældre og personer med handicap, jf.  

 lovbekendtgørelse nr. 729 af 5. september 1995 med senere ændringer, bortset  

 fra § 29, stk. 1-2.
 Lov om boligbyggeri samt bekendtgørelser, der er udstedt i medfør af  

 loven, bevarer dog deres gyldighed, for så vidt angår selvejende  

 ungdomsboliginstitutioner og selvejende lette kollektivboliginstitutioner,  

 der har modtaget tilsagn om offentlig støtte efter denne eller tidligere love  

 om boligbyggeri.
 Lov om boliger for ældre og personer med handicap samt bekendtgørelser,  

 der er udstedt i medfør af loven, bevarer deres gyldighed, for så vidt angår  

 ældreboliger tilhørende en selvejende institution eller en pensionskasse, og  

 som har modtaget tilsagn om offentlig støtte efter loven.
 Dette medfører, at der ikke sker ændringer i regelsættene vedrørende de  

 selvejende institutioner eller pensionskasser, der ejer ældreboliger, og som  

 vælger ikke at blive omdannet til en almen boligorganisation.
 Bestemmelser vedrørende støttede private andelsboliger ophæves ikke, og  

 der vil således fortsat kunne ydes offentlig støtte i medfør i  

 boligbyggeriloven. til opførelse af disse boliger.
Ved lovforslagets ikrafttræden omdannes alle almennyttige boligselskaber  

 automatisk til almene boligorganisationer og alle almennyttige boliger,  

 herunder almennyttige ungdoms- ældre- og lette kollektivboliger, til almene  

 boliger.
Der sker ingen ændringer i den indestående finansiering, idet  

 allerede meddelte tilsagn overføres til den almene boligorganisations  

 afdelinger på uændrede vilkår.
Endvidere omdannes alle kommunale og amtskommunale ældreboliger, der har  

 modtaget tilsagn om offentlig støtte efter lov om boliger for ældre og  

 personer med handicap, automatisk til kommunale og amtskommunale almene  

 ældreboliger, idet finansiering forbliver indestående, ligesom der ikke  

 ændres i støttevilkårene.
Dette indebærer kun få reelle ændringer i relation  

 til de kommunale og amtskommunale ældreboliger, som der er redegjort for i  

 bemærkningerne til de enkelte bestemmelser.
 Ved beregning af den 5-års periode, der er nævnt i § 65, stk. 4, indgår  

 den periode, hvor ordningen har været i kraft i det tidligere almennyttige  

 boligselskab.
 Det er hensigten i en bekendtgørelse, at fastsætte nærmere regler om  

 proceduren for omdannelse af henholdsvis almennyttige boligselskaber,  

 kommunale og amtskommunale ældreboliger samt selvejende institutioner til  

 almene boligorganisationer.
Ved lovforslagets ikrafttræden videreføres Boligselskabernes  

 Landsbyggefond som Landsbyggefonden.
Fondens virke og de økonomiske forhold  

 ændres ikke herved.
Medlemskredsen øges imidlertid som følge af de kommunale  

 og amtskommunale almene ældreboliger og i takt med, at selvejende  

 institutioner omdannes til almene boligorganisationer.
 Bestemmelsen i § 192 svarer til boligbyggerilovens § 95. Bestemmelsen i §  

 193 relatere sig til boligbyggerilovens § 5, stk. 1.
Som en følge af, at garanternes indflydelse i de almennyttige  

 garantiselskaber indskrænkes ved forslaget dels om ændring af øverste  

 myndighed, dels om garanternes repræsentation i organisationens bestyrelse,  

 foreslås det, at enhver garant inden 3 år fra lovens ikrafttræden kan  

 forlange, at selskabet overtager den pågældendes garantibeviser til disses  

 værdi.
Denne ret til at kræve garantibeviser indløst inden den 1. januar 2000  

 består, uanset om der i mellemtiden eller inden dette tidspunkt træffes  

 beslutning om likvidation af selskabet.
I de sager, der hidtil har været om  

 overdragelse af garantibeviser, er dette typisk sket til kurs pari.
 Forslaget gælder ikke for Færøerne og Grønland.
Efter 2. behandling den 7. maj 1996 Kapitel 1 Almen boligvirksomhed Definitioner m.v.
 § 1. En almen boligorganisation er:
 1) En boligorganisation, der i medfør af denne lov er godkendt af  

 kommunalbestyrelsen til at udøve almen boligvirksomhed.
 2) En boligorganisation, der ved denne lovs ikrafttræden som et  

 almennyttigt boligselskab var godkendt til at udøve almennyttig  

 boligvirksomhed.
3) En boligorganisation, der ved denne lovs ikrafttræden som et  

 almennyttigt forretningsførerselskab var godkendt til at udøve almennyttig  

 boligvirksomhed gennem datterselskaber.
Der kan ikke godkendes nye  

 forretningsførerorganisationer.
 4) En selvejende ungdomsboliginstitution, ældreboliginstitution eller  

 lette kollektivboliginstitution, der i medfør af § 2 omdannes til en almen  

 boligorganisation.
 § 2. Kommunalbestyrelsen kan godkende, at en selvejende  

 ungdomsboliginstitution indeholdende boliger, der er opført med offentlig  

 støtte efter byggestøtte-, kollegiestøtte- eller boligbyggerilovgivningen,  

 omdannes til en almen boligorganisation eller en afdeling af en almen  

 boligorganisation.
Stk. 2. Kommunalbestyrelsen kan godkende, at kollegier, der ikke  

 er opført med offentlig støtte, omdannes til en almen boligorganisation eller  

 en afdeling af en almen boligorganisation, såfremt de opfylder bestemmelserne  

 herom.
Kommunalbestyrelsen kan dog i helt særlige tilfælde godkende, at  

 enkelte af de regler, der gælder for mærkede almene ungdomsboliger, ikke  

 finder anvendelse.
 Stk. 3. Kommunalbestyrelsen kan godkende, at en selvejende  

 ældreboliginstitution indeholdende boliger, der er opført med offentlig  

 støtte efter denne lov eller den tidligere lov om boliger for ældre og  

 personer med handicap, omdannes til en almen boligorganisation eller en  

 afdeling af en almen boligorganisation.
 Stk. 4. Kommunalbestyrelsen kan godkende, at en selvejende  

 institution indeholdende lette kollektivboliger omdannes til en almen  

 boligorganisation eller en afdeling af en almen boligorganisation, såfremt  

 boligerne er opført med offentlig støtte efter tidligere love om  

 boligbyggeri.
 Stk. 5. Kommunalbestyrelsen indberetter omdannelse af de i stk. 1,  

 3 og 4 nævnte institutioner til Hypotekbanken (Kongeriget Danmarks  

 Hypotekbank og Finansforvaltning). Hypotekbanken meddeler den almene  

 boligorganisation, at allerede meddelte tilsagn om offentlig støtte på  

 uændrede vilkår overføres til den pågældende afdeling under den almene  

 boligorganisation.
 § 3. Almene familieboliger er:
 1) Boliger, der samtidig med kommunalbestyrelsens tilsagn om offentlig  

 støtte efter denne lov er mærket som almene familieboliger.
 2) Boliger, der ved denne lovs ikrafttræden tilhørte et almennyttigt  

 boligselskab bortset fra almennyttige ungdomsboliger og lette  

 kollektivboliger etableret med offentlig støtte efter tidligere love om  

 boligbyggeri.
 3) Boliger, der ved kommunalbestyrelsens tilsagn om offentlig støtte til  

 ombygning efter § 115, stk. 1, nr. 5, mærkes som familieboliger.
 4) Almene ældreboliger, der i forbindelse med Landsbyggefondens tilsagn om  

 støtte til ombygning efter § 91, stk. 2, mærkes som almene familieboliger.
 5) Boliger i eksisterende udlejningsejendomme og parcelhuse, der erhverves  

 af en almen boligorganisation med henblik på omdannelse til alment  

 boligbyggeri og udlejning som familieboliger.
 6) Almene ungdoms- og ældreboliger, som kommunalbestyrelsen beslutter  

 fremover skal mærkes som familieboliger.
 § 4. Almene ungdomsboliger er:
 1) Boliger, der samtidig med kommunalbestyrelsens tilsagn om offentlig  

 støtte efter denne lov er mærket som almene ungdomsboliger.
 2) Ungdomsboliger, der ved denne lovs ikrafttræden tilhørte et  

 almennyttigt boligselskab.
 3) Ungdomsboliger, der omdannes til almene ungdomsboliger i medfør af § 2,  

 stk. 1.
 4) Boliger, der ved kommunalbestyrelsens tilsagn om offentlig støtte til  

 ombygning efter § 115, stk. 1, nr. 4, mærkes som almene ungdomsboliger.
 5) Boliger i eksisterende udlejningsejendomme og parcelhuse, der erhverves  

 af en almen boligorganisation med henblik på omdannelse til alment byggeri og  

 udlejning som ungdomsboliger.
 6) Almene ældreboliger, som kommunalbestyrelsen beslutter fremover skal  

 mærkes som almene ungdomsboliger.
 § 5. Almene ældreboliger er:
 1) Boliger, der ved kommunalbestyrelsens tilsagn om offentlig støtte efter  

 denne lov er mærket som almene ældreboliger.
 2) Kommunale og amtskommunale ældreboliger, som har modtaget støtte efter  

 lov om boliger for ældre og personer med handicap.
 3) Ældreboliger, der ved denne lovs ikrafttræden tilhørte et almennyttigt  

 boligselskab og er etableret med støtte efter den tidligere lov om boliger  

 for ældre og personer med handicap.
 4) Lette kollektivboliger, der ved denne lovs ikrafttræden tilhørte et  

 almennyttigt boligselskab og er etableret med støtte efter tidligere love om  

 boligbyggeri.
 5) Ældreboliger, der omdannes til almene ældreboliger i medfør af § 2,  

 stk. 3.
 6) Lette kollektivboliger, der omdannes til almene boliger i medfør af §  

 2, stk. 4.
 7) Almene familieboliger, der i forbindelse med Landsbyggefondens tilsagn  

 om støtte til ombygning efter § 91, stk. 2, mærkes som almene ældreboliger.
 8) Boliger, der samtidig med kommunalbestyrelsens tilsagn om offentlig  

 støtte til ombygning efter § 115, stk. 1, nr. 5 og 6, mærkes som almene  

 ældreboliger.
 9) Boliger i eksisterende udlejningsejendomme og parcelhuse, der erhverves  

 af en almen boligorganisation med henblik på omdannelse til alment byggeri og  

 udlejning som ældreboliger.
 10) Almene ungdomsboliger, som kommunalbestyrelsen beslutter fremover skal  

 mærkes som almene ældreboliger.
 Stk. 2. Plejeboliger er almene ældreboliger, hvortil der er  

 knyttet omsorgs- og servicefunktioner med tilhørende personale svarende til  

 den pågældende beboergruppes behov.
 Stk. 3. Servicearealer er arealer, der anvendes til omsorgs- og  

 servicefunktioner, der normalt ikke vil foregå i en selvstændig bolig, og som  

 indrettes i umiddelbar tilknytning til almene ældreboliger eller  

 ældreboliger, der tilhører en selvejende institution, med henblik på  

 overvejende at betjene beboerne i disse boliger.
Formål § 6. En almen boligorganisations hovedformål er at opføre, udleje,  

 administrere, vedligeholde og modernisere almene boliger med tilhørende  

 fællesfaciliteter og andre boliger med tilhørende fællesfaciliteter, hvortil  

 der ydes eller er ydet offentlig støtte efter denne lov, efter tidligere love  

 om boligbyggeri, efter den tidligere lov om boliger for ældre og personer med  

 handicap samt efter byggestøtte- og kollegiestøttelovgivningen, eller som er  

 omfattet af disse love.
 Stk. 2. Boligorganisationen kan herudover udføre aktiviteter, som  

 har en naturlig tilknytning til boligerne og administrationen af disse, eller  

 som er baseret på den viden, boligorganisationen har oparbejdet gennem sin  

 virksomhed.
§ 7. Boligorganisationens ledelse skal sikre en forsvarlig drift  

 af boligorganisationen og dens afdelinger.
Driften skal tilrettelægges efter  

 rationelle administrationsmetoder, og forvaltningsudgifterne skal søges holdt  

 på det lavest mulige niveau.
 Stk. 2. Ved forvaltningen skal beboernes interesser tilgodeses og  

 boligorganisationens og afdelingernes anliggender varetages bedst muligt.
 § 8. Tillægges der boligorganisationens bestyrelse vederlag for  

 dens arbejde, skal vederlagets størrelse godkendes af kommunalbestyrelsen.
Organisation § 9. En almen boligorganisation, herunder en almen  

 forretningsførerorganisation, kan organiseres som en andelsboligorganisation  

 eller en selvejende boligorganisation.
En almen boligorganisation kan  

 endvidere organiseres som et andelsselskab, der som sit eneste formål har at  

 administrere byggeri, der er omfattet af denne lov, af tidligere love om  

 boligbyggeri, den tidligere lov om boliger for ældre og personer med handicap  

 eller er opført med støtte efter byggestøtte- eller  

 kollegiestøttelovgivningen.
En almen boligorganisation med indbetalt  

 garantikapital (garantiselskab), der var godkendt som et almennyttigt  

 boligselskab inden den 22. maj 1986, bevarer retten til denne  

 organisationsform.
 Stk. 2. En almen andelsboligorganisation kan tillige oprettes  

 efter reglerne i lov om byfornyelse og boligforbedring og godkendes i medfør  

 af denne lov.
 § 10. I en almen andelsboligorganisation og i et alment  

 andelsselskab er medlemmerne foreningens øverste myndighed og udøver denne  

 myndighed gennem generalforsamlingen eller et valgt repræsentantskab.
 Stk. 2. I en selvejende almen boligorganisation og i en almen  

 garantiorganisation er boligorganisationens øverste myndighed et valgt  

 repræsentantskab.
 Stk. 3. I en selvejende institution er bestyrelsen den øverste  

 myndighed.
§ 11. Repræsentantskabet i en almen andelsboligorganisation, i en  

 selvejende almen boligorganisation og i en almen garantiorganisation består  

 af boligorganisationens bestyrelse og mindst 1 repræsentant for hver  

 afdelingsbestyrelse.
Repræsentantskabet i en almen  

 forretningsførerorganisation og i et alment andelsselskab består dog af  

 boligorganisationens bestyrelse og mindst 1 repræsentant for beboerne fra  

 hver af datterorganisationernes og de administrerede organisationers  

 bestyrelse.
Stk. 2. Hvis der ikke er valgt afdelingsbestyrelse i afdelinger  

 med mindst halvdelen af boligerne i boligorganisationen, har en lejerforening  

 samme adgang til at deltage i repræsentantskabet som de øvrige  

 afdelingsbestyrelser, hvis mindst 25 pct. af samtlige boligtagere er  

 medlemmer af foreningen.
Opfylder flere foreninger betingelsen, tilfalder  

 retten den forening, der har flest medlemmer blandt beboerne.
 § 12. En almen boligorganisations vedtægter skal indeholde  

 bestemmelser om:
 1) Boligorganisationens navn og hjemsted.
 2) Boligorganisationens kapitalforhold.
 3) Indkaldelse til ordinær generalforsamling eller repræsentantskabsmøde.
 4) Hvilke anliggender der skal behandles på den ordinære generalforsamling  

 eller repræsentantskabsmødet.
 5) Boligorganisationens ledelse.
 6) Antallet af bestyrelsesmedlemmer og bestyrelsens sammensætning.
 7) Tegningsret for boligorganisationen.
 8) Valg af afdelingsbestyrelse og dennes virksomhed.
 9) Boligorganisationens regnskabsår.
 10) Valg af revisor.
 Stk. 2. Vedtægter for en garantiorganisation skal endvidere  

 indeholde bestemmelser om afholdelse af garantforsamling og indkaldelse  

 hertil.
Stk. 3. Boligministeren udarbejder normalvedtægter for almene  

 boligorganisationer.
Bestemmelserne i normalvedtægterne finder anvendelse,  

 medmindre andet er fastsat i boligorganisationens vedtægter.
Stk. 4. Vedtægterne må ikke fravige lovens regler om almene  

 boligorganisationer eller regler herom, som er fastsat af boligministeren i  

 henhold til loven.
Vedtægtsbestemmelser, der tillægger beboerne mindre ret  

 til medindflydelse end efter reglerne i denne lov, regler udstedt i medfør  

 heraf eller efter de normalvedtægter, der er udarbejdet for en almen  

 boligorganisation som den pågældende, er uden gyldighed.
 Stk. 5. Et eksemplar af boligorganisationens vedtægter sendes til  

 kommunalbestyrelsen, der påser, at vedtægterne opfylder lovens regler om  

 almene boligorganisationer eller regler fastsat i medfør heraf.  

 Kommunalbestyrelsen fremlægger vedtægterne til offentligt eftersyn.
 § 13. Hvis den øverste myndighed træffer beslutning herom, kan  

 kommunalbestyrelsen udpege et eller flere medlemmer til en almen  

 boligorganisations bestyrelse, jf. dog § 14.
Stk. 2. Et medlem af kommunalbestyrelsen kan, jf. dog § 14,  

 herudover være medlem af en boligorganisations bestyrelse, hvis 1) den pågældende som boligtager er valgt af beboerrepræsentanterne i den  

 øverste myndighed eller 2) vedtægterne åbner mulighed herfor.
 § 14. Som medlem af en almen boligorganisations bestyrelse kan  

 ikke vælges eller udpeges følgende:
1) Borgmesteren i den tilsynsførende kommune, 2) rådmanden, i Københavns Kommune borgmesteren for den  

 magistratsafdeling, hvortil tilsynet med de almene boligorganisationer er  

 henlagt, 3) formanden for det udvalg, hvortil tilsynet med almene  

 boligorganisationer i kommunen er henlagt, eller 4) ansatte i den del af den kommunale forvaltning, der udøver tilsynet med  

 de almene boligorganisationer i kommunen.
§ 15. En godkendt almen boligorganisation kan ikke opløses,  

 medmindre boligministeren meddeler samtykke dertil.
Har boligorganisationen  

 ingen ejendomme, eller sker opløsningen i forbindelse med afhændelse af  

 boligorganisationens ejendomme til en anden almen boligorganisation, kan  

 kommunalbestyrelsen dog meddele samtykke dertil.
§ 16. En afdeling i en boligorganisation er økonomisk uafhængig af  

 andre afdelinger og af boligorganisationen.
Hvert byggeforetagende skal  

 udgøre en særlig afdeling af boligorganisationen.
Den enkelte afdeling skal  

 have skøde på ejendommen.
 Stk. 2. Kravet i stk. 1, 2. pkt., kan dog fraviges ved på- og  

 tilbygning af boliger til eksisterende afdelinger, når matrikulær opdeling  

 eller ejerlejlighedsopdeling ikke kan finde sted, jf. § 115, stk. 1.
 Stk. 3. Almene ældreboliger, der ejes af en selvejende  

 institution, udgør en selvstændig økonomisk enhed, der udelukkende kan  

 behæftes og forpligtes af forhold, der vedrører de ældreboliger, som  

 tilsagnet vedrører.
Habilitet § 17. Hvis et medlem af organisationsbestyrelsen, en  

 afdelingsbestyrelse, forretningsføreren eller en funktionær leder eller  

 deltager i ledelsen af eller i øvrigt har en nær økonomisk tilknytning til  

 byggevirksomhed uden for boligorganisationen, skal det indberettes til  

 kommunalbestyrelsen.
Denne kan straks eller senere nedlægge forbud mod, at  

 forholdet fortsætter.
 Stk. 2. Hvis de personer, der er nævnt i stk. 1, disses nære  

 slægtninge eller andre nærtstående leder eller deltager i ledelsen af eller i  

 øvrigt har en nær tilknytning til en person, et selskab, en forening eller en  

 anden privat juridisk person, skal boligorganisationens aftaler med disse  

 personer eller selskaber m.v. i retsforhold om grundsalg eller om  

 entreprenør-, leverandør-, arkitekt-, advokatvirksomhed og lignende  

 virksomhed godkendes af kommunalbestyrelsen.
Stk. 3. Ved nære slægtninge forstås ægtefæller, registrerede  

 partnere, beslægtede eller besvogrede i op- eller nedstigende linje eller i  

 sidelinjen så nær som søskendebørn.
Ved andre nærtstående forstås faste  

 samlevere, disses børn, plejebørn og lignende.
 § 18. Et medlem af boligorganisationsbestyrelsen, en  

 afdelingsbestyrelse, forretningsføreren eller en funktionær må ikke deltage i  

 behandlingen af sager, hvori den pågældende eller andre, som vedkommende ved  

 slægtskab eller på anden måde er nært knyttet til, har en særinteresse.
Kapitalforhold § 19. Almene boligorganisationer og almene  

 forretningsførerorganisationer kan opbygge en arbejdskapital.  

 Kommunalbestyrelsen kan fastsætte et maksimum for arbejdskapitalen.
 § 20. I en dispositionsfond i boligorganisationen indgår:
 1) Særlige bidrag fra afdelingerne.
 2) Overskud på en afdelings drift.
 3) Overskud på boligorganisationens drift, i det omfang overskuddet  

 overstiger et af kommunalbestyrelsen fastsat maksimum for  

 boligorganisationens arbejdskapital, jf. § 19.
 4) Likvide midler, der fremkommer i forbindelse med udamortiserede  

 prioriteter i boligorganisationens afdelinger.
 5) Likvide midler, der fremkommer i forbindelse med belåning eller salg af  

 boligorganisationens administrationsejendom eller nettoprovenu ved  

 boligorganisationens optagelse af nye lån efter § 24.
Stk. 2. Dispositionsfonden anvendes til imødegåelse af tab ved  

 boligorganisationens eller dets afdelingers drift, for boligorganisationens  

 vedkommende dog kun ekstraordinære tab, til sikring af boligorganisationens  

 fortsatte virksomhed, til finansiering af nyt boligbyggeri, til modernisering  

 af boligorganisationens afdelinger og i særlige tilfælde til finansiering af  

 edb-udstyr og administrationsejendom for boligorganisationen.
Endvidere kan  

 dispositionsfonden anvendes til at indløse garantibeviser i almene  

 garantiorganisationer.
 § 21. I en byggefond i boligorganisationen indgår:
 1) Opsparing ved afdrag m.v. på afdelingernes prioritering, medmindre  

 ejendommens anskaffelsessum overstiger den offentlige kontantvurdering.
 2) Opsparing ved afdrag på lån til finansiering af tilbygninger,  

 moderniseringer og forbedringer, hvis disse på tidspunktet for tilbygningen,  

 moderniseringen eller forbedringen kunne have været belånt på samme vilkår,  

 som gælder for nybyggeri.
§ 22. En afdelings midler kan gennem boligorganisationen udlånes  

 til anvendelse for boligorganisationens andre almene afdelinger, jf. dog stk.  

 2. Boligorganisationen skal indestå for, at der er uomtvistelig god sikkerhed  

 for midlerne, og at de kan frigøres med kort varsel.
Landsbyggefonden  

 indestår herudover for tab på lånet, jf. § 88.
Stk. 2. Udlån må ikke ske til afdelinger med opsamlede  

 driftsunderskud, der skyldes udlejningsvanskeligheder, eller til afdelinger,  

 hvor udlejningsvanskeligheder forventes.
Til andre afdelinger med opsamlede  

 driftsunderskud, der overstiger 1 måneds bruttolejeindtægt, må udlån kun ske  

 med kommunalbestyrelsens samtykke.
 Stk. 3. Bestemmelserne i stk. 1 og 2 finder tilsvarende anvendelse  

 på udlån, der sker fra en boligorganisation gennem en  

 forretningsførerorganisation til dennes andre almene datterorganisationer.
§ 23. Har boligorganisationen likvide midler, kan boligministeren  

 give bestyrelsen pålæg om at anvende dem efter de herom gældende  

 bestemmelser.
Efterkommes et sådant pålæg ikke, kan boligministeren forlange,  

 at midlerne indsættes på en konto i Landsbyggefonden.
§ 24. Boligministeren kan tillade, at boligorganisationen optager  

 lån med pant forud for statslån eller statsgaranterede lån i  

 boligorganisationens ældre afdelinger med henblik på finansiering af nyt  

 byggeri.
Sådanne lån kan dog i den enkelte afdeling ikke optages med større  

 beløb end forskellen mellem restgælden i ejendommen og ejendommens værdi  

 efter reglerne i lov om vurdering af landets faste ejendomme med fradrag af  

 et beløb svarende til beboernes indskud.
§ 25. Regnskabsaflæggelse for boligorganisationen og dens  

 afdelinger samt revision af regnskaberne skal ske efter regler, som  

 fastsættes af boligministeren.
Boligministeren kan kræve årsregnskab bilagt  

 genparter af revisors beretning om revisionen indsendt til gennemgang.  

 Regnskabsaflæggelse for kommunalt og amtskommunalt ejede almene ældreboliger  

 sker efter regler, der fastsættes af henholdsvis kommunalbestyrelsen og  

 amtsrådet.
Stk. 2. Revisionen foretages af en statsautoriseret eller en  

 registreret revisor.
Revisors bemærkninger skal indføres i en  

 revisionsprotokol.
For kommunalt og amtskommunalt ejede almene ældreboliger  

 gælder dog de i lov om kommunernes styrelse fastsatte regler for revision af  

 kommunernes virksomhed.
 Stk. 3. En genpart af regnskabet indsendes til kommunalbestyrelsen  

 til kritisk gennemgang samt til Landsbyggefonden.
Erhvervelse, forandring, pantebrevsudstedelse og afhændelse § 26. Erhvervelse af ejendomme kan kun ske med  

 kommunalbestyrelsens godkendelse.
Hvis kommunalbestyrelsen ikke kan godkende  

 erhvervelsen, skal der gives boligorganisationen meddelelse senest 6 uger fra  

 modtagelsen af boligorganisationens ansøgning.
Kommunalbestyrelsen mærker i  

 forbindelse med godkendelse af beboelsesejendomme boligerne som almene  

 familieboliger, almene ungdomsboliger eller almene ældreboliger.
 § 27. Afhændelse af en almen boligorganisations ejendom skal  

 godkendes af kommunalbestyrelsen, jf. dog stk. 2. Afhændelse af boliger, der  

 er tilvejebragt særlig med henblik på at betjene personer med vidtgående  

 fysiske eller psykiske handicap, skal godkendes af amtsrådet.
 Stk. 2. Hvis ejendommen omfatter boliger, skal afhændelse tillige  

 godkendes af boligministeren, medmindre afhændelse sker inden for samme  

 organisation eller til en anden almen boligorganisation.
Stk. 3. Afhændelse skal ske på baggrund af en vurdering, hvor  

 ejendommens tilstand og prisforholdene på overdragelsestidspunktet lægges til  

 grund.
I øvrigt foretages vurderingen efter reglerne i lov om vurdering af  

 landets faste ejendomme.
Stk. 4. Sker afhændelse til en kommune, vurderes ejendommen af  

 vurderingsrådet.
Overdragelsessummen må omregnet til kontantværdi ikke være  

 lavere end den af vurderingsrådet ansatte værdi.
Vurderingsrådets ansættelse  

 kan af køberen og sælgeren påklages efter de regler, der er fastsat i lov om  

 vurdering af landets faste ejendomme og lov om skattemyndighedernes  

 organisation og opgaver m.v. (skattestyrelsesloven).
 Stk. 5. Ved anmeldelse til tinglysning af et dokument om  

 afhændelse af en ejendom, der tilhører en almen boligorganisation, skal  

 dokumentet være ledsaget af et samtykke efter stk. 1 og eventuelt stk. 2.  

 Hvis samtykke ikke foreligger, sætter dommeren i overensstemmelse med  

 reglerne i tinglysningsloven en frist til fremskaffelse af samtykket.
 § 28. Væsentlig forandring af en ejendom, der tilhører en almen  

 boligorganisation, kan kun ske med kommunalbestyrelsens godkendelse.  

 Godkendelse af nedlæggelse af boliger må kun gives, hvis nedlæggelsen skønnes  

 nødvendig efter en samlet vurdering af hensynet til de boligsøgende og  

 baggrunden for nedlæggelsen.
 Stk. 2. Kommunalbestyrelsen indberetter afhændelse og forandring  

 af ejendomme, herunder nedlæggelse af boliger, hvori indestår statslån eller  

 statsgaranterede lån, eller hvortil der ydes statslig driftsstøtte, til  

 Hypotekbanken.
 Stk. 3. Hypotekbanken afgør, om forudsætningerne for støtten er  

 ændret, således at den helt eller delvis skal bortfalde for fremtiden,  

 hvorvidt belåning kan forblive indestående, samt hvorvidt og i hvilket omfang  

 et nettoprovenu skal indbetales som ekstraordinært afdrag på statslån,  

 statsgaranterede lån eller foranstående lån.
§ 29. Udstedelse af pantebreve, herunder i forbindelse med  

 konvertering, i en ejendom, der tilhører en almen boligorganisation, kan kun  

 ske med kommunalbestyrelsens godkendelse.
Undtaget herfra er dog pantebreve  

 til Landsbyggefonden samt pantebreve, der udstedes i forbindelse med:
 1) Ejendomserhvervelse.
 2) Optagelse af byggelån.
 3) Endelig prioritering af nyopførte ejendomme.
 4) Konvertering af realkreditlån, hvortil der ydes rentesikring i medfør  

 af tidligere love om boligbyggeri, hvor udstedelse af pantebreve kun kan ske  

 med boligministerens godkendelse.
 Stk. 2. Kommunalbestyrelsen eller amtsrådet udsteder pantebreve i  

 kommunale eller amtskommunale almene ældreboliger.
 Stk. 3. Ved anmeldelse til tinglysning af et pantebrev i en  

 ejendom, der tilhører en almen boligorganisation, skal dokumentet indeholde  

 oplysning om, at der foreligger godkendelse efter stk. 1 eller erklæring om,  

 at godkendelse er ufornøden, jf. stk. 1, nr. 1-4. Hvis godkendelse eller  

 erklæring ikke foreligger, sætter dommeren i overensstemmelse med reglerne i  

 tinglysningsloven en frist til fremskaffelse af godkendelse eller erklæring.
 Stk. 4. Almene boligorganisationer kan kun optage lån til  

 finansiering af grundkøb med henblik på bebyggelse, såfremt der foreligger  

 tilsagn om garanti fra en kommune eller anden lige så sikker garanti, f.eks.  

 fra et pengeinstitut eller forsikringsselskab, således at erhvervelsen ikke  

 kan påføre organisationen eller dens boligtagere tab.
 § 30. Ejendomme, hvori der er almene ældreboliger, skal tilbydes  

 henholdsvis kommunen eller amtskommunen, hvis boligerne er tilvejebragt  

 særlig med henblik på at betjene personer med vidtgående fysiske eller  

 psykiske handicap, før de afhændes til andre, medmindre afhændelse sker inden  

 for samme boligorganisation eller til en anden almen boligorganisation.
 Stk. 2. Tilbudspligten gælder, når en ejendom eller en del heraf  

 overdrages ved salg eller mageskifte.
 Stk. 3. Tilbudspligten skal respekteres af indehavere af andre  

 rettigheder over ejendommen, uanset hvornår disse rettigheder er stiftet.
Stk. 4. Tilbud i henhold til stk. 1 og 2 skal angive salgssummen,  

 den kontante udbetaling og de øvrige vilkår, der skal være af et sådant  

 indhold, at de kan opfyldes af kommunen.
Acceptfristen skal være mindst 8  

 uger. § 27, stk. 4, om vurdering m.v. finder tilsvarende anvendelse.
 Stk. 5. Bliver ejerens tilbud ikke accepteret, kan ejendommen  

 overdrages til anden side ved salg på de tilbudte vilkår eller ved  

 mageskifte, hvis skødet anmeldes til tinglysning senest 1 år efter tilbudet  

 til kommunen eller amtskommunen.
 Stk. 6. Ved afholdelse af tvangsauktion over en ejendom, der er  

 omfattet af tilbudspligten, skal fogedretten indkalde kommunalbestyrelsen  

 eller amtsrådet, jf. retsplejeloven § 564. Tilsvarende gælder, hvis der  

 afholdes forberedende møde efter retsplejelovens § 563.
 Stk. 7. Regler om tinglysning af dokumenter om overdragelse af en  

 ejendom, hvorpå der er tilbudspligt, fastsættes af justitsministeren.
 § 31. Bestemmelserne i § 28, stk. 2 og 3, finder tilsvarende  

 anvendelse for kommunale og amtskommunale almene ældreboliger.
Stk. 2. Bestemmelserne i §§ 6-8, § 12, stk. 1 og 3-5, §§ 13-15, §§  

 17 og 18, § 23, 1. pkt., og §§ 26-30 finder tilsvarende anvendelse på  

 selvejende almene ældreboliger.
Bestemmelserne i § 25 vedrørende almene  

 boligorganisationers regnskaber og revision finder ligeledes anvendelse for  

 selvejende almene ældreboliger, idet regnskabet dog ikke indsendes til  

 Landsbyggefonden.
 § 32. Boligministeren kan fastsætte nærmere regler om de i §§ 1,  

 2, 6-11, 13, 14, 16, 19-23 og 28-30 nævnte forhold.
Kapitel 2 Beboerdemokrati § 33. I en almen boligorganisation vælger boligorganisationens  

 øverste myndighed alle eller flertallet af bestyrelsens medlemmer.
Mindst  

 halvdelen skal være beboere i boligorganisationen.
I  

 forretningsførerorganisationer og i andelsselskaber skal dog mindst halvdelen  

 være beboere i datterorganisationernes og de administrerede organisationers  

 bestyrelser.
I en almen garantiorganisation, herunder en almen  

 forretningsførerorganisation, der er godkendt som en garantiorganisation,  

 vælger garantforsamlingen et eller flere medlemmer til boligorganisationens  

 bestyrelse.
Herudover vælges bestyrelsesmedlemmerne i overensstemmelse med  

 boligorganisationens vedtægter.
Stk. 2. Medlemmer af en almen boligorganisations bestyrelse vælges  

 for højst 2 år ad gangen.
Genvalg kan finde sted.
Bestyrelsen skal bestå af  

 et ulige antal medlemmer.
Et bestyrelsesmedlem kan til enhver tid afsættes af  

 den, der har valgt eller udpeget den pågældende.
For  

 kommunalbestyrelsesudpegede medlemmer finder reglerne i lov om kommunernes  

 styrelse anvendelse.
Stk. 3. I selvejende institutioner vælger afdelingsbestyrelsen  

 flertallet af bestyrelsens medlemmer.
Mindst halvdelen skal være beboere i  

 den selvejende institution, jf. dog stk. 4. Herudover vælges  

 bestyrelsesmedlemmer i overensstemmelse med den selvejende institutions  

 vedtægter.
Boligministeren vil dog efter indstilling fra kommunalbestyrelsen  

 i den kommune, hvor de selvejende almene ældreboliger agtes etableret, i  

 ganske særlige tilfælde helt undtagelsesvis kunne bestemme, at beboerne kun  

 kan vælge et under flertallet af medlemmerne i institutionens bestyrelse,  

 hvis fundats, vedtægter eller lignende, der den 25. april 1996 er gældende  

 for den organisation, der tager initiativ til at oprette den selvejende  

 institution, er til hinder for, at beboerne udpeger flertallet af  

 bestyrelsens medlemmer.
Stk. 4. I almene boligorganisationer og i selvejende  

 institutioner, der udelukkende består af ældreboliger, der bebos af svage og  

 plejekrævende beboere, kan kommunalbestyrelsen eller amtsrådet beslutte, at  

 beboerrepræsentanterne i boligorganisationens bestyrelse udpeges af  

 kommunalbestyrelsen eller amtsrådet blandt beboere, pårørende eller andre,  

 der vil kunne varetage beboernes interesser.
Tilsvarende finder anvendelse,  

 hvis der i en selvejende institution ikke er valgt afdelingsbestyrelse eller  

 afdelingsbestyrelsen har nedlagt sit hverv, uden at en ny afdelingsbestyrelse  

 er valgt.
§ 34. Boligtagerne i en almen boligafdeling kan på et  

 afdelingsmøde vælge en afdelingsbestyrelse til at udøve medindflydelse.  

 Afdelingsbestyrelsen skal bestå af et ulige antal medlemmer.
Til  

 afdelingsmødet indkaldes samtlige boligtagere og boligorganisationens  

 bestyrelse.
Boligorganisationens bestyrelse kan bemyndige andre til at  

 deltage i mødet.
Et afdelingsmøde kan beslutte, at en siddende  

 afdelingsbestyrelse eller et eller flere afdelingsbestyrelsesmedlemmer  

 afsættes før udløbet af funktionsperioden.
Stk. 2. Et afdelingsmøde kan ved stemmeflerhed blandt de  

 stemmeberettigede deltagere beslutte, at en lejer- eller beboerforenings  

 bestyrelse er afdelingsbestyrelse, hvis et flertal af boligtagerne er  

 tilsluttet foreningen, og hvis foreningen kun har medlemmer, der bor i  

 afdelingen.
Et senere afdelingsmøde kan beslutte, at der på ny skal vælges  

 afdelingsbestyrelse efter reglerne i stk. 1, 1.-3. pkt.
 Stk. 3. Der må ikke tillægges afdelingsbestyrelsen vederlag for  

 dens virksomhed.
 Stk. 4. Er der i en afdeling ikke valgt afdelingsbestyrelse, eller  

 har en afdelingsbestyrelse nedlagt sit hverv, uden at ny afdelingsbestyrelse  

 er valgt, varetager boligorganisationens bestyrelse de funktioner, der er  

 henlagt til afdelingsbestyrelsen.
 Stk. 5. Et afdelingsmøde kan beslutte at uddelegere  

 afdelingsbestyrelsens og afdelingsmødets kompetence på en række områder til  

 en eller flere beboergrupper.
 Stk. 6. Nærmere regler om valg af afdelingsbestyrelse og dennes  

 virksomhed fastsættes i vedtægterne.
 § 35. Afdelingsbestyrelsen godkender driftsbudget og årsregnskab  

 for afdelingen.
§ 36. Afdelingsbestyrelsen forelægger driftsbudget for  

 afdelingsmødet til godkendelse.
Godkendelse skal ske ved urafstemning blandt  

 afdelingens boligtagere, når krav herom fremsættes af det i vedtægterne  

 fastsatte nødvendige antal stemmeberettigede deltagere på afdelingsmødet.  

 Antallet kan i vedtægterne højst fastsættes til at udgøre 25 pct. af de  

 fremmødte stemmeberettigede deltagere.
Afdelingsmødet afgør, om årsregnskab  

 skal forelægges afdelingsmødet til godkendelse.
Er afdelingsbestyrelse ikke  

 valgt, skal driftsbudget og årsregnskab forelægges afdelingsmødet af  

 boligorganisationens bestyrelse.
 § 37. Afdelingsbestyrelsen forelægger de overordnede rammer for  

 iværksættelse af arbejder og aktiviteter i afdelingen for afdelingsmødet til  

 godkendelse, forinden disse iværksættes, jf. dog § 41.
 Stk. 2. Afdelingsmødet kan træffe beslutning om iværksættelse af  

 forebyggende arbejder rettet mod boligområdet og de enkelte beboere med  

 henblik på at styrke det sociale liv og netværk i boligområdet, såfremt  

 afdelingsmødet samtidig tiltræder den nødvendige lejeforhøjelse.
Stk. 3. Medfører et arbejde eller en aktivitet lejeforhøjelse, der  

 overstiger 15 pct. af den gældende årsleje, skal godkendelse ske ved  

 urafstemning blandt afdelingens boligtagere, når krav herom fremsættes af det  

 i vedtægterne fastsatte nødvendige antal stemmeberettigede deltagere på  

 afdelingsmødet.
Antallet kan i vedtægterne højst fastsættes til at udgøre 25  

 pct. af de fremmødte stemmeberettigede deltagere.
 § 38. Afdelingsbestyrelsen kan efter reglerne i lov om leje træffe  

 beslutning om, at fordelingen af udgifterne til varme og el skal ske på  

 baggrund af varmefordelingsmålere og elektricitetsmålere.  

 Afdelingsbestyrelsen kan tillige træffe beslutning om, at udgifterne til vand  

 skal fordeles på grundlag af individuelle fordelings- eller afregningsmålere.
§ 39. Afdelingsbestyrelsen påser, at der er god orden i  

 afdelingen.
Afdelingsbestyrelsen skal orienteres om ledelsens ansættelse og  

 afskedigelse af ejendomsfunktionærer.
Afdelingsbestyrelsen kan være til stede  

 ved 5-års-eftersynet, jf. § 154, og skal orienteres om den rapport, der  

 udfærdiges på baggrund af eftersynet.
 § 40. Afdelingsmødet fastsætter en husorden for afdelingen.
 § 41. Hvis kommunalbestyrelsen meddeler pålæg herom, kan  

 boligorganisationens bestyrelse uden samtykke fra afdelingsbestyrelse og  

 afdelingsmøde iværksætte vedligeholdelsesarbejder og fornyelser, rimelige  

 moderniserings- og forbedringsarbejder, kollektive anlæg, ekstraordinære  

 renoveringsarbejder samt udbedring af byggeskader og gennemførelse af  

 bygningsændringer m.v. efter § 91, stk. 2-5.
 § 42. Boligorganisationens bestyrelse indbringer eventuelle  

 tvistigheder mellem bestyrelsen og afdelingsbestyrelsen eller afdelingsmødet  

 om driftsbudget og årsregnskab for kommunalbestyrelsen, som træffer den  

 endelige administrative afgørelse.
 § 43. Bestemmelserne i § 34, stk. 1-3, 5 og 6, og §§ 35-40 finder  

 tilsvarende anvendelse på kommunale og amtskommunale almene ældreboliger, som  

 ejes af en kommune eller en amtskommune.
 Stk. 2. Bestemmelserne i § 33, stk. 2, og §§ 34-42 finder  

 tilsvarende anvendelse på selvejende almene ældreboliger.
 § 44. Boligministeren kan fastsætte nærmere regler om de i §§  

 33-42 nævnte forhold.
Kapitel 3 Lejefastsættelse m.v.
 § 45. Den samlede leje (boligafgift) for en afdelings boliger og  

 lokaler skal til enhver tid være fastsat således, at den giver afdelingen  

 mulighed for af sine indtægter at afholde de udgifter, der er forbundet med  

 driften, herunder til foreskrevne bidrag og henlæggelser.
Stk. 2. Lejen for en afdelings boliger fastsættes efter disses  

 indbyrdes værdi.
Lejen for hus eller husrum, der anvendes til andet end  

 beboelse, fastsættes til den leje, der er sædvanlig for tilsvarende lejemål i  

 ejendomme af samme alder i kvarteret eller kommunen.
Stk. 3. Lejen ved afdelingens ibrugtagelse skal godkendes af  

 kommunalbestyrelsen, når byggeudgifterne er opgjort og den endelige  

 finansiering er tilendebragt.
Ved sin godkendelse skal kommunalbestyrelsen  

 navnlig påse overholdelsen af stk. 1.
Stk. 4. Lejen fastsættes årligt på grundlag af et driftsbudget for  

 det kommende år.
Lejeforhøjelser, der måtte være nødvendige til opfyldelse af  

 kravet i stk. 1, kan gennemføres med 3 måneders varsel eller med 1 måneds  

 varsel, såfremt der i lejeaftalen er taget forbehold herom.
For  

 lejereguleringer i lejemål om hus eller husrum, der anvendes til andet end  

 beboelse, gælder reglerne i lov om lejeregulering i erhvervslokaler m.v.
 Stk. 5. Gør forholdene det påkrævet, kan kommunalbestyrelsen  

 påbyde forhøjelse eller nedsættelse af lejen.
 Stk. 6. Acontovarmebidrag kan forhøjes med 1 måneds varsel.
 Stk. 7. Kommunalbestyrelsens afgørelser efter stk. 3 og 5 kan ikke  

 indbringes for anden administrativ myndighed.
§ 46. Bestemmelserne i kapitel VII A i lov om leje om udgifter til  

 fællesantenner m.v. finder tilsvarende anvendelse.
Dog udarbejdes budgettet,  

 på grundlag af hvilket lejerens betaling for udgifterne til fællesantenne  

 m.v. (antennebidrag) opkræves, på baggrund af enten de faktiske eller de  

 forventede udgifter på budgetteringstidspunktet.
Et eventuelt over- eller  

 underskud skal reguleres over det følgende regnskabsår.
 Stk. 2. Den del af udgiften, der dækkes af udbetaling fra  

 Landsbyggefonden i henhold til kapitel 6, medregnes ikke ved beregning af  

 boligtagernes bidrag til godtgørelse af udgiften.
 § 47. Almindelige vilkår i boligoverenskomster og lejeaftaler og  

 blanketter, der anvendes hertil, skal autoriseres af boligministeren.
 § 48. Undlader boligtagere i en afdeling som led i en fælles  

 optræden at betale forfalden leje (boligafgift) eller andre forfaldne ydelser  

 efter lejeaftalen, skal boligorganisationens ledelse iværksætte sådanne  

 forholdsregler, som skønnes nødvendige for at sikre en forsvarlig økonomisk  

 drift af afdelingen.
Stk. 2. Hvis boligtageres manglende betaling af forfaldne ydelser  

 efter stk. 1 bringer en afdeling i alvorlige likviditetsvanskeligheder, skal  

 boligorganisationens ledelse indberette dette til boligministeren og  

 kommunalbestyrelsen og give oplysning om størrelsen af den ydelse, der  

 skyldes af hver enkelt boligtager.
Boligorganisationens indberetning skal  

 vedlægges fyldestgørende materiale til belysning af afdelingens økonomiske  

 situation.
 Stk. 3. Såfremt boligministeren skønner, at et forhold som nævnt i  

 stk. 1 indebærer nærliggende risiko for, at afdelingen ikke vil kunne  

 videreføres som alment boligbyggeri, eller at der vil kunne opstå økonomisk  

 tab for stat og kommune, overtager staten afdelingens fordringer mod de  

 enkelte boligtagere og indbetaler samtidig til afdelingen et beløb, som  

 svarer til de ydelser, der skyldes af boligtagerne.
Stk. 4. De fordringer, staten har overtaget efter stk. 3, kan med  

 tillæg af renter og gebyr for ikke rettidigt betalt leje inddrives efter  

 reglerne i kildeskattelovens §§ 72 og 73. Renten udgør den rente, der er  

 fastsat efter § 5, stk. 1 og 2, i renteloven, og beregnes fra det tidspunkt,  

 da staten overtager fordringerne.
Gebyret, der tilfalder boligorganisationen  

 eller afdelingen, udgør for hver måneds leje m.v. 50 kr. med tillæg af 2 pct.  

 af det skyldige beløb ud over 1.000 kr.
Inddrivelsen, herunder pålæg om  

 indeholdelse i løn m.v., skal foretages af kommunalbestyrelsen, når  

 boligministeren anmoder herom.
Fremsætter boligtageren indsigelse mod et  

 pålæg om indeholdelse i løn m.v., afgøres spørgsmålet af fogedretten ved  

 kendelse.
Indeholdelsen udsættes dog ikke ved sagens indbringelse for  

 fogedretten.
 Stk. 5. Har boligtageres manglende betaling af forfaldne ydelser  

 efter stk. 1 påført boligorganisationen eller afdelingen merudgifter, der  

 ikke fuldt ud dækkes af det i stk. 4 nævnte gebyr, betales udgifterne af  

 disse boligtagere.
Stk. 6. Modtager en boligtager støtte i form af stipendium,  

 studielån eller statsgaranteret lån efter lov om statens uddannelsesstøtte,  

 kan boligministeren pålægge Styrelsen for Statens Uddannelsesstøtte at  

 overføre den fornødne del af forfaldne rater af tildelte stipendiebeløb eller  

 lån til en særskilt samlekonto i et pengeinstitut eller til en girokonto, som  

 boligministeren anviser.
Ved meddelelse af statsgaranti for lån kan  

 boligministeren på forhånd give statsgarantien påtegning om, at det  

 långivende pengeinstitut efter boligministerens bestemmelse skal overføre det  

 skyldige beløb til en af de konti, der er nævnt.
Boligministeren råder over  

 indeståendet på kontoen, som anvendes til dækning af statskassens  

 tilgodehavende efter stk. 4. Tiloversblevne beløb overføres til den  

 uddannelsessøgendes konto i dennes pengeinstitut.
Stk. 4 og 5 finder  

 tilsvarende anvendelse.
Fremsætter den, hvis uddannelsesstøtte tilgår  

 boligministerens konto, indsigelse mod konteringen, afgøres spørgsmålet af  

 fogedretten ved kendelse.
Konteringen udsættes dog ikke ved sagens  

 indbringelse for fogedretten.
 Stk. 7. Reglerne i stk. 2-6 finder også anvendelse på personer,  

 der som led i en fælles optræden benytter boliger uden lejeaftale og ikke  

 efter påkrav fra den almene boligorganisation betaler for benyttelsen med et  

 beløb, som svarer til den gældende leje og andre ydelser.
 § 49. Bestemmelserne i § 45, § 46, stk. 1, § 47 og § 48, stk. 1-5  

 og 7, finder tilsvarende anvendelse på almene ældreboliger, som ejes af en  

 selvejende institution, en kommune eller en amtskommune.
 § 50. Boligministeren kan fastsætte nærmere regler om de i § 45  

 nævnte forhold, herunder om arten og omfanget af de udgifter, der kan  

 medregnes ved fastsættelsen af lejen.
Kapitel 4 Udlejning og anvisning m.v.
Almene familieboliger § 51. Ledige almene familieboliger skal af den almene  

 boligorganisation anvises til boligsøgende, som er optaget på en venteliste,  

 og som har behov for almene boliger af den pågældende art.  

 Boligorganisationen opkræver gebyrer hos boligsøgende for administration af  

 ventelisten.
Ledige almene familieboliger kan endvidere anvises af  

 kommunalbestyrelsen efter reglerne i § 59 samt af boligorganisationen efter  

 reglerne i stk. 2-5 og § 60.
Stk. 2. Den almene boligorganisation kan udleje almene  

 familieboliger til kommunalbestyrelsen eller amtsrådet til etablering af  

 bofællesskaber for lejere med særlige sociale behov, jf. kapitel 4 a i lov om  

 individuel boligstøtte.
Beboernes ret til medindflydelse, jf. reglerne i  

 kapitel 2, udøves af bofællesskaberne.
 Stk. 3. Boligorganisationen kan ligeledes med kommunalbestyrelsens  

 godkendelse udleje almene familieboliger til den type bofællesskaber, som er  

 nævnt i stk. 2. Reglerne i § 59, stk. 1, 2.-4. pkt., om kommunens betaling af  

 leje og garanti for opfyldelse af boligtagerens forpligtelser over for  

 selskabet til at istandsætte boligen ved fraflytning finder tilsvarende  

 anvendelse.
 Stk. 4. Boligorganisationen kan efter kommunalbestyrelsens nærmere  

 bestemmelse anvise familieboliger, som ved tilsagnet om offentlig støtte  

 tidligere har været forbeholdt (klausuleret for) ældre og personer med  

 handicap, eller som med offentlig støtte efter bistandsloven er indrettet  

 særligt til denne gruppe, til ældre og personer med handicap.
 Stk. 5. Den almene boligorganisation kan udleje almene  

 familieboliger til andre boligsøgende, såfremt de ikke kan udlejes til  

 boligsøgende på den i stk. 1 nævnte venteliste.
Almene ungdomsboliger § 52. Ledige almene ungdomsboliger skal af den almene  

 boligorganisation anvises til unge uddannelsessøgende og andre unge med et  

 særligt behov derfor (den berettigede personkreds). Ledige almene  

 ungdomsboliger kan endvidere anvises af kommunalbestyrelsen efter reglerne i  

 § 59, stk. 3.
 Stk. 2. Kommunalbestyrelsen kan efter aftale med den almene  

 boligorganisation bestemme, at der kan ske fælles anvisning til de boliger i  

 kommunen, der er nævnt i stk. 1. Sådan anvisningsvirksomhed kan oprettes  

 fælles for flere kommuner og kan samordnes med anden virksomhed, der tager  

 sigte på formidling af boliger for unge.
Stk. 3. Den almene boligorganisation kan udleje almene  

 ungdomsboliger til andre boligsøgende, såfremt de ikke kan udlejes til den  

 berettigede personkreds.
Ved ledighed skal boligerne på ny søges udlejet til  

 den berettigede personkreds.
Stk. 4. Den almene boligorganisation kan med kommunalbestyrelsens  

 godkendelse udleje almene ungdomsboliger som almene familieboliger eller som  

 almene ældreboliger.
Det er en betingelse, at der ikke generelt er  

 efterspørgsel efter de pågældende boliger fra den berettigede personkreds.  

 Kommunalbestyrelsen kan beslutte, at de pågældende boliger på ny skal udlejes  

 som almene ungdomsboliger.
§ 53. Bestyrelsen for den almene boligorganisation skal sikre, at  

 almene ungdomsboliger til stadighed bebos af den berettigede personkreds,  

 herunder studieaktive uddannelsessøgende.
Boligorganisationen skal opsige  

 lejeaftalen med 3 måneders varsel, når boligtageren har fuldført eller er  

 ophørt med sin uddannelse eller de forudsætninger, hvorunder boligen blev  

 udlejet, ikke længere er opfyldt. § 87 i lov om leje finder tilsvarende  

 anvendelse.
Stk. 2. Opsigelse efter ophørt uddannelse kan under særlige  

 omstændigheder udsættes i op til et år.
Opsigelse kan endvidere udsættes,  

 hvis boligen ikke umiddelbart kan genudlejes.
Stk. 3. Såfremt der sker udsættelse med en opsigelse efter stk. 2,  

 1. pkt., bortfalder et eventuelt ungdomsboligbidrag ikke.
Sker udsættelsen  

 efter stk. 2, 2. pkt., bortfalder et sådant bidrag.
Almene ældreboliger § 54. Almene ældreboliger, der ejes af en almen boligorganisation,  

 skal udlejes til ældre og personer med handicap, der har særligt behov for  

 sådanne boliger.
Kommunalbestyrelsen kan beslutte, at boligerne skal udlejes  

 til andre boligsøgende, såfremt de pågældende boliger ikke kan udlejes til  

 den berettigede personkreds.
Ved ledighed skal boligerne på ny søges udlejet  

 til den berettigede personkreds.
Kommunalbestyrelsen udøver anvisningsretten.
Stk. 2. Almene ældreboliger, der er indrettet med henblik på at  

 betjene personer med vidtgående fysiske eller psykiske handicap, skal af den  

 almene boligorganisation udlejes til denne personkreds.
Amtsrådet kan  

 beslutte, at boligerne skal udlejes til den i stk. 1, 1. pkt., omhandlede  

 personkreds, såfremt boligerne ikke kan udlejes til den berettigede  

 personkreds.
Amtsrådet udøver anvisningsretten.
I de i 2. pkt. nævnte  

 tilfælde udøver amtsrådet anvisningsretten efter forhandling med  

 kommunalbestyrelsen.
Stk. 3. Kommunen eller amtskommunen betaler et til lejen svarende  

 beløb for boliger, der ikke er udlejet.
Kommunen eller amtskommunen  

 garanterer endvidere for boligtagerens kontraktmæssige forpligtelser over for  

 ejendommens ejer til at istandsætte boligen ved fraflytning.
 § 55. Kommunalbestyrelsen kan overlade til den almene  

 boligorganisation at forestå anvisningen af de almene ældreboliger, der er  

 omhandlet i § 54, stk. 1. Kommunalbestyrelsen kan til enhver tid tilbagekalde  

 en sådan bemyndigelse.
Stk. 2. Den almene boligorganisation kan udleje ældreboligerne til  

 andre boligsøgende, såfremt de ikke kan udlejes til den berettigede  

 personkreds.
Ved ledighed skal boligerne på ny søges udlejet til den  

 berettigede personkreds.
Stk. 3. Den almene boligorganisation kan med kommunalbestyrelsens  

 godkendelse udleje almene ældreboliger som almene familieboliger eller som  

 almene ungdomsboliger.
Det er en betingelse, at der ikke generelt er  

 efterspørgsel efter de pågældende boliger fra den berettigede personkreds.  

 Kommunalbestyrelsen kan beslutte, at de pågældende boliger på ny skal udlejes  

 som almene ældreboliger.
 Stk. 4. Bestemmelserne i § 54, stk. 3, om kommunens betaling af  

 leje og garanti for boligtagerens kontraktmæssige forpligtelser til at  

 istandsætte boligen ved fraflytning gælder ikke, hvor anvisningsretten er  

 overdraget til den almene boligorganisation efter reglerne i stk. 1.
§ 56. Almene ældreboliger kan efter kommunalbestyrelsens eller  

 amtsrådets bestemmelse lejes af kommunen eller amtskommunen og stilles til  

 rådighed for personer, der har brug for boligen som en midlertidig  

 aflastningsbolig.
Kommunen eller amtskommunen betaler et beløb, som svarer  

 til lejen for de boliger, der anvendes som aflastningsboliger.
Ved  

 lejekontraktens ophør skal boligen afleveres i samme stand som ved  

 kontraktens indgåelse.
§ 57. Ledige almene ældreboliger, som ejes af en kommune, udlejes  

 af kommunen til ældre og personer med handicap, der har særligt behov for  

 sådanne boliger, jf. § 54, stk. 1, 1. pkt.
Reglerne i § 54, stk. 1, 2.-4.  

 pkt., samt i § 54, stk. 3, finder tilsvarende anvendelse.
Stk. 2. Er ældreboligerne indrettet med henblik på at betjene  

 personer med vidtgående fysiske eller psykiske handicap, jf. § 54, stk. 2,  

 udlejes boligerne af kommunen til denne personkreds.
Reglerne i § 54, stk. 2,  

 2.-4. pkt., samt i § 54, stk. 3, finder tilsvarende anvendelse.
Stk. 3. Amtsrådet kan overlade anvisningsretten til de i stk. 2  

 nævnte boliger til kommunalbestyrelsen.
Såfremt boligerne ikke kan udlejes  

 til den berettigede personkreds, kan kommunen efter amtsrådets nærmere  

 bestemmelse udleje disse til den i § 54, stk. 1, 1. pkt., nævnte personkreds.
§ 58. Ledige almene ældreboliger, som ejes af en amtskommune,  

 udlejes af amtskommunen til personer med vidtgående fysiske eller psykiske  

 handicap.
Reglerne i § 54, stk. 2, 2.-4. pkt., og i § 54, stk. 3, finder  

 tilsvarende anvendelse.
 Kommunale anvisnings- og godkendelsesordninger m.v.
§ 59. Den almene boligorganisation skal efter kommunalbestyrelsens  

 bestemmelse stille indtil hver fjerde almene familiebolig til rådighed for  

 kommunalbestyrelsen til løsning af påtrængende boligsociale opgaver i  

 kommunen, herunder at opnå en mere afbalanceret beboersammensætning i enkelte  

 almene afdelinger.
Kommunen betaler lejen (boligafgiften) fra det tidspunkt,  

 fra hvilket den ledige bolig er til rådighed for kommunalbestyrelsen, og  

 indtil udlejning sker.
Kommunen garanterer endvidere for boligtagerens  

 opfyldelse af kontraktmæssige forpligtelser over for boligorganisationen til  

 at istandsætte boligen ved fraflytning. Ændrer kommunen en beslutning om at  

 råde over en bolig, som ikke er udlejet, skal lejen (boligafgiften) dog ikke  

 betales ud over det tidspunkt, hvorfra en opsigelse ville have haft virkning.
Stk. 2. Boligorganisationen kan indgå aftale med  

 kommunalbestyrelsen om at stille ledige familieboliger til rådighed for  

 kommunalbestyrelsen til løsning af påtrængende boligsociale opgaver i  

 kommunen, herunder at opnå en mere afbalanceret beboersammensætning i enkelte  

 almene afdelinger.
Reglerne i stk. 1 om kommunens betaling af leje og garanti  

 for opfyldelse af boligtagerens forpligtelse til at istandsætte boligen ved  

 fraflytning finder tilsvarende anvendelse ved anvisninger, der sker efter  

 aftale i henhold til 1. pkt., samt ved anvisninger, som i øvrigt foretages af  

 kommunalbestyrelsen.
 Stk. 3. Reglerne i stk. 1 og 2 finder tilsvarende anvendelse på  

 almene ungdomsboliger, dog således at kommunalbestyrelsen anvender de  

 pågældende ungdomsboliger til løsning af unges boligsociale problemer i  

 kommunen.
 Stk. 4. Har kommunalbestyrelsen i medfør af stk. 1 og 2 benyttet  

 sin anvisningsret for at opnå en mere afbalanceret beboersammensætning i en  

 afdeling, og konstateres der som følge heraf ledige boliger i afdelingen, kan  

 kommunalbestyrelsen dække det heraf opståede lejetab.
§ 60. Har kommunalbestyrelsen truffet bestemmelse om anvisning af  

 minimum 1/8 af de ledige familieboliger efter reglerne i § 59, stk. 1, eller  

 er der indgået aftale om anvisning af minimum 1/8 af de ledige boliger efter  

 reglerne i § 59, stk. 2, kan kommunalbestyrelsen og den almene  

 boligorganisation aftale, at indtil 1/4 af de ledige boliger skal anvises af  

 boligorganisationen efter særlige sociale kriterier.
Kriterierne fastsættes  

 ved aftale mellem kommunalbestyrelsen og boligorganisationen.
De aftalte  

 kriterier offentliggøres af kommunalbestyrelsen.
§ 61. Kommunalbestyrelsen kan beslutte, at anvisning af ledige  

 almene familieboliger eller ledige almene ungdomsboliger skal godkendes af  

 kommunalbestyrelsen i hvert enkelt tilfælde.
Reglerne om klageadgang i lov om  

 individuel boligstøtte finder tilsvarende anvendelse, såfremt en boligsøgende  

 afvises under hensyn til, at husstandsindkomsten er for lav i forhold til  

 boligafgiften eller under hensyn til den boligsøgendes personlige forhold.
§ 62. Såfremt den almene boligorganisation stiller ledige  

 familieboliger eller ledige ungdomsboliger til rådighed for flygtninge, jf. §  

 65 i lov om individuel boligstøtte, finder reglerne i § 59, stk. 1,  

 vedrørende kommunens betaling af leje og garanti for opfyldelse af  

 boligtagerens forpligtelser over for boligorganisationen til at istandsætte  

 boligen ved fraflytning tilsvarende anvendelse.
Overdragelsen skal godkendes  

 af kommunalbestyrelsen.
 Stk. 2. Reglerne i § 61 om klageadgang finder tilsvarende  

 anvendelse på flygtninge, som afvises i medfør af stk. 1.
Stk. 3. Kommunens udgifter ved udlejning til flygtninge i medfør  

 af stk. 1 og § 59, stk. 1, refunderes af staten med 100 pct.
Refusionen  

 udbetales kvartalsvis bagud på grundlag af en opgørelse over kommunens  

 afholdte udgifter.
Opgørelsen fremsendes til Hypotekbanken.
 Stk. 4. Flygtninge tilbagebetaler skyldige beløb i medfør af stk.  

 1 og § 59, stk. 1, til kommunalbestyrelsen i løbet af højst 5 år, idet  

 tilbagebetalingen afpasses efter den pågældendes økonomiske forhold.
§ 63. Ældre og personer med handicap, der ønsker at flytte til en  

 anden kommune, har, når ganske særlige forhold taler for det, ret til at få  

 anvist en bolig efter samme retningslinjer, som gælder for kommunens egne  

 borgere.
Retten gælder boliger, som kommunen har anvisningsret til.
Retten  

 vedrører udelukkende boliger efter denne lov og boliger efter lov om  

 byfornyelse og boligforbedring, som er særlig indrettet for den nævnte  

 personkreds, samt boliger efter den tidligere lov om boliger for ældre og  

 personer med handicap.
Det er en forudsætning, at den pågældende person  

 opfylder betingelserne efter §§ 54, 57 eller 58 for at få anvist en bolig med  

 kommunal eller amtskommunal anvisningsret både i fraflytningskommunen og  

 tilflytningskommunen.
Stk. 2. Kommunalbestyrelsens og amtsrådets afgørelser om anvisning  

 af ledige boliger i henhold til §§ 54, 57 og 58 kan indbringes for  

 henholdsvis det sociale ankenævn, som den kommune, hvor boligerne er  

 beliggende, hører under, og Den Sociale Ankestyrelse. § 6, stk. 6, i lov om  

 Den Sociale Ankestyrelse om, hvorvidt ankestyrelsen kan behandle sagen,  

 finder tilsvarende anvendelse.
Kapitel 4 i lov om social bistand finder  

 tilsvarende anvendelse.
§ 64. Boligministeren kan fastsætte nærmere regler om de forhold,  

 der er nævnt i §§ 51-54 og §§ 57-63. Boligministeren kan herunder fastsætte  

 regler om fortrinsret til ledige boliger for husstande med børn og for  

 særlige befolkningsgrupper.
Boligministeren kan endvidere fastsætte regler  

 om, hvorledes udlejningsreglerne kan fraviges i nødretssituationer (ganske  

 ekstraordinære udlejningsvanskeligheder).
 Stk. 2. Bestemmelserne i § 54, § 55, stk. 1, 2 og 4, § 56 og § 63  

 finder tilsvarende anvendelse på selvejende almene ældreboliger.
Kapitel 5 Vedligeholdelse og istandsættelse, råderet m.v.
samt beboerindskud Vedligeholdelse og istandsættelse § 65. Det påhviler den almene boligorganisation at drage omsorg  

 for, at boligorganisationens ejendomme og boliger holdes forsvarligt ved  

 lige.
Afdelingsbestyrelsen fører tilsyn med ejendommens  

 vedligeholdelsestilstand.
 Stk. 2. Afdelingen foretager og afholder udgiften til  

 vedligeholdelse og fornyelse af ruder, låse, vand- og gashaner, elafbrydere,  

 wc-kummer, cisterner, vaskekummer, badekar, køleskabe, komfurer,  

 vaskemaskiner og lignende installationer, medmindre forringelsen skyldes  

 boligtagerens forsømmelse.
Stk. 3. Den almene boligorganisation træffer beslutning om,  

 hvorvidt boligernes vedligeholdelse i boperioden og istandsættelse ved  

 fraflytning skal ske efter reglerne i enten § 66 eller § 67. Det besluttes  

 samtidig, om der skal fastsættes ens regler for alle boligorganisationens  

 afdelinger.
De vedtagne regler gælder for samtlige boligtagere uanset  

 eventuelle modstående kontraktbestemmelser.
 Stk. 4. Ændring af den efter stk. 3 vedtagne vedligeholdelses- og  

 istandsættelsesordning kan tidligst ske, når ordningen har været i kraft i 5  

 år.
Stk. 5. Ved fraflytning gennemføres et syn af boligen, hvorunder  

 omfanget af boligtagerens forpligtelser efter stk. 7 og § 66 fastlægges.  

 Underretter boligorganisationen ikke senest 2 uger efter synet boligtageren  

 om istandsættelsesarbejdernes omfang, den anslåede udgift og boligtagerens  

 andel heraf, bortfalder boligorganisationens eventuelle krav mod  

 boligtageren, medmindre denne er fraflyttet uden at give boligorganisationen  

 oplysning om den fremtidige adresse.
Overskridelser, der forhøjer  

 boligtagerens andel af den anslåede udgift med mere end 10 pct., er denne  

 uvedkommende.
 Stk. 6. Det kan ikke ved fraflytning forlanges, at boligen  

 afleveres i en bedre stand end den, hvori den blev overtaget.
 Stk. 7. Boligtageren skal uanset reglerne i § 66 og § 67 afholde  

 samtlige udgifter som følge af misligholdelse, hvorved det lejede er  

 forringet eller skadet som følge af fejlagtig brug, fejlagtig vedligeholdelse  

 eller uforsvarlig adfærd af boligtageren, medlemmer af dennes husstand eller  

 andre, som boligtageren har givet adgang til boligen.
 Stk. 8. Reglerne om vedligeholdelse i boperioden og istandsættelse  

 ved fraflytning finder ikke anvendelse på hus eller husrum, der helt eller  

 delvis er udlejet til andet end beboelse.
 § 66. Har boligorganisationen efter § 65, stk. 3, truffet  

 beslutning herom, sørger boligtageren for og afholder udgiften til at  

 vedligeholde boligen med hvidtning, maling, tapetsering og gulvbehandling i  

 boperioden.
Stk. 2. Ved fraflytning af boligen gennemføres for boligtagerens  

 regning en normalistandsættelse, der omfatter nødvendig hvidtning, maling og  

 tapetsering af vægge og lofter samt rengøring.
Boligorganisationen kan  

 beslutte, at boligtageren i stedet betaler et af organisationen fastsat  

 hertil svarende normalistandsættelsesbeløb.
Afdelingen overtager i løbet af  

 en periode på højst 10 år fra boligtagerens overtagelse af boligen gradvis  

 boligtagerens udgift til normalistandsættelsen eller betaling af  

 normalistandsættelsesbeløbet.
Ved fraflytning inden udløbet af den fastsatte  

 periode betaler boligtageren kun det beløb, som på det tidspunkt, hvor  

 lejemålet ophører, ikke er overtaget af afdelingen.
§ 67. Har boligorganisationen efter § 65, stk. 3, truffet  

 beslutning herom, vedligeholder afdelingen boligen indvendigt med hvidtning,  

 maling, tapetsering og gulvbehandling i boperioden.
De nødvendige midler  

 tilvejebringes ved boligtagerens indbetaling af et beløb til en  

 vedligeholdelseskonto for boligen.
Beløbet fastsættes af boligorganisationens  

 ledelse efter drøftelse med afdelingsbestyrelsen til et årligt beløb pr. m2  

 bruttoetageareal.
Boligtageren kan forlange, at der udføres vedligeholdelse  

 af boligen med hvidtning, maling, tapetsering og gulvbehandling, når det er  

 nødvendigt og udgifterne kan dækkes af boligens vedligeholdelseskonto.
Stk. 2. Boligorganisationen fastsætter regler om istandsættelse  

 ved fraflytning.
Udgiften hertil afholdes af de midler, der er hensat på en  

 fælleskonto for afdelingen.
 § 68. I boligorganisationens afdelinger skal der foretages  

 passende henlæggelser til fornyelse af tekniske installationer, til  

 hovedistandsættelse samt til afholdelse af sådanne istandsættelses- og  

 vedligeholdelsesudgifter, der påhviler boligorganisationens afdelinger efter  

 §§ 65-67. Midler fra sådanne henlæggelser kan i almindelighed ikke anvendes  

 til andre formål.
Forbedringer, råderet § 69. Boligtageren har ret til at udføre nærmere fastsatte  

 forbedringer m.v. af boligen og ved eventuel fraflytning opnå økonomisk  

 godtgørelse for de afholdte udgifter.
Stk. 2. Afdelingsmødet kan ved almindelig stemmeflerhed beslutte,  

 at der kan gennemføres forbedringsarbejder m.v. ud over de arbejder, der er  

 omtalt i stk. 1. Boligtageren har ligeledes ret til ved en eventuel  

 fraflytning at opnå en økonomisk godtgørelse, der beregnes på grundlag af de  

 afholdte dokumenterede udgifter.
Afdelingens beslutning skal godkendes af  

 boligorganisationens bestyrelse.
Senere ændringer af beslutningen skal  

 ligeledes besluttes af afdelingsmødet og godkendes af boligorganisationens  

 bestyrelse.
Stk. 3. Forbedringer m.v. efter stk. 1 og 2 skal være rimelige og  

 hensigtsmæssige.
Arbejderne må ikke fratage boligen dens karakter som almen  

 bolig eller dens eventuelle karakter som bolig, der er velegnet for ældre og  

 personer med handicap.
Medfører arbejderne særlige vedligeholdelsesudgifter  

 for afdelingen, forhøjes boligtagerens leje tilsvarende.
 Stk. 4. Der kan ikke ydes godtgørelse for særlig luksusprægede  

 eller særlig energiforbrugende arbejder.
Stk. 5. Godtgørelsen udbetales af boligorganisationen ved  

 boligtagerens fraflytning.
Boligorganisationen kan foretage modregning i  

 godtgørelsen for boligtagerens forpligtelser over for organisationen.
 Stk. 6. Ved ophør eller ændring af en ordning besluttet efter stk.  

 2 kan der ikke ske indskrænkninger i boligtagerens ret til godtgørelse for  

 forbedringer m.v., der er udført efter den hidtil gældende ordning.
Stk. 7. Den nye boligtager, der flytter ind i en lejlighed, hvor  

 den tidligere boligtager har gennemført forbedringer m.v., skal betale  

 afdelingens udgifter til godtgørelse.
Ved indgåelse af lejeaftalen kan den  

 nye boligtager vælge mellem kontant betaling af udgiften eller en  

 lejeforhøjelse, som modsvarer udgiften.
§ 70. Afdelingsmødet kan ved almindelig stemmeflerhed beslutte, at  

 der ud over de forbedringsarbejder, der er omtalt i § 69, stk. 1 og 2, 1.  

 pkt., kan gennemføres yderligere forbedringsarbejder m.v., uden at der skal  

 foretages reetablering ved fraflytning.
Disse arbejder medfører ikke ret til  

 økonomisk godtgørelse.
 Stk. 2. For forbedringsarbejder m.v., der gennemføres efter  

 reglerne i stk. 1, finder bestemmelserne i § 69, stk. 2, 3. og 4. pkt., samt  

 stk. 3, tilsvarende anvendelse.
Beboerindskud § 71. Når en boligtagers rettigheder vedrørende en bolig ophører,  

 tilbagebetaler den almene boligorganisation det indbetalte beboerindskud  

 (boligandel eller boligindskud) med tillæg af eventuelle senere forhøjelser.  

 Boligorganisationen kan stille udbetalingen helt eller delvis i bero, indtil  

 den har modtaget indskud fra den, der overtager boligen.
 Stk. 2. Den almene boligorganisation kan foretage modregning i det  

 beløb, der er nævnt i stk. 1, for boligtagerens forpligtelser over for  

 boligorganisationen, herunder for eventuelle udgifter til det lejedes  

 kontraktmæssige istandsættelse ved fraflytningen.
Stk. 3. Beboerindskud kan ikke indeksreguleres.
Boligtagere, hvis  

 boligoverenskomst eller lejeaftale vedrørende en tidligere almennyttig  

 lejlighed er indgået inden 1. april 1975, bevarer dog retten til  

 indeksregulering af deres beboerindskud til og med reguleringen på grundlag  

 af reguleringspristallet for januar 1975.
§ 72. Hvis beboerindskuddet efter § 71, stk. 1, må antages ikke at  

 kunne dække rimelige udgifter ved det lejedes kontraktmæssige istandsættelse  

 ved fraflytning, kan boligorganisationen med kommunalbestyrelsens godkendelse  

 forhøje indskuddet.
Ved genudlejning indbetaler den nye boligtager det  

 således forhøjede indskud til boligorganisationen.
§ 73. Hvis den nye boligtagers beboerindskud væsentligt overstiger  

 indskuddet for tilsvarende boliger i nyt byggeri, kan boligorganisationen  

 nedsætte indskuddet.
De hertil nødvendige midler tilvejebringes ved  

 henlæggelser i boligorganisationens afdelinger eller stilles til rådighed for  

 afdelingen af organisationens dispositionsfond, jf. § 20, stk. 2.
Stk. 2. Kommunalbestyrelsen kan yde garanti for optagelse af  

 indekslån, der anvendes til nedsættelse af beboerindskud i tidligere lette  

 kollektivboliger.
Det er en forudsætning, at beboerindskuddene væsentligt  

 overstiger indskuddet for tilsvarende boliger i nyt byggeri.
Indekslånet kan  

 ydes med henblik på at nedbringe beboerindskuddet til minimalt 2 pct. af den  

 endeligt godkendte anskaffelsessum ved byggeriets opførelse.
Det beløb,  

 hvormed beboerindskuddet nedsættes, udbetales til den pågældende boligtager.  

 Hvis boligtageren har modtaget lån efter lov om individuel boligstøtte til  

 betaling af beboerindskuddet, udbetales beløbet dog til långiver.
 Stk. 3. Kommunalbestyrelsen kan på statens vegne give tilsagn om  

 ydelsesstøtte til det i stk. 2 nævnte indekslån efter tilsvarende regler, som  

 gælder for finansiering af opførelse af nybyggeri, jf. reglerne i kapitel 9.  

 Det er en forudsætning, at kommunalbestyrelsen yder garanti for hele  

 indekslånet.
 § 74. Kommunen kan i stedet for at yde et lån efter § 54, stk. 3,  

 i lov om individuel boligstøtte yde et beløb til dækning af det i § 118, stk.  

 2, nævnte indskud, når en lejer i en udlejningsejendom, der ombygges til en  

 almen ældrebolig, i forvejen bebor den ombyggede bolig.
Stk. 2. Kommunen skal yde et beløb til dækning af det i stk. 1  

 nævnte indskud til 1) beboere på plejehjem eller i beskyttet bolig, der nedlægges eller  

 ombygges til almene ældreboliger, når beboerne genhuses i almene  

 ældreboliger, og 2) beboere, der visiteres fra plejehjem eller beskyttet bolig til almene  

 ældreboliger.
 Stk. 3. Det i stk. 1 og 2 nævnte beløb udbetales til udlejeren.  

 Ved lejemålets ophør tilbagebetaler udlejeren beløbet til kommunen med  

 fradrag af foretagen modregning efter § 71, stk. 2.
 Stk. 4. Staten refunderer kommunens udgifter efter stk. 1-3 med  

 2/3.
 Stk. 5. Bestemmelserne i § 65, § 66, § 67, § 69, § 70, § 71, stk.  

 1 og 2 og stk. 3, 1. pkt., § 72 samt § 73, stk. 1, 1. pkt., finder  

 tilsvarende anvendelse på almene ældreboliger, som ejes af en kommune eller  

 en amtskommune.
 Stk. 6. Bestemmelserne i §§ 65-70, § 71, stk. 1 og 2 og stk. 3, 1.  

 pkt., § 72 og § 73, stk. 1, 1. pkt., finder tilsvarende anvendelse for  

 selvejende almene ældreboliger.
 § 75. Boligministeren kan fastsætte nærmere regler om de i §§  

 65-74 nævnte forhold, herunder om afgrænsning og beregning af godtgørelse for  

 forbedringsarbejder m.v.
Kapitel 6 Landsbyggefonden Organisation m.v.
 § 76. Landsbyggefonden er en selvejende institution, der har til  

 formål at fremme det almene byggeris selvfinansiering.
Stk. 2. Fonden ledes af en bestyrelse på 7 medlemmer.
Formanden  

 for bestyrelsen og 4 andre medlemmer vælges af Boligselskabernes  

 Landsforening.
Bestyrelsens 2 øvrige medlemmer, som skal være boligtagere i  

 alment byggeri, vælges af Lejernes Landsorganisation i Danmark.
Efter samme  

 regler vælges stedfortrædere for formanden og de øvrige medlemmer.
Alle valg  

 sker for 4 år ad gangen.
Genvalg kan finde sted.
Stk. 3. Bestyrelsen træffer nærmere bestemmelse om varetagelsen af  

 den daglige administration af fondens anliggender og fastlægger  

 retningslinjer for arbejdets tilrettelæggelse.
Generelle forskrifter og  

 vejledninger, der udsendes til indskydere og låntagere, skal godkendes af  

 bestyrelsen.
§ 77. Fondens vedtægter skal godkendes af boligministeren.
De skal  

 indeholde bestemmelser, der sikrer en forsvarlig tilrettelæggelse af fondens  

 virksomhed med henblik på opfyldelsen af dens formål.
Stk. 2. Senest 4 måneder efter hvert regnskabsårs afslutning skal  

 fondens årsregnskab underskrevet af bestyrelsen og attesteret af revisor  

 indsendes til boligministeren tillige med bestyrelsens beretning for det  

 forløbne regnskabsår.
Boligministeren kan fastsætte nærmere retningslinjer  

 for regnskabets og beretningens form og indhold.
 Stk. 3. Fondens regnskaber revideres af en statsautoriseret  

 revisor, der udpeges af boligministeren efter indstilling fra fonden.  

 Boligministeren kan fastsætte nærmere retningslinjer for udøvelsen af  

 revisors virksomhed.
 Stk. 4. Fonden skal på forlangende give boligministeren enhver  

 oplysning om fondens virksomhed, herunder om bestyrelsens skøn over omfanget  

 af fondens fremtidige udlånsvirksomhed og størrelsen af de forventede  

 udlånsmidler.
Fondens indtægter § 78. Fondens midler tilvejebringes ved indbetalinger fra de  

 almene boligorganisationer i henhold til §§ 79-81.
 Stk. 2. Fondens eventuelle indtægter i øvrigt, herunder  

 renteindtægter, anvendes til fondens formål.
 Stk. 3. Udgifter til administration m.v. afholdes af fondens  

 indtægter.
Stk. 4. Fonden kan bestemme, at låntagere i lånets løbetid skal  

 yde bidrag til fondens administration og reservefond efter nærmere regler  

 fastsat af fondens bestyrelse.
Reglerne fremsendes til boligministeren, som  

 kan forlange reglerne ændret.
 § 79. Almene boligorganisationers afdelinger, som indeholder  

 boliger, der er taget i brug før 1. januar 1963, yder årlige bidrag til en  

 byggefond i selskabet til indskud i Landsbyggefonden med de beløb, der er  

 fastsat i henhold til bekendtgørelse nr. 483 af 16. august 1973 af lov om  

 boligbyggeri § 19.
 § 80. Ud over eventuelle bidrag i henhold til § 79 yder  

 afdelinger, som indeholder boliger, der er taget i brug før den 1. januar  

 1970, bidrag til boligorganisationens byggefond til indskud i  

 Landsbyggefonden til anvendelse efter reglerne i §§ 87-96. Bidrag ydes alene  

 for boligareal.
Stk. 2. Bidrag efter stk. 1 udgør i 1996 16,70 kr. pr. m2  

 bruttoetageareal for afdelinger, som indeholder boliger, der er taget i brug  

 i perioden fra den 1. januar 1965 og indtil den 1. januar 1970, samt for  

 tidligere ibrugtagne afdelinger, som indeholder boliger, der inden den 1.  

 januar 1983 af kommunalbestyrelsen har fået bevilget hel eller delvis  

 fritagelse for hidtidige bidrag.
For øvrige afdelinger, som indeholder  

 boliger, der er taget i brug før den 1. januar 1965, udgør bidraget i 1996  

 37,35 kr. pr. m2 bruttoetageareal.
Beløbene reguleres en gang årligt, første  

 gang den 1. januar 1997, på basis af den konstaterede udvikling i  

 reguleringsindekset for boligbyggeri for juli måned.
Stk. 3. Er det nødvendigt til dækning af Landsbyggefondens  

 udgifter, kan fondens bestyrelse beslutte at opkræve et løbende bidrag fra  

 afdelinger, som indeholder boliger, der er taget i brug fra den 1. januar  

 1970. Der kan dog ikke opkræves bidrag for afdelinger, der indeholder  

 boliger, som er omfattet af Byggeskadefonden eller Byggeskadefonden for  

 byfornyelsesforanstaltninger.
Bidraget kan ikke overstige de bidrag, som  

 opkræves i henhold til stk. 2, 1. pkt.
 Stk. 4. Landsbyggefonden kan bevilge fritagelse for indbetaling af  

 den del af bidragene, der overstiger de i 1982 betalte bidrag til  

 Boligselskabernes Landsbyggefond, til afdelinger, der i de seneste 3 år har  

 modtaget støtte fra fonden, kommunen eller staten til nedbringelse af  

 huslejen.
 Stk. 5. Fondens påligning af bidrag efter stk. 1 skal ske så  

 betids, at lejeforhøjelser kan varsles som anført i § 45, stk. 4.
§ 81. Ved genudlejning af boliger i almene boligorganisationers  

 afdelinger, der er opført med finansieringstilskud fra det offentlige i  

 medfør af tidligere love om boligbyggeri, skal boligtageren betale det  

 indskud og den leje, som ville være gældende, såfremt der ikke var ydet  

 sådant tilskud.
Afdelingens indtægt ved boligtagerens betaling af dette  

 indskud indbetales til kommunen, medens indtægten ved boligtagerens betaling  

 af den del af lejen, hvormed denne hidtil har været nedsat som følge af  

 finansieringstilskuddet, indbetales til Landsbyggefonden.
 § 82. Almene boligorganisationer, som indbetaler til  

 Landsbyggefonden efter §§ 79-81, skal indsende indberetning herom til fonden.
Stk. 2. Byggefonden skal indsætte bidrag efter §§ 79 og 80 på en  

 konto i Landsbyggefonden.
Bidrag indbetales kvartalsvis bagud inden en måned  

 efter kvartalets udgang.
Det kvartårlige beløb afrundes nedefter til nærmeste  

 kronebeløb, der kan deles med 10.
Stk. 3. Landsbyggefonden påser, at pligtig indbetaling finder sted  

 rettidigt.
Er indbetaling ikke sket inden den 3. i den anden måned efter  

 kvartalets udgang, skal der tillige indbetales renter, der fra forfaldsdagen  

 at regne udgør den rente, der er fastsat efter § 5, stk. 1 og 2, i  

 renteloven.
For forfaldne beløb har fonden pant og fortrinsret i de  

 bidragspligtige ejendomme efter ejendomsskatter.
Inddrivelse, der sker efter  

 de for opkrævning af den kommunale indkomstskat gældende regler, foretages af  

 kommunalbestyrelsen i den kommune, hvori ejendommen er beliggende.  

 Inddrivelsen sker med tillæg af et gebyr, der tilfalder kommunen, og hvis  

 størrelse fastsættes af boligministeren.
 Stk. 4. Med boligministerens godkendelse fastsætter fonden nærmere  

 regler om registrering af ibrugtagelsesår, jf. §§ 79 og 80, og om  

 indberetninger i henhold til stk. 1.
 § 83. Har fonden likvide midler, som ikke kan anvendes inden for  

 rammerne af denne lovs formålsbestemmelser, kan fonden med boligministerens  

 godkendelse fastsætte retningslinjer for disse midlers anvendelse.
Kapitalforvaltning § 84. Fonden kan udstede beviser for de beløb, der er indbetalt i  

 medfør af §§ 79 og 80. Den almene boligorganisation kan på ingen måde råde  

 over indbetalte beløb, og disse kan heller ikke gøres til genstand for udlæg  

 eller udpantning.
 Stk. 2. Boligorganisationens tilgodehavende nedskrives med et  

 beløb svarende til de beløb, som fonden har ydet til boligorganisationen i  

 medfør af § 87, samt med beløb, der overføres til den fælles  

 moderniseringsfond og til landsdispositionsfonden, jf. §§ 89 og 90.
Stk. 3. Ved boligorganisationens konkurs kan boligorganisationens  

 tilgodehavende efter stk. 2 forlanges tilbagebetalt, såfremt konkursboets  

 kreditorer ellers ikke vil kunne fyldestgøres.
Det samme gælder  

 tilgodehavender, der er opstået i perioden, indtil konkursboet er sluttet.
§ 85. Indskud af den i §§ 79 og 80 omhandlede art forrentes, når  

 fondens driftsresultat tillader det.
Andre indskud forrentes med mindst samme  

 rentesats, som kan opnås ved indskud i banker og sparekasser.
 § 86. Opstår der ved fondens virksomhed tab, der ikke kan dækkes  

 af de af fonden opsamlede reserver, dækkes tabet ved nedskrivning af  

 indskuddene i henhold til § 82.
§ 87. En boligorganisation har fortrinsret til tilskud på indtil  

 75 pct. af de beløb, som boligorganisationens byggefond efter den 1. januar  

 1980 har indbetalt til Landsbyggefonden i henhold til §§ 79 og 80 og i  

 henhold til tidligere love om boligbyggeri.
Landsbyggefondens bestyrelse  

 fastsætter årligt, hvor stor en procentdel fortrinsretten skal udgøre inden  

 for det i 1. pkt. fastsatte maksimum.
§ 88. Landsbyggefonden indestår efter regler, der med  

 boligministerens godkendelse fastsættes af fondens bestyrelse, for tab på  

 afdelingsmidler, som forvaltes af almene boligorganisationer.
I nødvendigt  

 omfang kan anvendes midler fra den fælles moderniseringsfond og, i det omfang  

 dennes midler er utilstrækkelige, tillige fra landsdispositionsfonden.
 Stk. 2. Landsbyggefonden kan overtage og videreføre de  

 garantiforpligtelser, som Boligselskabernes Garantifond har påtaget sig for  

 lån til opførelse, om- og tilbygning eller modernisering af almennyttigt  

 byggeri.
Kapitel 7 Driftsstøtte Støtte fra Landsbyggefonden § 89. Beløb, der ikke anvendes i henhold til § 87, overføres til  

 Landsbyggefonden til en fælles moderniseringsfond, jf. dog § 90.
§ 90. Mindst 121/2 pct. af indbetalingerne i henhold til § 89 til  

 den fælles moderniseringsfond overføres hvert år til en  

 landsdispositionsfond, indtil denne udgør 433 mio. kr.
Beløbet reguleres en  

 gang årligt, første gang den 1. januar 1997, på basis af reguleringsindekset  

 for boligbyggeri for juli måned.
Fonden tilskrives rente svarende til  

 Danmarks Nationalbanks diskonto.
 Stk. 2. Udviser landsdispositionsfonden en negativ saldo, forøges  

 overførelsen af midler i henhold til § 89 fra den fælles moderniseringsfond  

 til landsdispositionsfonden med indtil 50 pct.
 Stk. 3. Den del af Landsbyggefondens midler, der ikke anvendes i  

 henhold til §§ 91-94 og § 88 samt til dækning af udgifterne til  

 administration m.v., kan overføres til landsdispositionsfonden.
§ 91. Landsbyggefonden kan af de midler, der er nævnt i § 87 og §  

 89, yde tilskud til opførelse, om- og tilbygning, modernisering,  

 miljøforbedrende foranstaltninger, særlig udgiftskrævende opretningsarbejder,  

 brandsikring, byfornyelse og boligforbedring af almene boligorganisationers  

 byggeri og bygninger med socialt og kulturelt formål i tilknytning til almene  

 boligorganisationers byggeri.
Tilskuddet kan højst udgøre 2/3 af rimelige  

 udgifter til de udførte arbejder.
 Stk. 2. Landsbyggefonden kan af de midler, der er nævnt i § 89,  

 give tilsagn om ydelsesstøtte til indekslån til udbedring af ekstraordinære  

 byggeskader, øget vedligeholdelse m.v. samt til ombygning af ledige  

 lejligheder og forbedring af miljøet i almene boligorganisationers byggeri.
Stk. 3. Ydelsesstøtte efter stk. 2 ydes på de vilkår, der er  

 fastsat i § 130, stk. 1, 2 og 4, dog udgør låntagers betaling af ydelser på  

 indekslånet 1,915 pct. af den regulerede bogførte hovedstol.
Landsbyggefonden  

 kan på de vilkår, der er nævnt i § 134, helt eller delvis bringe betaling af  

 ydelsesstøtte til ophør.
Stk. 4. Det er en forudsætning for støtte efter stk. 2, at  

 kommunalbestyrelsen påtager sig garanti for den del af indekslånet, der på  

 tidspunktet for lånets optagelse har pantesikkerhed ud over 80 pct. af  

 ejendommens værdi.
Garantien beregnes efter reglerne i § 127, 2. og 3. pkt.
 Stk. 5. Det er en forudsætning for kommunalbestyrelsens garanti  

 efter stk. 4, at Landsbyggefonden påtager sig forpligtelse til at godtgøre  

 kommunen halvdelen af dens eventuelle tab som følge af garantiforpligtelsen.
§ 92. Landsbyggefonden kan af de midler, der er overført til  

 landsdispositionsfonden, yde støtte som lån eller tilskud til almene  

 boligafdelinger, hvor der er så væsentlige økonomiske problemer, at disse vil  

 kunne vanskeliggøre afdelingens videreførelse.
Støtten kan ydes til  

 finansiering af nødvendigt udbedrings-, opretnings- og  

 vedligeholdelsesarbejder samt til miljøforbedrende og andre foranstaltninger,  

 herunder til udligning af opsamlede driftsunderskud.
Stk. 2. Landsbyggefonden kan i 1997 af de midler, der er overført  

 til landsdispositionsfonden, yde tilskud til almene boligafdelinger med  

 væsentlige økonomiske problemer eller væsentlige problemer af anden karakter  

 til dækning af de udgifter, som disse afdelinger afholder i forbindelse med  

 de foranstaltninger, der er nævnt i § 37, stk. 2. Landsbyggefonden kan  

 endvidere anvende midlerne til at iværksætte forebyggende arbejde fælles for  

 flere berørte afdelinger.
Tilskuddet ydes inden for en beløbsramme på 40 mio.  

 kr.
Staten refunderer Landsbyggefondens udgifter med 3/4. I det omfang  

 tilskud til dette formål ydet i medfør af den tidligere lov om boligbyggeri i  

 1996 har udgjort mindre end 40 mio. kr., kan det ikke anvendte beløb  

 overføres til 1997. Ved overførsel af midler fra 1996 refunderer staten  

 halvdelen af beløbet.
Stk. 3. Landsbyggefonden kan efter tilsvarende regler som nævnt i  

 stk. 1 yde støtte til udligning af opsamlede driftsunderskud i almene  

 ungdomsboliger.
Bestemmelsen i § 96 finder tilsvarende anvendelse.
 § 93. Såfremt der måtte være behov derfor, skal Landsbyggefonden  

 anvende mindst 2/3 af den del af fondens indtægter, der ikke hidrører fra  

 bidrag efter §§ 79 og 80, til de formål, der er nævnt i § 92.
 § 94. Landsbyggefondens midler kan herudover anvendes til:
 1) Lån eller tilskud til de formål, der er nævnt i § 91, stk. 1, og § 92,  

 stk. 1, erhvervelse af byggegrunde med senere bebyggelse for øje, dækning af  

 projekteringsudgifter til byggeri og erhvervelse af ejendomme med henblik på  

 gennemførelse af byfornyelse og boligforbedring.
 2) Kapitalindskud i låne- og garantiinstitutter til fremme af alment  

 boligbyggeri, såfremt det pågældende institut er godkendt af boligministeren,  

 i produktionsvirksomheder, hvis formål er at fremme og forbedre alment  

 boligbyggeri, og i byfornyelsesselskaber, der er oprettet af almene  

 boligorganisationer.
 3) Tilskud til forskning og erfaringsformidling inden for fondens områder.
 § 95. Landsbyggefondens bestyrelse fastsætter nærmere regler om  

 omfanget af og vilkårene for ydelse af støtte i henhold til §§ 91-94.  

 Reglerne fremsendes til boligministeren til orientering, dog skal reglerne  

 for ydelse af støtte efter § 91, stk. 2, godkendes af boligministeren.
 Stk. 2. Såfremt reglerne strider mod fondens formål, kan  

 boligministeren forlange reglerne ændret.
§ 96. Landsbyggefonden kan betinge ydelse af støtte i henhold til  

 § 92, stk. 1, af, at kommunalbestyrelsen og boligorganisationen, herunder en  

 eventuel forretningsførerorganisation eller et andelsselskab, medvirker til  

 løsning af den pågældende boligafdelings økonomiske problemer.
Fonden kan  

 herunder stille krav om, at boligorganisationen anvender midler, der er til  

 dets rådighed i henhold til § 87.
Kommunal garanti og driftsstøtte § 97. Kommunalbestyrelsen kan yde lån til almene boligafdelinger i  

 kommunen til de i § 92, stk. 1, nævnte formål, såfremt kommunal støtte  

 skønnes at være påkrævet for den pågældende afdelings videreførelse.  

 Kommunalbestyrelsen fastsætter lånenes forrentnings- og afdragsvilkår,  

 herunder om betaling af rente og afdrag først skal påbegyndes på et nærmere  

 fastsat senere tidspunkt og under nærmere angivne forudsætninger.  

 Kommunalbestyrelsen kan udskyde spørgsmålet om påbegyndelse af rente- og  

 afdragsbetaling til afgørelse på et senere tidspunkt.
 Stk. 2. Lån kan ydes enten til Landsbyggefonden til videre udlån  

 til almene boligafdelinger eller direkte til boligafdelingerne.
 Stk. 3. Kommunale lån til Landsbyggefonden afdrages før  

 Landsbyggefondens lån.
 Stk. 4. Kommunalbestyrelsen kan betinge støtte af, at  

 Landsbyggefonden, boligorganisationen og en eventuel  

 forretningsførerorganisation medvirker til løsning af den pågældende  

 boligafdelings økonomiske problemer, herunder at boligorganisationen anvender  

 midler, der i henhold til § 87 er til dens rådighed.
§ 98. Kommunalbestyrelsen kan yde garanti for indekslån type I  

 eller IS til ekstraordinære renoveringsarbejder.
Garantien ydes for den del  

 af lånet, der på tidspunktet for lånets optagelse har pantesikkerhed ud over  

 80 pct. af ejendommens værdi.
Garantien beregnes efter reglerne i § 127, 2.  

 og 3. pkt.
 Stk. 2. Bestemmelserne i stk. 1 og i § 97, stk. 1 og 2, finder  

 tilsvarende anvendelse på selvejende almene ældreboliger.
Ungdomsboliger § 99. Boligministeren kan på statskassens vegne i hvert af  

 studieårene fra 1996-97 til 1999-2000 yde tilskud til nedbringelse af lejen i  

 ungdomsboliger.
Støtten kan alene ydes til de ungdomsboliger, som i  

 studieåret 1995-96 har modtaget tilskud til nedbringelse af lejen efter den  

 tidligere lov om boligbyggeri.
 Stk. 2. I hvert af studieårene fra 1996-97 til 1999-2000 kan der  

 gives tilsagn om tilskud efter stk. 1 på i alt indtil 20 mio. kr.
 Stk. 3. Tilbagebetaling af de særlige kriselån, der er ydet med  

 tilslutning fra Folketingets Finansudvalg i finansårene 1975-76 og 1976-77  

 til ungdomsboliger, udsættes indtil 1. august år 2000.
 Stk. 4. For ungdomsboliger, der med tilslutning fra Folketingets  

 Finansudvalg har fået bevilget henstand med betalingen af renter og afdrag på  

 statslån, kan boligministeren forlænge henstandsperioden indtil 1. august år  

 2000.
 § 100. Kommunalbestyrelsen kan yde garanti og på statens vegne  

 meddele tilsagn om ydelsesstøtte til udbedring af byggeskader og større  

 ekstraordinære renoveringsarbejder, herunder modernisering, samt til  

 energibesparende foranstaltninger i ungdomsboliger, som har modtaget tilsagn  

 om støtte før 1. juli 1986 i medfør af byggestøtte-, kollegiestøtte- eller  

 boligbyggerilovgivningen eller er godkendt efter § 2, stk. 2. Støtte kan  

 ydes, i det omfang udgifterne ikke dækkes ved erstatninger, gennem  

 forsikringer eller ved, at der ydes støtte efter § 91, stk. 2-5.
Stk. 2. Udgifter til arbejder efter stk. 1 finansieres ved  

 optagelse af indekslån.
Låntagers betaling af ydelser på indekslån sker  

 første gang ved lånets 2. termin og udgør et beløb, som svarer til 1,20 pct.  

 af den regulerede bogførte hovedstol.
Betalingen reguleres 2 gange årligt pr.  

 1. januar og 1. juli efter samme retningslinjer, som gælder for regulering af  

 afdrag på indekslån, type IS, ifølge realkreditloven.
Reguleringen sker,  

 indtil låntagers betaling svarer til de samlede ydelser på lånet.
 Stk. 3. Ydelsesstøtte udgør et beløb, som svarer til forskellen  

 mellem de samlede ydelser på indekslånet og låntagers betaling.
 Stk. 4. Kommunen godtgør staten 20 pct. af udgifterne til  

 ydelsesstøtten.
 Stk. 5. Ydelsesstøtte ydes efter bestemmelserne i § 130, stk. 2,  

 og § 134.
Stk. 6. Kommunal garanti kan ydes for den del af indekslånet, som  

 på tidspunktet for lånets optagelse har pantesikkerhed ud over 80 pct. af  

 ejendommens værdi.
Garantien beregnes efter reglerne i § 127, 2. og 3. pkt.
Stk. 7. Støtte efter stk. 1 kan kun gives på betingelse af, at  

 kommunalbestyrelsen indestår for eventuelle underskud på ungdomsboligernes  

 fremtidige drift.
Indeståelsen omfatter ikke underskud, som uden risiko for  

 udlejningsvanskeligheder kan afvikles over en kortere årrække.
Eventuelle  

 udgifter ved indeståelse kan afholdes efter reglerne i stk. 8.
 Stk. 8. Kommunalbestyrelsen kan i ganske særlige, helt  

 ekstraordinære tilfælde give tilsagn om kommunalt lån til opretning af  

 økonomien i ungdomsboliger, der har fået tilsagn efter stk. 1. Det kommunale  

 lån skal have oprykkende panteret efter indekslånet.
 Stk. 9. Bestemmelserne i § 122, stk. 2, gælder for kommunale lån  

 efter stk. 8.
 Stk. 10. Kommunalbestyrelsens afgørelser efter stk. 1 kan ikke  

 indbringes for anden administrativ myndighed.
 § 101. Til ungdomsboliger, der har modtaget støtte efter denne lov  

 eller i medfør af byggestøtte-, kollegiestøtte- eller  

 boligbyggerilovgivningen eller er godkendt efter § 2, stk. 1 og 2, kan  

 kommunen eller amtskommunen, hvori boligerne er beliggende, hvert år yde et  

 tilskud, der svarer til størrelsen af den kommunale og amtskommunale  

 grundskyld, som ungdomsboligerne betaler.
 § 102. Boligministeren fastsætter nærmere regler for tildeling af  

 ydelsesstøtte til udbedring af byggeskader og større renovering m.v. efter §  

 100.
Kapitel 8 Almindelige bestemmelser for nybyggeri § 103. Med henblik på en hensigtsmæssig tilrettelæggelse af  

 boligbyggeriet og den øvrige bygge- og anlægsvirksomhed ud fra  

 samfundsøkonomiske hensyn, herunder byggebehov og byggekapacitet, kan  

 boligministeren træffe bestemmelse om regulering af bygge- og  

 anlægsvirksomheden, herunder fastsætte tidsfrister for påbegyndelse og  

 gennemførelse af byggeri.
§ 104. Kommunalbestyrelsens fordeling af støtte til almene boliger  

 skal ske på baggrund af en samlet vurdering af situationen på det lokale  

 boligmarked og behovet for nyt støttet boligbyggeri i kommunen.
Fordelingen  

 skal ske under hensyntagen til udlejningssituationen i det område, hvor  

 byggeriet agtes gennemført, herunder til boligbehovet inden for områder, hvor  

 der sker nedlæggelse af boliger i forbindelse med byfornyelses- eller  

 kondemneringsvirksomhed eller gennemførelse af gade- og vejanlæg og andre  

 offentlige anlæg.
Stk. 2. Kommunalbestyrelsen skal hvert år foretage en opgørelse af  

 antallet af ledige almene boliger, boliger i selvejende  

 ungdomsboliginstitutioner og ældreboliger tilhørende selvejende institutioner  

 og pensionskasser, der er opført med offentlig støtte, og som påfører de  

 pågældende bebyggelser et lejetab.
Kommunalbestyrelsen skal på baggrund heraf  

 foretage en vurdering af årsagen til ledigheden i byggeriet og træffe  

 foranstaltninger til at nedbringe denne.
 § 105. Kommunalbestyrelsen drager omsorg for, at der i nødvendigt  

 omfang tilvejebringes almene ældreboliger, der kan udlejes til ældre og  

 personer med handicap, som har særligt behov for sådanne boliger.
 Stk. 2. Amtskommunerne kan overlade til kommuner, selvejende  

 institutioner og almene boligorganisationer at være byg- og driftsherre af  

 almene ældreboliger, der tilvejebringes med særligt henblik på at betjene  

 personer med vidtgående fysiske eller psykiske handicap.
 Stk. 3. Boligerne kan tilvejebringes som almene ældreboliger efter  

 denne lov eller som kommunalt eller amtskommunalt finansierede boliger.
 § 106. Tilsagn om støtte kan kun gives, hvis de byggearbejder, som  

 omfattes af tilsagnet, ikke er påbegyndt.
§ 107. Til dækning af statens administrationsudgifter pålægges  

 modtagere af støtte at betale et gebyr på 2 promille af den endeligt  

 godkendte anskaffelsessum eksklusive gebyr.
Til dækning af kommunens udgifter  

 ved støttesagsbehandlingen kan kommunen pålægge modtagere af støtte at betale  

 et gebyr.
 Boligernes udformning, indretning m.v.
§ 108. Alment boligbyggeri skal tilrettelægges efter rationelle,  

 produktivitetsfremmende byggemetoder og søges gennemført for den lavest  

 mulige pris under hensyntagen til kvaliteten.
Boligerne skal være uden  

 luksuspræg, men udstyret og indrettet således, at de opfylder de  

 boligsøgendes rimelige krav til boliger af den pågældende art.
Det almene  

 byggeri skal have en tilfredsstillende udformning i planmæssig og teknisk  

 henseende.
Bygherren skal stille fornødne krav til byggeriets andre parter om  

 den arkitektoniske bearbejdning af byggeriet samt til kvalitetssikring i  

 forbindelse med opførelsen og driften af byggeriet.
Der skal i videst muligt  

 omfang tages økologiske hensyn.
Anskaffelsesudgifterne må søges holdt inden  

 for rammer, der muliggør et sådant lejeniveau, at boligerne kan påregnes  

 udlejet.
 § 109. Almene boligers bruttoetageareal må ikke overstige 110 m2,  

 jf. dog stk. 2-5. En del af boligernes areal kan indrettes som fælles  

 boligareal for flere boliger.
 Stk. 2. Almene ungdomsboligers bruttoetageareal må ikke overstige  

 50 m2.
Stk. 3. Kommunalbestyrelsen kan tillade almene familieboliger  

 opført med et bruttoareal større end 110 m2 med henblik på udlejning til  

 husstande med mindst 4 medlemmer, hvoraf mindst et medlem er stærkt  

 bevægelseshæmmet.
Det er en forudsætning herfor, at boligen opfylder de krav,  

 der er fastsat til almene ældreboliger, jf. § 110.
 Stk. 4. Kommunalbestyrelsen indestår for eventuelle lejetab som  

 følge af vanskeligheder med udlejning af boliger opført efter stk. 3.
Stk. 5. Kommunalbestyrelsen kan ved tilsagnet til opførelse af  

 boliger efter stk. 3 forbeholde sig anvisningsretten.
Reglerne i § 59, stk.  

 1, om kommunens betaling af leje og garanti for opfyldelse af boligtagerens  

 forpligtelse til at istandsætte boligen ved fraflytning finder tilsvarende  

 anvendelse.
 § 110. Almene ældreboliger skal med hensyn til udstyr og  

 udformning være særligt indrettet til brug for ældre og personer med  

 handicap, herunder kørestolsbrugere.
 Stk. 2. Hver ældrebolig skal være forsynet med selvstændigt  

 toilet, bad og køkken med indlagt vand og forsvarligt afløb for spildevand.  

 Kommunalbestyrelsen kan dog i særlige tilfælde beslutte, at ældreboliger ikke  

 forsynes med selvstændigt køkken.
 Stk. 3. Fra hver bolig skal der kunne tilkaldes hurtig bistand på  

 ethvert tidspunkt af døgnet.
Stk. 4. Boligens adgangsforhold skal være egnede for  

 gangbesværede.
I ældreboliger, der tilvejebringes ved indretning af  

 eksisterende beboelsesejendomme, kan kommunalbestyrelsen i særlige tilfælde,  

 hvor ejendommens indretning gør det nødvendigt, tillade, at der ikke  

 installeres elevator.
Forsikring og værdiansættelse § 111. Ejendommen skal forsikres mod brand i et  

 forsikringsselskab, der har Finanstilsynets tilladelse til at drive  

 bygningsbrandforsikringsvirksomhed.
§ 112. En ejendoms værdi fastsættes på grundlag af en vurdering af  

 ejendommens samlede anskaffelsessum eksklusive indskud til  

 realkreditinstitutterne.
Boligministeren kan fastsætte nærmere retningslinjer  

 herom.
 § 113. Boligministeren fastsætter nærmere regler om de i §§ 103,  

 104 og 106-110 nævnte forhold.
 § 114. Bestemmelserne i §§ 103-108, § 109, stk. 1 og 3-5, og §§  

 110-112 finder tilsvarende anvendelse på almene ældreboliger, som ejes af en  

 kommune eller en amtskommune.
 Stk. 2. Bestemmelserne i §§ 103-108, § 109, stk. 1, og §§ 110-112  

 finder tilsvarende anvendelse for selvejende almene ældreboliger.
Kapitel 9 Finansiering af nybyggeri Tilsagnsgivning § 115. Kommunalbestyrelsen i den kommune, hvor boligerne agtes  

 etableret, kan på statens vegne give tilsagn om ydelsesstøtte til en almen  

 boligorganisation til etablering af almene boliger ved 1) nybyggeri, 2) på- og tilbygning til almene boligafdelingers ejendomme, 3) erhvervelse med efterfølgende ombygning til almene familieboliger af  

 eksisterende ejendomme, som ikke anvendes til beboelse, samt erhvervelse  

 og/eller ombygning til de i § 109, stk. 3, nævnte almene familieboliger, 4) ombygning eller erhvervelse med efterfølgende ombygning af eksisterende  

 ejendomme, såfremt boligerne etableres som almene ungdomsboliger, forudsat  

 der sker en tilvækst af boliger, 5) ombygning af almene ungdomsboliger, der i forbindelse med ombygningen  

 mærkes som almene familie- eller ældreboliger, 6) ombygning eller erhvervelse med efterfølgende ombygning af eksisterende  

 ejendomme, såfremt boligerne etableres som almene ældreboliger.
Stk. 2. Kommunalbestyrelsen i den kommune, hvor boligerne agtes  

 etableret, kan på statens vegne give tilsagn om ydelsesstøtte til kommunale  

 almene ældreboliger og til selvejende institutioner til etablering af almene  

 ældreboliger, der etableres ved 1) nybyggeri, 2) ombygning eller erhvervelse med efterfølgende ombygning af eksisterende  

 ejendomme.
 Stk. 3. Kommunalbestyrelsen i den kommune, der pr. 1. januar 1996  

 ejede eller havde indgået driftsoverenskomst med et plejehjem, der er  

 beliggende i en anden kommune, kan på statens vegne give tilsagn om  

 ydelsesstøtte til ombygning af plejehjemmet til almene ældreboliger.  

 Boligerne henregnes i henhold til stk. 5 som værende beliggende i den  

 kommune, der er berettiget til at yde tilsagnet.
Stk. 4. Kommunalbestyrelsen i den kommune, hvor et amtsråd agter  

 at etablere amtskommunale almene ældreboliger, der indrettes særligt med  

 henblik på at betjene personer med vidtgående fysiske og psykiske handicap,  

 kan på statens vegne give tilsagn om ydelsesstøtte til disses etablering ved 1) nybyggeri, 2) ombygning eller erhvervelse med efterfølgende ombygning af eksisterende  

 institutioner, som er etableret efter bistandslovens § 112.
Stk. 5. Meddeler kommunalbestyrelsen tilsagn til nyt alment  

 boligbyggeri, skal kommunalbestyrelsen på boligministerens eventuelle  

 forlangende kunne godtgøre, at det samlede antal ledige boliger i kommunen  

 opgjort efter 2. pkt., der på tilsagnstidspunktet som følge af  

 udlejningsvanskeligheder påfører de pågældende afdelinger og bebyggelser  

 lejetab, ikke overstiger 2 pct.
I opgørelsen medregnes det samlede antal  

 ledige almene boliger, ungdomsboliger tilhørende en selvejende  

 ungdomsboliginstitution og ældreboliger tilhørende en selvejende institution  

 eller en pensionskasse, og hvortil der er meddelt tilsagn om offentlig støtte  

 efter denne lov, tidligere love om boligbyggeri eller den tidligere lov om  

 boliger for ældre og personer med handicap.
§ 116. Boligministeren fastsætter en vejledende udgiftsramme for  

 anskaffelsessummen for alment boligbyggeri.
Statens andel af ydelsesstøtten,  

 jf. § 130, beregnes i forhold til den anskaffelsessum, kommunalbestyrelsen  

 godkender efter byggeriets afslutning.
Der kan ikke ydes statslig  

 ydelsesstøtte til den del af anskaffelsessummen, der ligger ud over  

 udgiftsrammen.
 Stk. 2. Godkender kommunalbestyrelsen en anskaffelsessum, der  

 ligger ud over den vejledende udgiftsramme, jf. stk. 1, omfatter  

 kommunalbestyrelsens støtte for denne del af anskaffelsessummen såvel statens  

 som kommunens andel af støtten, jf. reglerne herom i §§ 120-123, § 124, stk.  

 2, §§ 125-127, 129 og 130.
 § 117. Boligministeren fastsætter hvert finansår et maksimum for  

 den samlede anskaffelsessum, der kan lægges til grund ved beregning af den  

 statslige støtte til opførelse af almene boliger i medfør af § 115, stk. 1-3.  

 Såfremt kommunalbestyrelserne i det pågældende finansår giver tilsagn om  

 offentlig støtte til samlede anskaffelsessummer, der overstiger det fastsatte  

 maksimum, reduceres statens generelle tilskud til kommunerne i de følgende  

 finansår med beløb, der svarer til de statslige merudgifter til ydelsesstøtte  

 og ungdomsboligbidrag i forhold til de af kommunalbestyrelserne godkendte  

 anskaffelsessummer.
Finansiering og garanti § 118. Anskaffelsessummen for almene boliger efter § 115, stk.  

 1-3, finansieres med 91 pct. indekslån (IS35), 7 pct. kommunal grundkapital  

 og 2 pct. beboerindskud.
 Stk. 2. Anskaffelsessummen for almene boliger efter § 115, stk. 4,  

 finansieres med 91 pct. indekslån (IS35), 7 pct. amtskommunal grundkapital og  

 2 pct. beboerindskud.
 § 119. Til almene ældreboliger, der opføres og drives af en  

 kommune eller en amtskommune, kan der ydes indekslån af KommuneKredit.
Grundkapital § 120. Grundkapitallån udbetales af Landsbyggefonden.
Med henblik  

 på at bringe fonden i stand til at varetage sin udlånsvirksomhed efter dette  

 kapitel kan kommunerne eller amtskommunerne yde lån til Landsbyggefonden til  

 videre udlån til almene boligorganisationer.
 Stk. 2. Har boligorganisationen erhvervet byggegrunden af kommunen  

 eller amtskommunen, kan kommunens eller amtskommunens lån berigtiges helt  

 eller delvis i form af en overdragelse til Landsbyggefonden af tilgodehavende  

 for byggegrunden inden for dennes værdi.
§ 121. Såfremt almene ældreboliger opføres eller indrettes af en  

 kommune, en amtskommune eller en selvejende institution, indskyder kommunen  

 eller amtskommunen grundkapital.
Bestemmelserne i § 124, stk. 1, § 125, stk.  

 1, og § 126, 1.-3. pkt., finder tilsvarende anvendelse.
 § 122. Kommunernes eller amtskommunernes lån til Landsbyggefonden  

 er rentefri.
Stk. 2. Lånene er afdragsfri indtil 50 år efter ibrugtagelsen af  

 den ejendom, til hvis opførelse fonden har ydet lån.
Når lånene afdrages til  

 fonden, jf. § 126, betaler fonden de betalte afdragsydelser til kommunen  

 eller amtskommunen.
 § 123. Udbetaling af kommunale eller amtskommunale lån skal ske på  

 de tidspunkter og i det omfang, det skønnes nødvendigt for Landsbyggefonden  

 at disponere over midlerne til berigtigelse af fondens udlån efter reglerne i  

 § 125.
 § 124. Lånet fra Landsbyggefonden skal have oprykkende panteret  

 efter lån i godkendte realkreditinstitutter, jf. dog § 133.
Stk. 2. Fondens panterettigheder skal tjene til sikkerhed for de  

 udbetalte lån fra kommunen eller amtskommunen.
Fondens pantebreve kan ikke  

 uden kommunalbestyrelsens eller amtsrådets samtykke afhændes, pantsættes  

 eller gøres til genstand for individuel retsforfølgning fra andre kreditorers  

 side.
 § 125. Fondens lån udbetales i forbindelse med grundkøb samt  

 byggeriets projektering og udførelse.
 Stk. 2. Fondens lån udbetales kontant til pari.
§ 126. Fondens lån er rentefrit.
Det afdrages, når ejendommens  

 økonomi efter fondens skøn tillader det, herunder når ejendommens økonomi kan  

 forbedres ved omprioritering eller ændrede forhold for byggeriet, f.eks. en  

 stigning i det almindelige lejeniveau, taler derfor.
Tilbagebetaling skal dog  

 påbegyndes senest 50 år efter ejendommens ibrugtagelse.
Kommunalbestyrelsen  

 eller amtsrådet kan forlange, at fonden tager op til overvejelse, om  

 afdragsfriheden skal ophøre.
Kommunale og amtskommunale garantier § 127. Kommunal eller amtskommunal garanti for indekslån efter §  

 118 kan ydes for den del af lånet, der på tidspunktet for lånets optagelse  

 har pantesikkerhed ud over 65 pct. af ejendommens værdi.
Garantien omfatter  

 til enhver tid så stor en del af lånets restgæld og eventuelt forfaldne  

 terminsydelser, som det oprindelige garantibeløb udgjorde af hovedstolen.
Den  

 del af restgælden, der ikke omfattes af garantien, har panteret forud for den  

 garanterede del af restgælden.
 § 128. Kommunen eller amtskommunen garanterer for tilbagebetaling  

 af beboerindskud, der ikke bliver dækket ved konkurs.
Beboerbetaling og ydelsesstøtte § 129. Låntagers betaling af ydelser på indekslånet sker første  

 gang ved lånets 2. termin og udgør et beløb, som svarer til 1,978 pct. af den  

 regulerede bogførte hovedstol.
Betalingen reguleres 2 gange årligt pr. 1.  

 januar og 1. juli efter samme regler, som gælder for regulering af afdrag på  

 indekslån, type IS, ifølge realkreditloven.
Reguleringen sker, indtil  

 låntagers betaling svarer til de samlede ydelser på lånet.
 § 130. Ydelsesstøtte efter § 115 udgør et beløb, som svarer til  

 forskellen mellem de samlede ydelser på indekslånet og låntagers betaling.
 Stk. 2. Ydelsesstøtte ydes med virkning fra indekslånets optagelse  

 og udbetales bagud i tilknytning til de i pantebrevene fastsatte terminer.  

 Udbetalingen sker til det långivende realkreditinstitut på grundlag af en  

 specificeret opgørelse fra instituttet.
 Stk. 3. Støtte efter § 115 kan kun gives, hvis kommunen eller  

 amtskommunen yder den støtte, som fremgår af stk. 4 og af §§ 120-127, og  

 låntager betaler ydelser på indekslånet i overensstemmelse med reglerne i §  

 129.
 Stk. 4. Kommunen eller amtskommunen godtgør staten 20 pct. af  

 udgifterne til ydelsesstøtten.
 § 131. Ved tilsagn om støtte til ombygning af ejendomme til almene  

 boliger efter § 115, stk. 1, nr. 6, stk. 2, nr. 2, stk. 3 og stk. 4, nr. 2,  

 beregnes støtten efter § 118 på grundlag af værdien af den eksisterende  

 ejendom tillagt udgiften til ombygning.
Stk. 2. For almene boliger, der omdannes med henblik på udlejning  

 til en anden personkreds, herunder ved ombygning, opretholdes meddelte  

 tilsagn om offentlig støtte på uændrede vilkår.
Ved omdannelse af almene  

 ungdomsboliger træffer kommunalbestyrelsen beslutning om, i hvilket omfang  

 allerede meddelt offentlig støtte skal reduceres.
 § 132. På samme vilkår som gældende for statsstøtte kan  

 kommunalbestyrelsen yde ydelsesstøtte til alment boligbyggeri.
 § 133. Ved finansiering med andre midler end de i kapitel 9 nævnte  

 kan ydes støtte, såfremt lånevilkårene kan godkendes af boligministeren.
 § 134. Boligministeren kan helt eller delvis bringe betaling af  

 rentesikring, rentebidrag, afdragsbidrag eller ydelsesstøtte til ophør,  

 såfremt ejendommens økonomi forbedres eller ændrede forhold for byggeriet  

 taler derfor, herunder at der indtræder en stigning i det almindelige  

 lejeniveau.
Ungdomsboligbidrag § 135. Kommunalbestyrelsen kan på statens vegne give tilsagn om  

 ungdomsboligbidrag til almene ungdomsboliger, hvortil der er givet tilsagn  

 efter § 115, stk. 1, nr. 1-4, i det omfang boligerne bebos af unge under  

 uddannelse eller andre unge med socialt betinget behov.
§ 136. Ungdomsboligbidraget udgør et fast beløb pr. bolig.  

 Bidraget gradueres efter antallet af rum, som boligen indeholder.
Bidraget  

 ydes med virkning fra begyndelsen af indekslånets 2. termin.
Bidraget  

 reguleres en gang årligt pr. 1. januar med 75 pct. af stigningen i  

 nettoprisindekset.
 Stk. 2. Ved lejefastsættelsen nedsættes lejen for boliger, der  

 udlejes til den berettigede personkreds, med en forholdsmæssig del af  

 bidraget.
§ 137. Umiddelbart før den halvårlige terminsbetaling udbetaler  

 Hypotekbanken ungdomsboligbidraget direkte til den almene boligorganisation,  

 som ungdomsboligerne tilhører.
Udbetalingen foretages på baggrund af en  

 halvårlig specificeret opgørelse af udlejningsomfanget til den berettigede  

 personkreds i den forudgående terminsperiode.
Det er en betingelse for  

 udbetalingen, at den almene boligorganisation forinden har fremsendt  

 opgørelsen attesteret af en statsautoriseret eller registreret revisor gennem  

 kommunalbestyrelsen til Hypotekbanken.
 Stk. 2. Samtidig med udbetalingen af ungdomsboligbidraget til den  

 almene boligorganisation opkræver Hypotekbanken den kommunale andel af  

 ungdomsboligbidraget hos kommunalbestyrelsen i beliggenhedskommunen.
 § 138. Boligministeren kan helt eller delvis bringe betalingen af  

 ungdomsboligbidrag til ophør, såfremt ejendommens økonomi forbedres eller  

 ændrede forhold for byggeriet taler herfor, herunder en stigning i det  

 almindelige lejeniveau.
 § 139. Kommunen godtgør staten 20 pct. af udgifterne til  

 ungdomsboligbidrag.
Servicearealer § 140. Kommunalbestyrelsen kan på statens vegne, jf. dog stk. 2,  

 give tilsagn om tilskud til:
 1) Etablering af de i § 5, stk. 3, nævnte servicearealer.
 2) Ombygning af de i § 5, stk. 3, nævnte servicearealer, såfremt  

 servicearealerne herved bliver væsentlig bedre egnede til at betjene  

 beboerne.
 Stk. 2. Tilsagn om tilskud til servicearealer i tilknytning til  

 allerede eksisterende almene ældreboliger er begrænset til etablering af  

 servicearealer til indtil 500 boliger årligt.
Stk. 3. Meddeles der i et finansår ikke tilsagn om  

 servicearealtilskud til det i stk. 2 nævnte antal boliger, kan den del af det  

 resterende antal, hvortil boligministeren efter den 30. juni det pågældende  

 år har reserveret en kvote, overføres til det følgende finansår.
Overført  

 kvote, som ikke udnyttes inden for den af boligministeren fastsatte frist,  

 bortfalder.
 Stk. 4. Tilskud efter stk. 1 kan ydes til kommuner, amtskommuner,  

 selvejende institutioner og almene boligorganisationer.
§ 141. Tilskuddet til servicearealer udgør årligt 4.000 kr. pr.  

 boligenhed, som servicearealet skal betjene.
Det er en forudsætning herfor,  

 at anskaffelsessummen for servicearealerne pr. boligenhed udgør mindst 10  

 pct. eller derover af det vejledende rammebeløb pr. boligenhed.
Er  

 anskaffelsessummen mindre end det i 2. pkt. nævnte beløb, reduceres  

 tilskuddet tilsvarende.
Tilskuddet ydes fuldt ud i 5 år fra skæringsdagen.  

 Herefter aftrappes tilskuddet med lige store dele over 10 år.
 Stk. 2. Tilsagn om tilskud kan kun bevilges, såfremt de arbejder,  

 hvortil der ønskes støtte, ikke er påbegyndt.
 § 142. Kommunalbestyrelsen kan godkende, at der ud over det i §  

 141 nævnte beløb afholdes udgifter til etablering af de i § 5, stk. 3,  

 omhandlede servicearealer.
 Stk. 2. Bestemmelserne i § 173 finder tilsvarende anvendelse på  

 tilskud til etablering af servicearealer efter §§ 140-142.
Almindelige bestemmelser § 143. Bestemmelserne i § 115, stk. 3-5, §§ 116-118, §§ 127-134 og  

 §§ 140-142 finder tilsvarende anvendelse for selvejende almene ældreboliger.
 Stk. 2. Boligministeren fastsætter nærmere regler om de i §§ 115,  

 130, stk. 2, 131, 136, 137, 140 og 142 nævnte forhold.
Kapitel 10 Forsøgsbyggeri § 144. Med henblik på at fremme mulighederne for at iværksætte  

 forsøg med nye byggemetoder, boligformer eller forhold vedrørende driften af  

 alment byggeri kan boligministeren i særlige tilfælde tillade, at de for  

 alment byggeri fastsatte bestemmelser fraviges.
Anskaffelsesudgifterne for  

 sådant byggeri skal dog holdes inden for de rammer, der er fastsat som vilkår  

 for at opnå støtte.
 § 145. Boligministeren kan i hvert finansår yde tilskud på indtil  

 1 mio. kr. til forskning, udvikling, forsøg og oplysning vedrørende opførelse  

 og drift af alment boligbyggeri og dettes samspil med det øvrige boligmarked.
 Stk. 2. Ud over tilskud efter stk. 1 kan boligministeren yde  

 tilskud til dækning af merudgifter ved planlægning og udførelse af forsøgs-  

 og udviklingsopgaver samt til registrering og formidling af forsøgsresultater  

 i direkte tilknytning til forsøgsbyggeri og dettes samspil med det øvrige  

 boligmarked.
§ 146. Der kan for den 4-årige periode 1995-98 gives tilsagn om  

 offentlig støtte til indtil 1.600 boliger med henblik på at fremme  

 mulighederne for at iværksætte forsøg med nye eller ændrede byggemetoder, nye  

 tekniske installationer, bygningsudformninger og drifts- og  

 vedligeholdelsesmetoder, herunder forsøg med økologiske løsninger og  

 nybyggeri i byfornyelsesområder.
Støtte kan ydes til almennyttige boliger og  

 ungdomsboliger omfattet af den tidligere lov om boligbyggeri eller boliger  

 efter den tidligere lov om boliger for ældre og personer med handicap.
Efter  

 den 31. december 1996 kan støtte udelukkende ydes til almene boliger.
 Stk. 2. Tilsvarende kan der årligt ydes offentlig støtte til  

 indtil 200 boliger som led i forsøg på at tilvejebringe passende boligforhold  

 for hjemløse og andre vanskeligt stillede grupper.
 § 147. Støtten til de i § 146 omtalte boliger kan ydes efter  

 tilsvarende regler som anført i kapitel 8 og §§ 115-139. Staten kan dog for  

 den 4-årige periode 1995-98 inden for en ramme på 16 mio. kr. yde et tilskud  

 til nedsættelse af anskaffelsessummen til kompensation for bygningsejerens  

 eller kommunens udgifter til byggeriet, herunder udviklingsomkostninger og  

 formidling af forsøgsresultaterne.
 § 148. Fordelingen til kommunerne af de årlige puljer i dette  

 kapitel foretages af boligministeren.
 § 149. Boligministeren fastsætter nærmere regler om de i dette  

 kapitel nævnte forhold.
Kapitel 11 Byggeskadefonden § 150. Byggeskadefonden er en selvejende institution, der har til  

 formål at yde støtte til udbedring af skader, som har deres årsag i forhold  

 ved opførelsen af byggeriet.
Fondens formål er yderligere at forestå eftersyn  

 af byggeriet og formidle sine erfaringer med henblik på at begrænse  

 byggeskader.
 § 151. Fonden omfatter:
 1) Nybyggeri og ombygning efter § 115.
 2) Nybyggeri og ombygninger, som modtager tilsagn om offentlig støtte  

 efter § 63 i lov om boligbyggeri.
 3) Byggeri, som har modtaget tilsagn om offentlig støtte i perioden 1.  

 juli 1986 til 31. december 1996, og som har været omfattet af § 62 b, stk. 2,  

 i den tidligere lov om boligbyggeri.
 4) Udbedringsarbejder, der er udført med støtte fra fonden.
 Stk. 2. Ved om- og tilbygninger skal bygherren foranledige, at der  

 foretages en bygningsgennemgang samt udfærdiges en rapport herom, inden der  

 meddeles tilsagn efter § 115, stk. 1-4, i denne lov og efter § 63 i lov om  

 boligbyggeri.
§ 152. Fonden ledes af en bestyrelse på 9 medlemmer.
Kommunernes  

 Landsforening vælger 1 medlem, Københavns og Frederiksberg Kommuner vælger i  

 fællesskab 1 medlem, og Boligselskabernes Landsforening vælger 3 medlemmer.  

 Boligministeren vælger bestyrelsens øvrige medlemmer, hvoraf 3 medlemmer skal  

 repræsentere byggerier, der indeholder henholdsvis andelsboliger,  

 ungdomsboliger og ældreboliger, der er opført med offentlig støtte, og et  

 medlem skal have særlig sagkundskab inden for fondens virksomhedsområde.  

 Stedfortrædere vælges efter samme regler.
Alle valg sker for 4 år ad gangen.  

 Genvalg kan finde sted.
 § 153. Fondens vedtægter skal godkendes af boligministeren.
 Stk. 2. Senest 4 måneder efter hvert regnskabsårs afslutning skal  

 fondens årsregnskab underskrevet af bestyrelsen og attesteret af revisor  

 indsendes til boligministeren.
 Stk. 3. Fondens regnskaber revideres af en statsautoriseret  

 revisor, der udpeges af boligministeren efter indstilling fra fonden.
 Stk. 4. Samtidig med indsendelsen af fondens årsregnskab indsendes  

 bestyrelsens beretning for fondens virksomhed og indvundne erfaringer i det  

 forløbne regnskabsår til boligministeren.
 Stk. 5. Fonden skal på forlangende give boligministeren enhver  

 oplysning om fondens virksomhed.
§ 154. Fonden skal forestå og afholde udgiften ved gennemførelsen  

 af et eftersyn (5-års-eftersyn) af byggeriet med henblik på at vurdere  

 bygningernes tilstand og registrere eventuelle skader inden 5 år fra  

 afleveringen af det enkelte byggeri under fonden.
Ved private andelsboliger  

 opført væsentligt i bygherrens eget regi beregnes 5-års-perioden fra  

 skæringsdagen for byggeriets overgang fra anlæg til drift.
 Stk. 2. Fonden formidler indvundne erfaringer vedrørende  

 forebyggelse af byggeskader, årsager til byggeskader og skadernes udbedring.
§ 155. Fonden yder støtte til dækning af indtil 95 pct. af  

 bygningsejernes udgifter til udbedring af byggeskader.
Fonden kan dog gøre  

 støtten betinget af, at bygningsejeren forpligter sig til at stille  

 pantesikkerhed i det pågældende byggeri efter bestemmelserne i § 157, stk. 2.
Stk. 2. Dækning fra fonden kan opnås for skader, der anmeldes til  

 fonden inden 20 år fra byggeriets aflevering.
For private andelsboliger  

 opført væsentligt i bygherrens eget regi kan dækning fra fonden dog opnås for  

 skader, der anmeldes inden 20 år fra skæringsdagen.
 § 156. Fondens midler tilvejebringes gennem bidrag, som indbetales  

 af det enkelte byggeri, der omfattes af fonden.
Stk. 2. Bidraget for det enkelte byggeri udgør 1 pct. af den inden  

 byggeriets påbegyndelse senest godkendte anskaffelsessum.
Bidraget indbetales  

 kontant senest på byggeriets afleveringstidspunkt, ved private andelsboliger  

 opført væsentligt i bygherrens eget regi dog senest på skæringsdagen for  

 byggeriets overgang fra anlæg til drift.
Bygningsejeren er dog ikke  

 forpligtet til at betale yderligere bidrag til fonden for udbedringsarbejder,  

 der udføres med støtte efter reglerne i dette kapitel, jf. § 151, stk. 1.
 Stk. 3. Er det nødvendigt til dækning af fondens udgifter, kan  

 fonden opkræve et løbende bidrag fra samtlige byggerier, der omfattes af  

 fonden.
 Stk. 4. Ved for sen indbetaling skal der tillige fra forfaldsdagen  

 indbetales renter, der udgør den rente, der er fastsat efter § 5, stk. 1 og  

 2, i renteloven.
Stk. 5. Inddrivelse af bidrag og renter foretages af  

 kommunalbestyrelsen i den kommune, hvor byggeriet er beliggende.
For  

 inddrivelsen betaler bygningsejeren et gebyr til kommunen.
Der tillægges  

 bidragene, renterne og gebyrerne udpantningsret.
 § 157. Bygningsejernes udgifter til udbedring af byggeskader kan  

 efter fradrag af støtte fra fonden i medfør af § 155, stk. 1, finansieres  

 gennem optagelse af indekslån.
 Stk. 2. Fonden kan efter boligministerens nærmere bestemmelse  

 beslutte, at fondens andel af udgiften til udbedring af byggeskader delvis  

 finansieres gennem optagelse af indekslån i det pågældende byggeri med  

 pantesikkerhed efter eventuelle lån efter stk. 1. Fonden betaler samtlige  

 ydelser på lånet til det långivende realkreditinstitut på grundlag af en  

 specificeret opgørelse fra instituttet.
Stk. 3. Kommunalbestyrelsen kan påtage sig garanti for den del af  

 indekslånene efter stk. 1 og 2, der på tidspunktet for lånets optagelse har  

 pantesikkerhed ud over 80 pct. af ejendommens værdi.
Garantien beregnes efter  

 reglerne i § 127.
 § 158. Ansøgning om støtte indsendes til fonden gennem  

 kommunalbestyrelsen i den kommune, hvor byggeriet ligger.
 § 159. Bygningsejeren og bygherren er forpligtet til at meddele  

 fonden enhver oplysning, der er nødvendig for fondens administration af  

 reglerne i dette kapitel.
 § 160. Boligministeren kan fastsætte nærmere regler for de i §  

 151, stk. 2, § 153, stk. 2-4, § 154, stk. 1, § 155 og § 156, stk. 3 og 5,  

 nævnte forhold, herunder om regnskabets form og indhold, udøvelsen af  

 revisors virksomhed, beretningens form og indhold samt gebyr.
Kapitel 12 Sociale institutioner m.v.
§ 161. Kommunalbestyrelsen kan beslutte, at lokaler til brug for  

 sociale tilbud efter lov om social bistand kan tilvejebringes ved  

 overenskomst med almene boligorganisationer.
Kommunalbestyrelsen kan i  

 passende omfang søge sådanne lokaler til sociale tilbud indrettet i  

 forbindelse med opførelse af alment boligbyggeri, eller de kan indrettes som  

 bestanddele af en boligbebyggelse efter overenskomst mellem  

 kommunalbestyrelsen og den almene boligorganisation.
 Stk. 2. Reglerne i stk. 1 gælder for de institutioner og boliger,  

 der er omhandlet i kapitel 17 i lov om social bistand, og som amtsrådet efter  

 aftale med en almen boligorganisation søger tilvejebragt i alment  

 boligbyggeri.
 Stk. 3. De i stk. 1 og 2 omhandlede lokaler udgør en selvstændig  

 afdeling, jf. § 16.
§ 162. Kommunalbestyrelsen kan yde lån eller garanti for lån til  

 tilvejebringelse af lokaler til brug for sociale tilbud efter § 161. For  

 indekslån kan garanti ydes for den del af lånet, der på tidspunktet for  

 lånets optagelse har pantesikkerhed ud over 65 pct. af ejendommens værdi, dog  

 højst inden for 80 pct. af ejendommens værdi, jf. § 112. Garantien omfatter  

 til enhver tid så stor en del af lånets restgæld og eventuelt forfaldne  

 terminsydelser, som det oprindelige garantibeløb udgjorde af hovedstolen.
Den  

 del af restgælden, der ikke omfattes af garantien, har panteret forud for den  

 garanterede del af restgælden.
 § 163. Der kan ikke til de i § 161 nævnte lokaler ydes statslån  

 eller lån af midler fra Landsbyggefonden eller anden støtte efter denne lov.  

 Dette gælder, uanset hvem der tilvejebringer lokalerne.
Stk. 2. Såfremt de i § 161 nævnte lokaler tilvejebringes ved køb  

 eller leje i ejendomme, der er opført med støtte efter denne lov eller  

 tidligere love om boligbyggeri, udskilles de pågældende dele af afdelingen  

 som en selvstændig afdeling.
Støtten til de pågældende dele af afdelingen  

 bortfalder.
Stk. 3. Såfremt der ved lejemål, der indgås efter den 31. december  

 1996, indrettes lokaler som nævnt i § 161 i ejendomme, der er opført med  

 offentlig støtte i medfør af tidligere love om boligbyggeri eller tidligere  

 lov om ældreboliger, udskilles de pågældende dele som en selvstændig  

 afdeling.
Den støtte, der er bevilget til nedsættelse af lejen i de  

 pågældende boliger, bortfalder.
 Stk. 4. Boligministeren kan fastsætte nærmere regler om bortfald  

 af støtte efter stk. 2 og 3.
Kapitel 13 Tilsyn § 164. Kommunalbestyrelsen fører tilsyn med de almene  

 boligorganisationer.
 § 165. Kommunalbestyrelsen kan træffe sådanne forholdsregler, som  

 skønnes nødvendige for at sikre en forsvarlig drift af den almene  

 organisation og dens afdelinger i overensstemmelse med de regler, der er  

 fastsat herfor.
 Stk. 2. Kommunalbestyrelsen kan udpege en forretningsfører til  

 midlertidigt at overtage boligorganisationens administration.
 Stk. 3. Kommunalbestyrelsen kan i særlige tilfælde udpege en  

 forretningsfører, der midlertidigt varetager de funktioner i  

 boligorganisationen eller i en af boligorganisationens afdelinger, som i  

 henhold til boligorganisationens vedtægter er tillagt boligorganisationens og  

 afdelingens ledelse.
§ 166. Kommunalbestyrelsen fører tilsyn med byggeriet i  

 anlægsfasen og fører tilsyn med, at låntagerne overholder den  

 vedligeholdelsespligt, der er foreskrevet i denne lov.
Kommunalbestyrelsen  

 kan om fornødent meddele låntagerne pålæg om at foretage  

 vedligeholdelsesarbejder.
 § 167. Den almene boligorganisation skal på forlangende give  

 boligministeren, kommunalbestyrelsen, amtsrådet og Landsbyggefonden alle  

 nødvendige oplysninger til belysning af boligorganisationens og dens  

 afdelingers økonomiske forhold.
 § 168. Boligministeren har tilsvarende beføjelser, som er tillagt  

 kommunalbestyrelsen efter § 165. Boligministeren kan endvidere søge  

 opfyldelse af pligter, som efter loven eller vedtægterne påhviler bestyrelse,  

 forretningsfører eller revisor, fremtvunget ved pålæg af daglige bøder, som  

 tilfalder statskassen.
 § 169. Bestemmelserne i dette kapitel finder tilsvarende  

 anvendelse på selvejende almene ældreboliger.
 Stk. 2. Boligministeren fastsætter nærmere bestemmelser om de i §§  

 164-166 nævnte forhold.
Kapitel 14 Rådgivende organer § 170. Boligministeren nedsætter et ungdomsboligråd med  

 repræsentanter for ungdommen, kommunerne, de almene boligorganisationer og  

 uddannelsesinstitutionernes ledelse.
Ungdomsboligrådet er rådgivende for  

 boligministeren i spørgsmål om ungdommens boligforhold.
 § 171. Boligministeren nedsætter et ældreboligråd med  

 repræsentanter for kommuner, amter, de almene boligorganisationer,  

 repræsentanter for grundejerne, beboerne samt sociale organisationer med  

 tilknytning til området. Ældreboligrådet er rådgivende for boligministeren i  

 spørgsmål om boligforhold for ældre og personer med handicap.
 § 172. Boligministeren fastsætter de nærmere bestemmelser om  

 ungdomsboligrådets og ældreboligrådets sammensætning og arbejdsopgaver.
Kapitel 15 Kongeriget Danmarks Hypotekbank og Finansforvaltning § 173. Den kasse- og regnskabsmæssige forvaltning af offentlig  

 støtte og statslige garantier udføres af Hypotekbanken.
Stk. 2. Når offentlig støtte er bevilget og endeligt berigtiget,  

 udfører Hypotekbanken den efterfølgende administration af lån, tilskud og  

 statslige garantier.
Hypotekbankens kompetence omfatter såvel sager efter  

 denne lov som sager efter byggestøtte- og kollegiestøttelovgivningen,  

 tidligere love om boligbyggeri og den tidligere lov om boliger for ældre og  

 personer med handicap.
§ 174. I det omfang kommunalbestyrelsen eller amtsrådet yder en  

 del af den offentlige støtte, kan Hypotekbanken foretage en samlet udbetaling  

 af støtten til det långivende realkreditinstitut.
Kommunalbestyrelsen eller  

 amtsrådet indbetaler på opkrævning andelen af den offentlige støtte til  

 Hypotekbanken.
 § 175. Boligministeren kan til Hypotekbanken helt eller delvis  

 henlægge de beføjelser, som er tillagt ministeren i henhold til denne lov.
 § 176. Misligholdte statslån ydet i henhold til den tidligere  

 lovgivning om boligbyggeri kan med tillæg af renter og omkostninger inddrives  

 af Hypotekbanken ved indeholdelse i løn m.v. hos den pågældende efter  

 reglerne for inddrivelse af personlige skatter i kildeskatteloven.  

 Boligministeren kan fastsætte nærmere regler om fremgangsmåden i forbindelse  

 med lønindeholdelsen.
 Stk. 2. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter den tidligere  

 lovgivning om boligbyggeri, herunder oplysninger om indkomst- og  

 formueforhold.
 Stk. 3. Hypotekbankens afgørelser efter stk. 1 og 2 kan indbringes  

 for finansministeren.
 § 177. Boligministeren kan fastsætte regler om adgangen til at  

 påklage afgørelser, der er truffet i henhold til § 173, herunder at  

 afgørelserne ikke skal kunne indbringes for ministeren, samt om  

 fremgangsmåden i forbindelse med lønindeholdelse.
 Stk. 2. Boligministeren kan efter forhandling med finansministeren  

 fastsætte nærmere regler for Hypotekbankens administration af sager efter §  

 173.
Kapitel 16 Forvaltnings- og straffebestemmelser m.v.
 § 178. Boligministeren kan pålægge kommunalbestyrelserne at bistå  

 ved gennemførelsen af bestemmelser udstedt efter § 103 og fastsætte nærmere  

 regler herfor.
 Stk. 2. Boligministeren kan pålægge kommunalbestyrelsen  

 behandlingen af sager om ydelse af støtte efter denne lov.
Stk. 3. Boligministeren kan pålægge kommunalbestyrelsen at meddele  

 alle oplysninger, der er nødvendige for gennemførelse af lovens formål.
Dette  

 gælder dog ikke oplysninger, der er omfattet af forvaltningslovens § 28, stk.  

 1 og 3.
 Stk. 4. Med henblik på indsamling og formidling af erfaringer samt  

 udarbejdelse og ajourføring af statistik indsender kommunalbestyrelsen efter  

 boligministerens nærmere bestemmelse indberetninger vedrørende byggeri, der  

 tilvejebringes efter denne lov.
Stk. 5. Kommunalbestyrelsen indberetter hvert år i december måned  

 til boligministeren det antal almene familieboliger, almene ungdomsboliger og  

 almene ældreboliger, kommunalbestyrelsen påtænker at give tilsagn til det  

 følgende år.
Endvidere indberettes det antal almene familieboliger, almene  

 ungdomsboliger og almene ældreboliger, kommunalbestyrelsen forventer  

 påbegyndt det følgende år.
 § 179. Boligministeren kan give almene boligorganisationer påbud  

 om inden en fastsat frist at foretage omprioritering af realkreditlån,  

 hvortil ydes rentesikring i henhold til tidligere love om boligbyggeri.
Stk. 2. Ved en omprioritering må låntageren ikke opnå et  

 kontantprovenu.
Låntageren kan ikke optage omprioriteringslån med en  

 restløbetid, som overstiger restløbetiden på det indfriede lån.
 Stk. 3. Efter en omprioritering videreføres rentesikringen efter  

 de hidtil gældende regler, således at rentesikringen til  

 omprioriteringslånene beregnes på grundlag af den basisrente, som er fastsat  

 ved den senest foretagne aftrapning af rentesikringen til de indfriede lån.  

 Basisrenten forhøjes efter reglerne i kapitel VII i de tidligere love om  

 boligbyggeri, jf. lovbekendtgørelse nr. 432 af 13. juli 1982 af lov om  

 boligbyggeri.
Stk. 4. Efter en omprioritering overføres statsgarantien, den  

 kommunale garanti eller regaranti til omprioriteringslånet.
For  

 omprioriteringslånet ydes samme procentvise statsgaranti, kommunal garanti  

 eller regaranti som for det indfriede lån.
Optages omprioriteringslån med en  

 højere restgæld, yder staten samme procentvise garanti for denne del af  

 lånet.
 Stk. 5. Ved omprioritering, der ikke pålægges af boligministeren,  

 finder bestemmelserne i stk. 2-4 tilsvarende anvendelse.
 Stk. 6. Stk. 2 og stk. 4, 1. og 2. pkt., finder tilsvarende  

 anvendelse på konvertering af lån ydet i henhold til tidligere love om  

 boligbyggeri, hvor rentesikringen er aftrappet, eller hvor der alene er ydet  

 garanti.
 Stk. 7. Boligministeren kan endvidere give almene  

 boligorganisationer påbud om inden en fastsat frist at foretage en  

 omprioritering af andre lån.
 Stk. 8. Boligministeren kan fastsætte nærmere regler om de  

 forhold, der er nævnt i stk. 1-7, herunder om bemyndigelse til Hypotekbanken  

 til at forestå en påbudt omprioritering.
 § 180. Boligministeren kan fastsætte nærmere vilkår for  

 overtagelse af statslån eller ydelse af tilskud ved ejerskifte af ejendomme,  

 hvortil der er ydet lån eller tilskud i henhold til lov nr. 153 af 13. april  

 1938 om lån til boligbyggeri og huslejenedsættelse for mindrebemidlede  

 børnerige familier med senere ændringer, midlertidig lov nr. 179 af 9. april  

 1941 om støtte til boligbyggeri, lov nr. 235 af 30. april 1946 om byggeri med  

 offentlig støtte med senere ændringer, lov nr. 117 af 15. marts 1947 om  

 finansiering af boligbyggeri med særlig byggemåde, lov nr. 107 af 14. april  

 1955 om byggeri med offentlig støtte med senere ændringer samt lov nr. 356 af  

 27. december 1958 om boligbyggeri med senere ændringer.
 Stk. 2. Boligministeren kan fastsætte nærmere vilkår for  

 ejerskifte af parcel- og rækkehuse, hvortil der er ydet lån med statsgaranti  

 i henhold til bestemmelserne i kapitel III i lov nr. 356 af 27. december 1958  

 om boligbyggeri med senere ændringer, herunder at der skal betales et  

 ekstraordinært afdrag på lånet.
 § 181. Ejendomme, der omfattes af lejekontrol efter den hidtidige  

 lovgivning om offentlig støtte til boligbyggeri, jf. § 63 i bekendtgørelse  

 nr. 239 af 15. juni 1965 af lov om boligbyggeri og § 72 i bekendtgørelse nr.  

 483 af 16. august 1973 af lov om boligbyggeri, kan af boligministeren  

 fritages for lejekontrol, og ministeren kan tillade en tinglyst  

 lejedeklaration aflyst.
Stk. 2. Er statslån ydet, kan fritagelsen betinges af, at renten  

 forhøjes til 6,5 pct. p.a.
Den deraf følgende forøgelse af statslånsydelsen  

 udlignes på samtlige lejligheder og lokaler i ejendommen gennem en  

 lejeforhøjelse efter reglerne i § 51 i lov om leje, jf. lovbekendtgørelse nr.  

 711 af 29. august 1995.
 § 182. Boligministeren kan bemyndige en styrelse under ministeriet  

 til at udøve de beføjelser, der i denne lov er tillagt ministeren.
 Stk. 2. Boligministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
 § 183. Afgørelse af, i hvilket omfang der tilvejebringes almene  

 ældreboliger, der efter denne lov skal være til rådighed for kommunens eller  

 amtskommunens indbyggere, kan ikke indbringes for anden administrativ  

 myndighed.
 § 184. Nærmere regler om gennemførelsen af denne lovs bestemmelser  

 fastsættes af boligministeren.
§ 185. Boligministeren kan fastsætte straf af bøde for  

 overtrædelse af bestemmelser i forskrifter, der er udstedt i medfør af 1) § 113, jf. § 103 om regulering af bygge- og anlægsvirksomheden, 2) § 32, jf. § 6 om de almene boligorganisationers formål, 3) § 32, jf. §§ 16 og 22 om opdeling i afdelinger og om disses økonomiske  

 uafhængighed indbyrdes og i forhold til selskabet, 4) § 32, jf. § 20 om anvendelse af midler, der er henlagt til en  

 dispositionsfond, 5) § 75, jf. § 68 om anvendelse af midler, der er henlagt til fornyelse af  

 tekniske installationer, til hovedistandsættelse og til afholdelse af visse  

 istandsættelses- og vedligeholdelsesudgifter, 6) § 176 om lønindeholdelse for misligholdte statslån.
Stk. 2. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune, en amtskommune eller et kommunalt fællesskab, jf. § 60 i lov om  

 kommunernes styrelse, kan der pålægges staten, kommunen, amtskommunen eller  

 det kommunale fællesskab bødeansvar.
Kapitel 17 Overgangs- og ikrafttrædelsesbestemmelser § 186. Loven træder i kraft den 1. januar 1997, dog træder § 99 i  

 kraft den 1. august 1996.
 § 187. Lov om boligbyggeri, jf. lovbekendtgørelse nr. 668 af 4.  

 august 1995 med senere ændringer, ophæves bortset fra kapitel 10 og §§ 7 a,  

 stk. 1, 56, 56 a, 58, stk. 1, 2 og 4, 59, 60, 62 a, stk. 1, 62 k, 72 d, 74,  

 76 a, 93, stk. 1, nr. 6, og 94, stk. 2. Administrative forskrifter udstedt i  

 medfør af kapitel 10 finder fortsat anvendelse.
Stk. 2. Følgende bekendtgørelser udstedt med hjemmel i den hidtil  

 gældende lov om boligbyggeri finder fortsat anvendelse, indtil de ændres  

 eller ophæves administrativt: Nr. 479 af 20. september 1984 om tilskud til  

 nedbringelse af lejen i statsstøttede kollegier m.v., nr. 477 af 1. juli 1987  

 om bygningsgennemgang (førsyn) ved ombygning af og tilbygning til en  

 eksisterende bygning m.v., nr. 540 af 18. juli 1990 om bygningsdrift, nr. 541  

 af 18. juli 1990 om 5-års-eftersyn, nr. 196 af 20. marts 1992 om konvertering  

 af realkreditlån, hvortil der ydes rentesikring i medfør af lov om  

 boligbyggeri, nr. 867 af 10. november 1993 om ændring af bekendtgørelse om  

 konvertering af realkreditlån, hvortil der ydes rentesikring i medfør af lov  

 om boligbyggeri, nr. 809 af 9. september 1994 om forebyggende arbejde i  

 almennyttigt byggeri, nr. 1032 af 14. december 1994 om Boligselskabernes  

 Landsbyggefonds regnskaber m.v., nr. 1033 af 14. december 1994 om  

 Byggeskadefondens regnskaber m.v., nr. 121 af 21. februar 1995 om  

 skadedækning fra Byggeskadefonden og nr. 749 af 13. september 1995 om unge  

 flygtninges adgang til at opnå bolig på visse kollegier.
Hvor  

 bekendtgørelserne henviser til lov om boligbyggeri, finder den tilsvarende  

 bestemmelse i lov om almene boliger m.v. anvendelse.
 Stk. 3. Lov om boligbyggeri samt de administrative forskrifter,  

 der er udstedt i medfør af denne, finder dog anvendelse, for så vidt angår  

 selvejende ungdomsboliginstitutioner og selvejende lette  

 kollektivboliginstitutioner, der har modtaget tilsagn om offentlig støtte i  

 medfør af denne eller tidligere love om boligbyggeri inden lovens ophævelse  

 eller i medfør af byggestøtte- eller kollegiestøttelovgivningen.
 Stk. 4. Reglerne i kapitel 11 finder anvendelse på andelsboliger,  

 hvortil der ydes eller er ydet tilsagn om offentlig støtte efter kapitel 10 i  

 lov om boligbyggeri.
 § 188. Lov om boliger for ældre og personer med handicap, jf.  

 lovbekendtgørelse nr. 729 af 5. september 1995 med senere ændringer, ophæves  

 bortset fra § 29, stk. 1 og 2. Loven samt de administrative forskrifter, der  

 er udstedt i medfør af denne, finder dog anvendelse, for så vidt angår  

 ældreboliger tilhørende en selvejende institution eller en pensionskasse, der  

 har modtaget tilsagn om offentlig støtte i medfør af loven inden dennes  

 ophævelse.
§ 189. Ved lovens ikrafttræden omdannes alle almennyttige  

 boligselskaber til almene boligorganisationer.
Tilsagn om offentlig støtte i  

 medfør af tidligere love om boligbyggeri, den tidligere lov om midlertidig  

 offentlig støtte til almennyttigt boligbyggeri og statsstøttede kollegier  

 samt i medfør af den tidligere lov om boliger for ældre og personer med  

 handicap til afdelinger under almennyttige boligselskaber overføres på  

 uændrede vilkår til den pågældende afdeling under den almene  

 boligorganisation.
Stk. 2. Ved lovens ikrafttræden omdannes kommunale og  

 amtskommunale ældreboliger, der har modtaget tilsagn om offentlig støtte  

 efter den tidligere lov om boliger for ældre og personer med handicap, til  

 kommunale og amtskommunale almene ældreboliger.
Tilsagn om offentlig støtte i  

 medfør af den tidligere lov om boliger for ældre og personer med handicap til  

 kommunale og amtskommunale ældreboliger overføres på uændrede vilkår til de  

 pågældende kommunale og amtskommunale almene ældreboliger.
 § 190. Ved lovens ikrafttræden videreføres Boligselskabernes  

 Landsbyggefond som Landsbyggefonden.
 § 191. I den i § 65, stk. 4, nævnte 5-års-periode indgår den  

 periode, hvor vedligeholdelsesordningen har været gældende i det hidtidige  

 almennyttige boligselskab.
 § 192. For løbende lejemål i boliger, der er opført med  

 finansieringstilskud fra det offentlige, gælder reglerne i bekendtgørelse nr.  

 483 af 16. august 1973 af lov om boligbyggeri § 17. Medfører ændring i  

 husstandsindkomsten, jf. lov om individuel boligstøtte, ændring af lejen, får  

 ændringen virkning fra den førstkommende 1. januar, der følger efter  

 indkomstændringen.
§ 193. § 6 har virkning for samtlige almene boligorganisationers  

 aktiviteter, uanset hvornår aktiviteterne er påbegyndt.
Aktiviteter, der ikke  

 er tilladt i regler fastsat i medfør af § 32, skal afvikles.
Stk. 2. Uanset stk. 1 kan en boligorganisation, som inden den 17.  

 november 1994 har erhvervet aktier, anparter, garantibeviser, andele eller  

 lignende i danske selskaber eller virksomheder eller har stiftet private  

 selskaber eller virksomheder, der udelukkende er beskæftiget i Danmark,  

 opretholde investeringen eller selskabet eller virksomheden indtil 5 år  

 efter, at lov nr. 87 af 8. februar 1995 om ændring af lov om boligbyggeri er  

 trådt i kraft.
Hvis boligorganisationen ikke inden denne dato afhænder  

 investeringen eller afhænder eller opløser det private selskab eller  

 virksomheden, finder bestemmelserne i §§ 164, 165 og 168 tilsvarende  

 anvendelse.
Bestemmelsen i 1. pkt. gælder ikke for tilladte aktiviteter, jf.  

 stk. 1.
 Stk. 3. Påviser boligorganisationen, at den i stk. 2 nævnte  

 afhændelse eller opløsning ikke kan finde sted, uden at boligorganisationen  

 påføres et økonomisk tab, kan kommunalbestyrelsen meddele dispensation  

 herfra.
 § 194. Enhver garant kan inden den 1. januar år 2000 forlange, at  

 selskabet overtager den pågældendes garantibeviser til disses værdi.
 § 195. Boligministeren fastsætter nærmere regler om proceduren  

 vedrørende omdannelse af almennyttige boligselskaber, kommunale og  

 amtskommunale ældreboliger.
 § 196. Loven gælder ikke for Færøerne og Grønland.
Ændringsforslag Af boligministeren:
 Til § 3 1) I nr. 2 ændres »ved denne lovs  

 ikrafttræden« til: »den 31. december 1996«.
 Til § 4 2) I nr. 2 ændres »ved denne lovs  

 ikrafttræden« til: »den 31. december 1996«.
 Til § 5 3) I stk. 1, nr. 3 og 4, ændres »ved  

 denne lovs ikrafttræden« til: »den 31. december 1996«.
 Til § 176 4) I stk. 1, 1. pkt., indsættes efter »ydet i  

 henhold til« ordene: »den tidligere byggestøtte- og  

 kollegiestøttelovgivning og«.
 Til § 193 5) I stk. 2, 1. pkt., ændres »5 år efter, at  

 lov nr. 87 af 8. februar 1995 om ændring af lov om boligbyggeri er trådt i  

 kraft« til: »den 15. april 2001«.
Bemærkninger Til nr. 1-3 Ændringerne er redaktionelle, idet datoen for lovforslagets  

 ikrafttræden anføres.
 Til nr. 4 Ændringsforslaget indebærer, at Hypotekbankens  

 reaktionsmuligheder også kommer til at omfatte statslån ydet efter den  

 tidligere byggestøtte- og kollegiestøttelovgivning.
 Til nr. 5 Ændringen er redaktionel.
