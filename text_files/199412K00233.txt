Nr LSF 233 Forslag til Lov om ændring af lov om visse forhold på  

 telekommunikationsområdet og lov om offentlig mobilkommunikation  

 (GSM-mobilnet) Fremsat af forskningsministeren (Frank Jensen) den 20. april 1995 Vedtaget ved tredjebehandling den 31. maj 1995 Lov nr. 376 af 14/06/1995 § 1 I lov om visse forhold på telekommunikationsområdet, jf. lovbekendtgørelse  

 nr. 474 af 1. juni 1994, foretages følgende ændringer:
 1. § 2 stk. 1, nr. 5, ophæves.
 2. I § 3 indsættes efter stk. 2 som nye stykker:
 »Stk. 3. I forskrifter fastsat i medfør af stk. 1 kan  

 forskningsministeren fastsætte bestemmelse om, at tjenesteudbyderen skal  

 meddele alle oplysninger, der skønnes nødvendige for administrationen af  

 forskrifterne.
Stk. 4. Bestemmelserne i straffelovens § 152 og §§ 152 d-152 f  

 finder tilsvarende anvendelse på den, der er eller har været ansat hos  

 udbydere af tjenester m.v., der er omfattet af forskrifter fastsat i medfør  

 af stk. 1.« Stk. 3-5 bliver herefter stk. 5-7.
 3. I § 3, stk. 4, der bliver stk. 6, ændres »stk.  

 3« til: »stk. 5«.
 4. I § 3, stk. 5, der bliver stk. 7, ændres »stk. 3 og  

 4« til: »stk. 5 og 6«.
 5. Efter § 3 d indsættes:
»§ 3 e.
Forskningsministeren kan fastsætte forskrifter for  

 indholdet af teletjenester, der leverer lyd eller billeder.  

 Forskningsministeren kan herunder bestemme, at reglerne om reklame og  

 sponsorering og regler med henblik på at tilgodese hensyn til børn og unge i  

 lov om radio- og fjernsynsvirksomhed skal finde tilsvarende anvendelse på  

 teletjenester, der leverer lyd og billeder.
 Stk. 2. I forskrifter fastsat i medfør af stk. 1 kan  

 forskningsministeren fastsætte bestemmelse om indførelse af anmeldelses-  

 eller tilladelsesordninger.
 Stk. 3. I forskrifter fastsat i medfør af stk. 1 kan  

 forskningsministeren fastsætte bestemmelse om, at tjenesteudbyderen skal  

 meddele alle oplysninger, der skønnes nødvendige for administrationen af  

 forskrifterne.
 Stk. 4. I forskrifter fastsat i medfør af stk. 1 træffer Satellit-  

 og Kabelnævnet og Radio- og TV-Reklamenævnet, jf. lov om radio- og  

 fjernsynsvirksomhed, den endelige administrative afgørelse i sager vedrørende  

 teletjenester, der leverer lyd eller billeder.
 Stk. 5. Satellit- og Kabelnævnet, jf. stk. 4, kan give  

 tjenesteudbyderen påbud om, at en tjeneste skal lukkes, hvis den regulering,  

 som er fastsat for tjenesten, jf. stk. 1, 2 og 3, ikke overholdes.
Stk. 6. Satellit- og Kabelnævnet, jf. stk. 4, kan endvidere give  

 koncessionshaveren påbud om at afbryde en tjenestes adgang til det offentlige  

 net, hvis påbud, jf. stk. 5, ikke efterkommes.
Påbud til koncessionshaver kan  

 endvidere udstedes i tilfælde, hvor det ikke umiddelbart har været muligt at  

 identificere tjenesteudbyderen.
§ 3 f.
Forskningsministeren kan med sigte på at fremme fri og lige  

 adgang for andre brugere og at modvirke konkurrenceforvridende  

 krydssubsidiering fastsætte forskrifter for følgende, der måtte udbyde egen  

 infrastruktur, som er anlagt til interne driftsformål:
 1) Virksomheder inden for jernbanedrift samt forsyningsvirksomheder inden  

 for gas, vand, varme og elektricitet.
 2) Kommuner og kommunale fællesskaber.
 3) Offentlige institutioner i øvrigt.
 Stk. 2. I forskrifter fastsat i medfør af stk. 1 kan  

 forskningsministeren fastsætte bestemmelser om:
 1) Indførelse af anmeldelses- og tilladelsesordninger.
 2) Krav om regnskabsmæssig adskillelse, herunder om udarbejdelse af  

 regnskaber efter årsregnskabslovens principper.
 3) Udskillelse af teleaktiviteter i selvstændige forretningsområder  

 eksempelvis som aktie- eller anpartsselskaber.
4) Sikring af ikkediskriminerende adgang til infrastruktur og herpå  

 baserede tjenester, der udbydes af de i stk. 1 nævnte virksomheder, kommuner  

 eller kommunale fællesskaber og offentlige institutioner.« 6. I § 9 a ændres »§ 3« til: »§§ 3, 3 e og 3  

 f«.
 7. § 10 affattes således:
 » § 10. I forskrifter, som udfærdiges i medfør af §§ 3, 3 e og  

 3 f, kan der fastsættes straf af bøde for overtrædelse af bestemmelserne i  

 forskrifterne.
Stk. 2. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.« § 2 I lov om offentlig mobilkommunikation (GSM-mobilnet), jf.  

 lovbekendtgørelse nr. 473 af 1. juni 1994, foretages følgende ændringer:
 1. I § 1, stk. 4, indsættes som nr. 12:
»12) Aftaler om direkte samtrafik med andre offentlige mobilnet af  

 tilsvarende art.« 2. I § 1 indsættes efter stk. 6 som nyt stykke:
»Stk. 7. Tilladelse efter stk. 1 og 2, jf. stk. 4, omfatter  

 endvidere adgang til direkte samtrafik med andre offentlige mobilnet af  

 tilsvarende art i Danmark og i udlandet.« Stk. 7 bliver herefter stk. 8.
 3. I § 2, stk. 2, ændres »§ 1, stk. 7« til:  

 »§ 1, stk. 8«.
§ 3 Loven træder i kraft den 1. juli 1995.
Oprindeligt fremsat forslag § 1 I lov om visse forhold på telekommunikationsområdet, jf. lovbekendtgørelse  

 nr. 474 af 1. juni 1994, foretages følgende ændringer:
 1. § 2 stk. 1, nr. 5, ophæves.
 2. I § 3 indsættes efter stk. 2 som nye stykker:
 » Stk. 3. I forskrifter fastsat i medfør af stk. 1, kan  

 forskningsministeren fastsætte bestemmelse om, at tjenesteudbyderen skal  

 meddele alle oplysninger, der skønnes nødvendige for administrationen af  

 forskrifterne.
 Stk. 4. Bestemmelserne i straffelovens § 152 og §§ 152 d-152 f  

 finder tilsvarende anvendelse for den, der er eller har været ansat hos  

 udbydere af tjenester m.v., der er omfattet af forskrifter fastsat i medfør  

 af stk. 1.«.
 Stk. 3 bliver herefter stk. 5.
 3. I § 3, stk. 4, der bliver stk. 6, ændres »stk.  

 3« til: »stk. 5«.
 4. I § 3, stk. 5, der bliver stk. 7, ændres »stk. 3 og  

 4« til: »stk. 5 og 6«.
 5. Efter § 3 d indsættes:
»§ 3 e.
Forskningsministeren kan fastsætte forskrifter for  

 indholdet af teletjenester, der leverer lyd eller billeder.  

 Forskningsministeren kan herunder bestemme, at reglerne om reklame og  

 sponsorering og regler med henblik på at tilgodese hensyn til børn og unge i  

 lov om radio- og fjernsynsvirksomhed skal finde tilsvarende anvendelse på  

 teletjenester, der leverer lyd og billeder.
 Stk. 2. I forskrifter fastsat i medfør af stk. 1 kan  

 forskningsministeren fastsætte bestemmelser om indførelse af anmeldelses-  

 eller tilladelsesordninger.
 Stk. 3. I forskrifter fastsat i medfør af stk. 1 kan  

 forskningsministeren fastsætte bestemmelser om, at tjenesteudbyderen skal  

 meddele alle oplysninger, der skønnes nødvendige for administrationen af  

 forskrifterne.
 Stk. 4. I forskrifter fastsat i medfør af stk. 1 træffer Satellit-  

 og Kabelnævnet og Radio- og TV-Reklamenævnet, jf. lov om radio- og  

 fjernsynsvirksomhed, den endelige administrative afgørelse i sager vedrørende  

 teletjenester, der leverer lyd eller billeder.
 Stk. 5. Satellit- og Kabelnævnet, jf. stk. 4, kan give  

 tjenesteudbyderen påbud om, at en tjeneste skal lukkes, hvis den regulering,  

 som er fastsat for tjenesten, jf. stk. 1, 2 og 3, ikke overholdes.
Stk. 6. Satellit- og Kabelnævnet, jf. stk. 4, kan endvidere give  

 koncessionshaveren påbud om at afbryde en tjenestes adgang til det offentlige  

 net, hvis påbud, jf. stk. 5, ikke efterkommes.
Påbud til koncessionshaver kan  

 endvidere udstedes i tilfælde, hvor det ikke umiddelbart har været muligt at  

 identificere tjenesteudbyderen.
§ 3 f.
Forskningsministeren kan med sigte på at fremme fri og lige  

 adgang for andre brugere og at modvirke konkurrenceforvridende  

 krydssubsidiering fastsætte forskrifter for følgende, der måtte udbyde egen  

 infrastruktur, som er anlagt til interne driftsformål:
 1) Virksomheder inden for jernbanedrift, samt forsyningsvirksomheder  

 indenfor gas, vand, varme og elektricitet.
 2) Kommuner og kommunale fællesskaber.
 3) Offentlige institutioner i øvrigt.
 Stk. 2. I forskrifter fastsat i medfør af stk. 1 kan  

 forskningsministeren fastsætte bestemmelser om:
 1) Indførelse af anmeldelses- og tilladelsesordninger.
 2) Krav om regnskabsmæssig adskillelse, herunder om udarbejdelse af  

 regnskaber efter årsregnskabslovens principper.
 3) Udskillelse af teleaktiviteter i selvstændige forretningsområder  

 eksempelvis som aktie- eller anpartsselskaber.
 4) Sikring af ikke-diskriminerende adgang til infrastruktur og herpå  

 baserede tjenester, der udbydes af de i stk. 1 nævnte virksomheder, kommuner  

 eller kommunale fællesskaber og offentlige institutioner.«.
 6. I § 9 a ændres »§ 3« til: »§§ 3, 3 e og 3  

 f«.
 7. § 10 affattes således:
 » § 10. I forskrifter, som udfærdiges i medfør af §§ 3, 3 e og  

 3 f, kan der fastsættes straf af bøde for overtrædelse af bestemmelserne i  

 forskrifterne.
Stk. 2. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.«.
§ 2 I lov om offentlig mobilkommunikation (GSM-mobilnet), jf.  

 lovbekendtgørelse nr. 473 af 1. juni 1994, foretages følgende ændringer:
 1. I § 1, stk. 4, indsættes som nr. 12:
 »12) Aftaler om direkte samtrafik med andre offentlige mobilnet af  

 tilsvarende art.«.
 2. I § 1 indsættes efter stk. 6 som nyt stykke:
 » Stk. 7. Tilladelse efter stk. 1 og 2, jf. stk. 4, omfatter  

 endvidere adgang til direkte samtrafik med andre offentlige mobilnet af  

 tilsvarende art i Danmark og i udlandet.«.
 Stk. 7 bliver herefter stk. 8.
 3. I § 2, stk. 2, ændres »§ 1, stk. 7« til:  

 »§ 1, stk. 8«.
§ 3 Loven træder i kraft den 1. juli 1995.
Bemærkninger til lovforslaget Almindelige bemærkninger Den 6. april 1995 indgik Regeringen (Socialdemokratiet, Det radikale  

 Venstre og Centrum-Demokraterne), Venstre, Det konservative Folkeparti og  

 Socialistisk Folkeparti tillæg nr. 3 til den politiske aftale vedrørende  

 telestrukturen af 22. juni 1990. Tillægsaftalen vedrører yderligere  

 liberaliseringer efter 1. juli 1995.
 Med den politiske aftale fra 1990 fastlagdes rammerne for den danske  

 liberalisering frem til 1. januar 1994. Herudover blev det besluttet, at  

 yderligere liberalisering på telekommunikationsområdet frem til 1. marts 1997  

 skulle aftales mellem parterne.
 Med tillægsaftale nr. 1 af 25. juni 1993 og tillægsaftale nr. 2 af 8.  

 februar 1994 er der tidligere gennemført beslutninger om en ændret  

 kapitalstruktur for Tele Danmark A/S og yderligere liberalisering på  

 tjenesteområdet.
Målsætningen med tillægsaftale nr. 3 er, at de danske brugere frem mod år  

 2000 skal sikres verdens bedste og billigste teleydelser.
Der vil blive fulgt  

 en to-trins strategi ved udmøntningen af den fremtidige danske telepolitik.
I  

 trin 1 ophæves Tele Danmark A/S' eneret på en række områder.
Trin 1  

 indeholder følgende elementer:
 - Normalisering af hybridnettet, herunder ophævelse af Tele Danmark A/S'  

 eneret til fremføring af radio- og fjernsynsprogrammer.
 - Liberalisering af bredbåndsnet i lokalområder.
 - Øget adgang til at etablere egne net.
 - Lavere takster for bredbåndsforbindelser.
 - Bedre vilkår for mobiloperatører.
 - De politiske bindinger på Tele Danmark A/S' organisation ophæves.
I Trin 2 etableres et helt nyt lovgrundlag, der følger de grundlæggende  

 principper, der opnås enighed om på europæisk plan.
Der skal hermed skabes  

 grundlaget for en effektiv og fair konkurrence i forbindelse med den fulde  

 liberalisering pr. 1. januar 1998.
 Dette lovforslag skal ses som en del af udmøntningen af tillægsaftale nr.  

 3 af 6. april 1995.
A.
De gældende regler Folketinget vedtog i 1990 lov om visse forhold på  

 telekommunikationsområdet, jf. lov nr. 743 af 14. november 1990 med de  

 ændringer, der følger af lov nr. 232 af 8. april 1992, lov nr. 289 af 29.  

 april 1992, lov nr. 1101 af 22. december 1993, lov nr. 154 af 8. marts 1994  

 og lov nr. 372 af 18. maj 1994.
 Loven med senere ændringer fremgår af lovbekendtgørelse nr. 474 af 1. juni  

 1994.
 Med hensyn til den oprindelige lov henvises til Folketingstidende 1990-91,  

 sp. 71, 542, 1454, 1682; tillæg A, 279; tillæg B, 51; tillæg C, 5.
Med lovændringen af 8. marts 1994 udmøntedes tillægsaftale nr. 2 af 8.  

 februar 1994 til den politiske aftale vedrørende telestrukturen af 22. juni  

 1990. Tillægsaftalen omfattede dels en aftale om yderligere liberalisering  

 efter 1. januar 1994, dels en udmøntning af tillægsaftale nr. 1 af 25. juni  

 1993 vedrørende Tele Danmark A/S' kapitalstruktur.
Med hensyn til denne  

 lovændring henvises til Folketingstidende 1993-94, sp. 6311, 6822, 7227,  

 7501; tillæg A, 7021; tillæg B, 619; tillæg C, 589.
 Parallelt med lov om visse forhold på telekommunikationsområdet vedtog  

 Folketinget lov om offentlig mobilkommunikation (lov nr. 744 af 14. november  

 1990, GSM-loven). I henhold til denne lov er der i 1991 meddelt tilladelse  

 til henholdsvis Tele Danmark A/S og Dansk MobilTelefon I/S (SONOFON) til  

 etablering og drift af et offentligt GSM-mobilnet med dertil naturlige  

 hørende, basale tjenester.
 Om det lovgrundlag, der i øvrigt foreligger på telekommunikationsområdet,  

 og som ikke berøres af dette lovforslag, henvises til bemærkningerne til det  

 lovforslag (L 201), som førte til lovændringen af 8. marts 1994.
Reguleringsgrundlaget for offentlige telekommunikationstjenester Reguleringsgrundlaget for de offentlige telekommunikationstjenester i  

 Danmark var nøje beskrevet i det ovenfor nævnte lovforslag L 201, hvortil der  

 kan henvises.
Siden lovændringen af 8. marts 1994 har ministeren i henhold  

 til den gældende lovs § 2, stk. 3 og § 3 liberaliseret og reguleret følgende  

 områder:
 - Offentlige taletelefonitjenester, der udbydes via det offentlige net,  

 jf. bekendtgørelse nr. 905 af 2. november 1994.
 - Oprettelse og drift af satellitnet og - tjenester med henblik på  

 nyhedsindsamling, jf. bekendtgørelse nr. 686 af 20. juli 1994.
I forhold til tillægsaftale nr. 2 af 8. februar 1994 til den politiske  

 aftale vedrørende telestrukturen om liberalisering efter 1. januar 1994  

 udestår herefter udmøntning af liberalisering på DECT-området (Digital  

 European Cordless Telecommunications), samt den generelle liberalisering af  

 satellittjenester.
På begge disse områder ventes liberalisering og  

 forskrifter fastsat ved bekendtgørelser, hvor der for så vidt angår  

 satellittjenester er afsluttet en offentlig høring over et udkast.
I tillægsaftale nr. 2 var det anført, at liberaliseringen på DECT-området  

 forudsætter en særskilt lov, hvormed en liberalisering var forudset  

 gennemført via særrettigheder.
På nuværende tidspunkt er det skønnet mest  

 formålstjenligt at liberalisere DECT-teknologien til offentlige  

 telepunkttjenester på en mere almen basis.
Liberaliseringen forudses  

 gennemført via en bekendtgørelse om offentlige telepunkttjenester, der  

 udstedes med hjemmel i gældende lovgivning.
B.
Baggrunden for lovforslaget Både teknologisk og brugsmæssigt har telekommunikation været præget af en  

 betydelig udvikling siden den politiske aftale fra 1990 blev indgået.
Nye  

 transmissionsformer baseret på både radiomediet og kabler introduceres i et  

 hastigt tempo, og telekommunikation udnyttes samtidigt til en stadig bredere  

 vifte af nye anvendelser på IT-området.
 Telekommunikation er afgørende for den fremtidige IT-udvikling, som  

 beskrevet i rapporten »Infosamfundet år 2000« fra oktober 1994.  

 Rapporten, der lægger op til en formulering af en samlet politik for IT- og  

 teleområdet, er siden fulgt op af forskningsministerens redegørelse til  

 Folketinget om »Info-samfundet år 2000« og den hertil knyttede  

 IT-politiske handlingsplan 1995.
 På EU-plan er det - med Danmarks tilslutning - nu besluttet, at der fra 1.  

 januar 1998 skal indføres konkurrence for teleinfrastrukturen og den  

 offentlige telefonitjeneste baseret på en fælles EU-regulering, der forinden  

 skal etableres.
 Dermed er det i Danmark aktuelt at overveje, hvilke tilpasninger af  

 strukturen på teleområdet som med fordel kan gennemføres på nuværende  

 tidspunkt, selv om de fremtidige EU-rammer endnu ikke er endeligt fastlagt.
Formålet med lovforslaget Tilpasningen i Danmark til konkurrencesituationen efter 1998 skal tage  

 udgangspunkt i, hvad der samlet tjener danske interesser bedst.
Det er herved  

 målsætningen, at den danske bruger skal sikres teleydelser, der er blandt  

 verdens bedste og billigste, samtidig med, at de danske virksomheder kan  

 blive bedst muligt rustet til den bredere konkurrence i EU pr. 1. januar  

 1998. Telepolitikken skal i særlig grad understøtte udviklingen af nye  

 telebaserede ydelser og dermed medvirke til at skabe nye danske  

 arbejdspladser.
 Nye anvendelsesmuligheder, herunder især nye innovative anvendelser på  

 IT-området, skal i Danmark prioriteres i lyset af, at de udgør et væsentligt  

 vækstpotentiale, der kan forbedre det danske erhvervslivs konkurrenceevne og  

 medvirke til effektiviseringer og serviceforbedringer.
Samtidig er det en væsentlig forudsætning, at den landsdækkende  

 forsyningssikkerhed for grundlæggende teletjenester, herunder sikringen af  

 adgang til almindelig telefoni til rimelige priser overalt i landet, også kan  

 opretholdes i den fremtidige konkurrencesituation.
Mulige midler til sikring  

 heraf vil i særlig grad afhænge af de fælles rammer på EU-niveau for  

 udmøntningen af den fulde liberalisering.
 På denne baggrund bør den danske politik på teleområdet fastlægges  

 hurtigt, og det forekommer endvidere mest hensigtsmæssigt, at der følges en  

 plan opdelt i flere trin ved udmøntningen af den fremtidige danske  

 telepolitik.
Første trin er kendetegnet ved at gå så langt i  

 liberaliseringsbestræbelserne, som det er muligt og hensigtsmæssigt på  

 nuværende tidspunkt, hvor de fælles rammer på EU-niveau endnu ikke er  

 endeligt udformet.
Initiativerne er karakteriseret ved, at de fjerner en  

 række barrierer samtidigt med, at der tages sikre skridt i retning af den  

 fulde konkurrencesituation efter 1. januar 1998. Det er endvidere  

 kendetegnende for gennemførelsen af forslagene, at udmøntningen ikke kræver  

 omfattende ændringer i den nugældende telelovgivning.
 Med nærværende lovforslag søges det fornødne lovgrundlag for  

 gennemførelsen af planens trin 1 frem mod den fulde liberalisering efter 1.  

 januar 1998. Med lovforslaget ophæves Tele Danmark A/S' eneret på en række  

 områder, uden at dette indebærer indskrænkninger i Tele Danmark A/S'  

 forsyningspligt.
 I relation til lov om visse forhold på telekommunikationsområdet  

 liberaliseres følgende:
 - Fremføring af radio- og fjernsynsprogrammer i telenettet, der fjernes  

 fra de i § 2 oplistede tjenester.
 - Bredbåndsnet i lokalområder, der liberaliseres på basis af hjemlen i §  

 2, stk. 3.
 Disse liberaliseringer afstedkommer samtidig et behov for indsættelse af  

 nye bemyndigelser i §§ 3 e og 3 f til fastsættelse af forskrifter på det  

 liberaliserede område.
 I tilknytning til lovforslagets gennemførelse er det endvidere forudsat,  

 at der på basis af hjemlen i § 2, stk. 3, og § 3 gennemføres en lempelse af  

 reglerne for etablering og anvendelse af egen infrastruktur (interne net),  

 som beskrevet i et senere afsnit.
Som led i trin 1 er der samtidig med forslag til ændringer i lov om visse  

 forhold på telekommunikationsområdet fremsat forslag til nødvendige ændringer  

 i lov om offentlig mobilkommunikation (GSM-mobilnet) jf. nedenfor.
Med hensyn  

 til ændringer i lov om radio- og fjernsynsvirksomhed er der fremsat et  

 særskilt lovforslag herom.
 Ved den videre tilpasning af telelovgivningen til den frie konkurrence i  

 1998 forudses en mere grundlæggende reform af den danske telelovgivning  

 gennemført.
Forslagene til yderligere liberalisering Liberalisering af fremføring af radio- og fjernsynsprogrammer via det  

 offentlige telenet Med den foreslåede ophævelse af Tele Danmark A/S' eneret til fremføring af  

 radio- og fjernsynsprogrammer i det offentlige telenet vil andre end Tele  

 Danmark A/S kunne udnytte telenettet til transmission af radio- og  

 tv-programmer til bl. a. fællesantenneanlæg.
En sådan transmission kan  

 udnytte faste kredsløb eller andre teletjenester, der udnytter det offentlige  

 telenets infrastruktur.
Fremføring af programmer i den hidtidige monopole del  

 af hybridnettet bliver herved udsat for konkurrence.
 Da der dermed ikke længere vil kunne opretholdes en forudsætning om, at  

 bestemte dele af infrastrukturen benyttes til transmission af radio- og  

 tv-programmer, bortfalder samtidigt grundlaget for at opretholde en  

 adskillelse mellem de anlægsdele, der hidtil er udnyttet af hybridnettets  

 monopoldel og den almindelige, generelt anvendelige teleinfrastruktur.
Der vil derfor samtidigt med liberaliseringen blive gennemført en  

 normalisering af hybridnettet, som indebærer, at infrastrukturen til  

 hybridnettets monopoldel og den øvrige teleinfrastruktur fremover  

 sammenlægges, og at kapacitet i denne samlede infrastruktur udbydes på  

 vilkår, som er uafhængige af den tjenestemæssige udnyttelse.
Denne  

 normalisering er bragt i forslag af Tele Danmark A/S med brev af 18. november  

 1994 til forskningsministeren.
Udviklingen i øvrigt på informationsteknologiområdet peger i retning af,  

 at der i de kommende år vil blive udbudt en række nye tjenester på  

 multimedieområdet.
På den baggrund er der en generel forventning om, at der  

 vil opstå en kraftig stigning i behovet for tovejs bredbåndstjenester i  

 telenettet.
 Med de foreslåede ændringer vil den kapacitet, som for øjeblikket er  

 reserveret til hybridnettet, bedre kunne udnyttes til sådanne tjenester.  

 Samtidigt vil integrationen af den monopole infrastruktur fra hybridnettet og  

 den generelle teleinfrastruktur give mulighed for en mere sammenhængende og  

 tidssvarende planlægning af telenettets udbygning, såvel teknologisk,  

 kapacitetsmæssigt som geografisk.
 Ved hybridnettets monopole infrastrukturs sammenlægning med den generelle  

 teleinfrastruktur, vil der med denne samling eksistere en landsdækkende  

 »bredbåndsmotorvej«, hvortil der kan opnås adgang i op mod 1000  

 geografisk fordelte punkter over hele landet.
 Samtidig med sammenlægningen af hybridnettets monopole infrastruktur med  

 den generelle teleinfrastruktur vil de to særskilte entydige  

 forretningsområder med eget internt regnskab, som Tele Danmark A/S har  

 etableret i overensstemmelse med regnskabsreglementet herom, blive  

 sammenlagt.
 Der vil med virkning fra den foreslåede liberaliserings  

 ikrafttrædelsestidspunkt blive udstedt en bekendtgørelse om levering af  

 radio- og tv-programmer via det offentlige telenet, hvori der med hjemmel i  

 den gældende lovs § 3 samt lov om radio- og fjernsynsvirksomhed vil blive  

 fastsat nærmere bestemmelser for sådanne tjenester.
Liberalisering af bredbåndsnet i lokalområder Eneretten for Tele Danmark A/S til at anlægge bredbåndsnet i lokalområder  

 foreslås ophævet.
 Der vil med hjemmel i loven blive udstedt en bekendtgørelse, der vil  

 indeholde en nærmere regulering af bredbåndsnet i lokalområderne, herunder  

 bl.a. en definition af, hvad der forstås ved sådanne bredbåndsnet.  

 Bredbåndsnet vil definitorisk blive afsondret fra det almindelige  

 abonnentledningsnet, der benyttes til Tele Danmark A/S' smalbåndstjenester,  

 herunder telefoni.
Det er alene bredbåndsnet inden for lokalområder, hvilket i denne  

 sammenhæng defineres som kommuner, der omfattes af liberaliseringen.
Denne  

 afgrænsning svarer til gældende afgrænsning på fællesantenneområdet.
 Forbindelser mellem bredbåndsnet i forskellige lokale områder eller  

 forbindelser til brugere af det offentlige telenet i andre lokale områder vil  

 kunne ske via lejede kredsløb hos Tele Danmark A/S i den ovenfor anførte  

 »elektroniske motorvej«.
Liberaliseringen af bredbåndsnet i lokalområder indebærer, at andre end  

 Tele Danmark A/S vil kunne anlægge bredbåndsnet, der kan anvendes til  

 højhastighedsforbindelser.
Udnyttelse af radiokæder kræver dog særlig  

 tilladelse fra Telestyrelsen i medfør af radiokommunikationslovgivningen af  

 hensyn til en effektiv udnyttelse af radiofrekvensspektret, herunder hensynet  

 til at undgå forstyrrelser af anden radiokommunikation.
Via de liberaliserede bredbåndsnet skal alle teletjenester kunne udbydes,  

 herunder telefoni, selv om disse traditionelt udbydes via  

 smalbåndsforbindelser.
Da en liberalisering af smalbåndsnet i lokalområder  

 har nøje sammenhæng med spørgsmålet om, hvorledes der fremover skal sikres  

 landsdækkende forsyning af smalbåndstjenester, indgår denne liberalisering  

 naturligt i de fremtidige overvejelser i forbindelse med trin 2.
Liberaliseringen af lokale bredbåndsnet omfatter også eksisterende og nye  

 fællesantenneanlæg, der således vil kunne udnyttes til fremføring af  

 teletjenester, herunder telefoni.
Disse teletjenester vil som udgangspunkt  

 blive reguleret som alle andre allerede liberaliserede teletjenester.
 Med hensyn til teletjenester, hvormed radio- og tv-programmer eller  

 information af lignende art på anfordring kan modtages på individuel basis,  

 vil indholdet af sådanne tjenester være omfattet af telereguleringen,  

 herunder forskrifter udstedt i medfør af §§ 3 og 3 e i loven, jf. nedenfor.
 Det er hensigten at udstede en bekendtgørelse om bredbåndsnet i  

 lokalområder i medfør af lovens § 2, stk. 3, og § 3.
Indholdsmæssig regulering af visse typer af tjenester Med den i dette forslag foreslåede liberalisering af bredbåndsnet i  

 lokalområderne er der skabt stærkt forbedrede muligheder for fremkomsten af  

 en række nye tjenestetyper, herunder tjenester individuelt leveret til den  

 enkelte bruger, der vil ligne tv-programmer.
Også mulighederne for avancerede  

 tjenester, hvormed brugeren fra hjemmet kan foretage indkøb, vil blive stærkt  

 forbedret.
 Det er i den forbindelse fundet hensigtsmæssigt at indsætte en bestemmelse  

 i § 3 e, som bemyndiger forskningsministeren til i fornødent omfang at  

 fastsætte regler, der regulerer indholdet af disse nye tjenester, som i sin  

 natur kan være meget lig ydelser, der er reguleret i lov om radio- og  

 fjernsynsvirksomhed.
I givet fald vil indholdet af reguleringen svare til den, der i lov om  

 radio- og fjernsynsvirksomhed er fastsat for tv-programmer.
Imidlertid vil  

 der også kunne tænkes fastsat regler, der alene gælder for de af § 3 e  

 omfattede tjenester.
Det er ikke hensigten at regulere mere omfattende end  

 den regulering, der fremgår af lov om radio- og fjernsynsvirksomhed.
Særlige hensyn gælder for de teletjenester, der ligner radio- og  

 tv-programmer, og som leverer lyd eller levende billeder.
Et eksempel på  

 sådanne tjenester er video-on-demand, hvor brugeren modtager videofilm,  

 videospil etc.
Reglerne vil derfor blive udarbejdet med inddragelse af  

 Kulturministeriet.
 Der henvises i øvrigt til de specielle bemærkninger nedenfor til § 3 e.
Regnskabsmæssige forhold for visse udbydere Det er fundet hensigtsmæssigt, at der skabes hjemmel til, at  

 forskningsministeren kan fastsætte regler, der har til formål at modvirke  

 konkurrenceforvridende krydssubsidiering i de tilfælde, hvor virksomheder  

 indenfor jernbanedrift samt forsyningsvirksomheder indenfor gas, vand, varme  

 og elektricitet anvender egen teleinfrastruktur til såvel internt brug som  

 udbud af teletjenester til andre.
Endvidere er det fundet hensigtsmæssigt, at  

 hjemmelen udstrækkes til også at omfatte de tilfælde, hvor der er tale om, at  

 kommuner, kommunale fællesskaber eller offentlige institutioner i øvrigt  

 anvender egen infrastruktur til såvel internt brug som udbud af infrastruktur  

 og teletjenester til andre.
Med hjemmel i § 3 f vil forskningsministeren endvidere kunne fastsætte  

 bestemmelser, som fremmer en fri og lige adgang til tjenester og  

 infrastruktur, der udbydes af de af § 3 f omfattede virksomheder, kommuner og  

 kommunale fællesskaber og offentlige institutioner.
Denne regulering kan  

 tillige omfatte en fri og lige adgang til eksempelvis allerede etablerede  

 master og fremføringsveje.
 Regler vedrørende kommuner og kommunale fællesskaber vil i samråd med  

 indenrigsministeren blive fastsat under hensyntagen til gældende  

 kommunalretlige regler, herunder regler om det kommunale budget og  

 regnskabssystem og kommunernes begrænsede adgang til at etablere  

 privatretlige selskaber.
Som eksempler på virksomheder, der er omfattet af reguleringen, kan nævnes  

 DSB og el-selskaberne, der i dag er i besiddelse af net, der bruges til  

 intern kommunikation langs jernbanelinier og elmaster.
Offentlige  

 institutioner er i denne lov defineret i overensstemmelse med § 1 i lov om  

 offentlighed i forvaltningen.
 Med den i dette lovforslag foreslåede liberalisering vil sådanne  

 virksomheders infrastruktur (det vil sige inden for en kommunes grænse) kunne  

 benyttes af andre end de pågældende virksomheder.
Det er i den sammenhæng fundet hensigtsmæssigt i bekendtgørelsesform at  

 fastsætte nærmere regler for de regnskabsmæssige forhold i de tilfælde, hvor  

 der udbydes teletjenester til andre, herunder opstille krav om strukturel  

 separation, eksempelvis i form af udskillelse i selvstændige selskaber.  

 Baggrunden herfor er, at det uden sådanne på forhånd fastsatte regler kan  

 være vanskeligt efterfølgende at afgøre, om der eventuelt kan være sket en  

 krydssubsidiering.
Det er hensigten, at reguleringen skal udmøntes via en  

 anmeldelses- eller tilladelsesordning.
 Der henvises i øvrigt til de specielle bemærkninger nedenfor til § 3 f.
Liberalisering af adgangen til at etablere egne net Telelovgivningen giver allerede i dag i et vist omfang mulighed for at  

 etablere og anvende egen teleinfrastruktur.
Således indeholder 1897-loven om  

 telegrafer og telefoner visse undtagelser fra statens eneret på  

 telekommunikationsområdet, idet den i et vist omfang tillader etablering af  

 egne net, der ikke skal tilsluttes det offentlige telenet.
De gældende regler for etablering og drift af interne net fremgår af en  

 aftale indgået i foråret 1993 mellem den daværende minister for kommunikation  

 og turisme og Tele Danmark A/S.
Aftalen tillader etableringen af interne net,  

 der tilsluttes det offentlige net.
 Den infrastrukturliberalisering, der vil skulle gennemføres senest i 1998,  

 vil under alle omstændigheder betyde, at reglerne om egne net vil skulle  

 lempes i væsentlig omfang.
Der ses imidlertid ikke at være noget til hinder for allerede nu at  

 foretage en revision af de gældende bestemmelser.
Sigtet er at smidiggøre  

 reglerne for dermed at forbedre adgangen til etablering af interne net.
Det  

 vil bl.a. ske ved at fjerne visse restriktioner m.v., der i praksis vil kunne  

 opleves som unødigt »snærende bånd«.
 Der vil ved en ny bekendtgørelse, som vil blive udstedt efter inddragelse  

 af de organisationer, der er repræsenteret i Telerådet, herunder Tele Danmark  

 A/S, blive gennemført en række ændringer af regelsættet for interne net.
 Herefter vil de eneste krav, der retter sig til adskilte ejendomme, der  

 forbindes via et internt net, være, at ejendommene ejes/lejes af samme  

 fysiske/juridiske person, samt at der ikke må formidles trafik for andre.
Der vil endvidere i forbindelse med ændringerne af reglerne blive  

 tilstræbt en udvidelse af adgangen til at fællesudnytte egne anlæg for  

 »nærtstående« virksomheder m.v. også selv om der er tale om  

 virksomheder mv. i adskilte ejendomme.
Det forudsættes herved, at begrebet  

 »nærtstående« kun vil komme til at dække tilfælde, hvor der er tale  

 om særlige relationer, der ikke alene beror på ønske om fælles udnyttelse af  

 teleanlæg.
 Det er endvidere hensigten ved revisionen af reglerne om interne net at  

 gøre det muligt, at et internt net kan passere søterritoriet.
Bedre vilkår for mobiloperatørerne Af tillæg nr. 3 til den politiske aftale om telestrukturen (liberalisering  

 pr. 1. juli 1995) fremgår det bl.a., at parterne bag aftalen er enige om, at  

 særrettigheder på mobilområdet skal udvides til også at omfatte direkte  

 samtrafik med tilsvarende mobilnet i ind- og udland.
Udvidelsen af  

 særrettighederne er forudsat at kunne træde i kraft pr. 1. juli 1995.
Den direkte sammenkobling med andre mobilnet vil kunne ske via faste  

 kredsløb, der stilles til rådighed af Tele Danmark A/S.
Forslaget kræver  

 alene en ændring af GSM-loven, da lovgivningen allerede giver mulighed for,  

 at ERMES-operatører kan videreføre meddelelser til andre operatører af  

 personsøgetjenester direkte via faste kredsløb.
 Samtidig med, at særrettighederne på mobilområdet foreslås udvidet i  

 overensstemmelse med dette lovforslag, er Tele Danmark A/S og  

 mobiloperatørerne blevet opfordret til at genforhandle de eksisterende  

 samtrafikaftaler (interconnectaftaler) med henblik på bedre og billigere  

 vilkår for mobiloperatørerne.
Som tidligere nævnt forudsætter gældende lovgivning, at alle forbindelser  

 mellem geografisk adskilte enheder i mobilnettene etableres via  

 transmissionsveje tilvejebragt af Tele Danmark A/S.
Med liberaliseringen af  

 bredbåndsforbindelser i lokalområder, jf. ovenfor, vil mobiloperatørerne  

 imidlertid kunne etablere en del af disse forbindelser selv, dog kun inden  

 for lokalområder.
For disse forbindelser er der gennemført en markant sænkning af priserne  

 for Tele Danmark A/S' bredbåndsforbindelser (34 og 140 Mbit/s) kombineret med  

 ændrede takstprincipper.
Disse prisændringer vil også reducere  

 mobiloperatørernes omkostninger.
 Der henvises i øvrigt til bemærkningerne nedenfor til lovforslagets, § 2,  

 nr. 1 og 2.
Redegørelse for de indvundne erfaringer med Service 900-Nævnet (§ 3 a)  

 og Telenævnet (§§ 3 b, 3 c og 3 d) Service 900-Nævnet § 3 a blev indsat ved den ændring af loven, der blev gennemført ved lov  

 nr. 232 af 8. april 1992.
Under udarbejdelsen af de oprindelige regulatoriske rammer for service  

 900-tjenester var der blevet konstateret et behov for, at ministeren kunne  

 tillægge Service 900-Nævnet en selvstændig forvaltningsmæssig kompetence.
Med  

 henblik på tilvejebringelse af lovhjemmel herfor blev § 3 a inkorporeret i  

 loven.
Hermed blev der tillagt Service 900-Nævnet kompetence til at træffe  

 endelige administrative afgørelser i klagesager over service 900-tjenester.  

 Det væsentligste hensyn bag denne kompetencedelegation var, at afgørelser af  

 sager omhandlende tjenesternes indholdsmæssige karakter kan betinge en særlig  

 sagkundskab, som normalt ikke findes i det administrative system.
F.eks.  

 kunne der være tale om stillingtagen til, om en annonce er uegnet for børn  

 under 16 år.
Ved deres fremkomst i 1992 var service 900-tjenesterne genstand for megen  

 bevågenhed og kritik i offentligheden, og der forekom mange overtrædelser af  

 de af ministeren fastsatte forskrifter.
Efter kompetencedelegationen er  

 markedet blevet forholdsvis roligt, og der sker nu væsentligt færre  

 overtrædelser end tidligere.
En række udbydere har i øvrigt forladt markedet  

 grundet det skærpede tilsyn.
 I kraft af nævnets kompetence til at træffe endelig afgørelse i sager om  

 overtrædelse af forskrifterne for service 900-tjenester, samt i nævnets  

 adgang til at tage sager op af egen drift, har det således været muligt at  

 udøve en effektiv kontrol med de udbudte tjenester og gribe effektivt ind  

 over for tjenester, som måtte blive udbudt i strid med de fastsatte  

 forskrifter.
 På denne baggrund søges kompetenceordningen således opretholdt.
Telenævnet §§ 3 b, 3 c og 3 d blev indsat ved den ændring af loven, der blev  

 gennemført ved lov nr. 154 af 8. marts 1994. Hermed blev der tillagt  

 Telenævnet kompetence til at træffe endelige administrative afgørelser i  

 klagesager over Telestyrelsens afgørelser på en række nærmere angivne  

 områder.
Det gælder særligt i sager vedrørende klager over koncessionshavers  

 ydelser på det koncessionerede område, herunder regninger, og i sager  

 vedrørende klager over afgørelser truffet i henhold til bekendtgørelser  

 udstedt i medfør af lovens § 3.
 Da Telenævnet kun har virket siden ikrafttrædelsen den 15. august 1994 af  

 bekendtgørelse om Telenævnet, har der hidtil kun været anledning til at  

 afgøre et relativt beskedent antal klagesager.
 På denne baggrund er der endnu ikke indvundet tilstrækkeligt med  

 erfaringer til, at der kan drages konklusioner om nævnets virke.
C.
Lovens administrative og økonomiske konsekvenser Indførelsen af en tilladelsesordning i relation til regler om  

 regnskabsmæssig adskillelse for forsyningsvirksomheder m.v. skønnes at  

 medføre anvendelse af øgede ressourcer ved administrationen heraf.
Det samme  

 er tilfældet med indførelsen af en eventuel regulering af indholdet af  

 tv-lignende tjenester.
Samlet anslås det, at der kun vil være behov for en  

 beskeden forøgelse af ressourceanvendelsen.
De dermed forbundne  

 meromkostninger vil i det omfang, der indføres anmeldelses- eller  

 tilladelsesordninger, blive dækket af gebyrer fastsat i medfør af lovens § 9  

 a.
 Efter lov om offentlig mobilkommunikation (GSM-mobilnet) opkræves der hos  

 GSM-operatørerne gebyrer til dækning af de udgifter, der er forbundet med  

 administrationen af loven og de i medfør heraf udstedte tilladelser.
 Udvidelsen af særrettighederne på mobilområdet, således at  

 mobiloperatørerne får adgang til direkte samtrafik med andre mobilnet, vil i  

 1996 betyde et fald i Tele Danmark A/S' omsætningsafhængige ydelse til  

 staten.
 I henhold til lovens § 4 betaler koncessionshaveren til staten en årlig  

 ydelse, der udgør 4 pct. af koncessionshaverens og dennes datterselskabers  

 årlige nettoindtægter på eneretsområderne.
Ydelsen skal reduceres i takt med indførelse af konkurrence.
Formålet  

 hermed er at sikre, at koncessionshaveren ikke stilles i en ugunstig  

 konkurrencesituation over for andre operatører, leverandører m.v.
Med dette princip kan den omsætningsafhængige ydelse også reduceres på  

 områder, hvor liberalisering medfører en de facto konkurrencesituation mellem  

 en eneretsydelse og ydelser på konkurrenceområdet.
Sådanne reduktioner er  

 eksempelvis gennemført for NMT (1992 indførtes GSM) og det offentlige  

 telefonnet (1994 liberaliseredes brugen af faste kredsløb til  

 telefoniformål).
Den samlede ydelse udgør således ca. 300 mill. kr. pr. år på nuværende  

 tidspunkt.
Med indførelsen af den fulde konkurrence, som i følge beslutning i  

 EU skal indføres senest 1. januar 1998, vil ydelsen efterfølgende bortfalde  

 helt.
Flertallet af de liberaliseringer, som søges gennemført med dette  

 lovforslag, omfatter nye muligheder for anvendelse af telenettet.
Derved  

 påføres eksisterende eneretsområder på sigt en betydelig konkurrence, men  

 konkurrencevirkningen vil i begyndelsen være begrænset.
 Derfor er der ved beregningen af virkningen for den omsætningsafhængige  

 ydelse taget udgangspunkt i, at reduktionerne for berørte områder gennemføres  

 gradvis fra liberaliseringstidspunktet at regne med målsat fuld virkning pr.  

 1. januar 1998.
 Med gennemførelse af de foreslåede liberaliseringer pr. 1. juli 1995  

 bliver reduktionerne i den omsætningsafhængige ydelse herved 9, 42 og 79  

 millioner kroner for årene 1995, 1996 og 1997.
Erhvervsøkonomiske konsekvenser Det er formålet med lovforslaget, at den danske bruger skal sikres  

 teleydelser, der ligger blandt verdens bedste og billigste, samtidig med, at  

 de danske virksomheder bliver bedst muligt rustet til den brede konkurrence i  

 EU pr. 1. januar 1998.
 Forslagene vil i særlig grad understøtte udviklingen af nye telebaserede  

 ydelser, og de kan dermed på længere sigt medvirke til at skabe og befæste  

 nye arbejdspladser.
For virksomhederne som telekunder vil forslaget øge mulighederne for at  

 anvende telekommunikation, især på bredbåndsområdet.
Dermed forbedres det  

 danske erhvervslivs konkurrenceevne, og mulighederne for effektiviseringer og  

 serviceforbedringer øges.
Lovforslaget skal også ses på baggrund af, at det af den politiske aftale  

 fremgår, at forskningsministeren er indstillet på at godkende forslag fra  

 Tele Danmark A/S til nye bredbåndspriser og -takstprincipper.
Herved  

 reduceres taksterne for brug af bredbåndsforbindelser på både 140 Mbit/s og  

 34 Mbit/s med gennemsnitligt 65 pct.
Hermed vil Danmark få verdens laveste landsdækkende enhedstakster for  

 bredbåndsforbindelser.
Det vil give danske virksomheder billigere priser på  

 bredbåndsforbindelser og føre til øget brug af nye tjenester.
På mobiltjenesteområdet vil de foreslåede initiativer umiddelbart føre til  

 forbedrede vilkår for mobiloperatørerne, hvilket igen vil kunne betyde en  

 øjeblikkelig nedsættelse af taksterne på indlands- og udlandstrafik.
Der  

 skabes samtidigt en forbedret platform for den fremtidige udvikling af de  

 mobile tjenester.
For Tele Danmark A/S vil lovforslaget betyde, at selskabet bliver udsat  

 for konkurrence på de områder, der foreslås liberaliseret.
Tele Danmark A/S  

 vil imidlertid samtidig få bedre muligheder for udnyttelse af allerede  

 foretagne investeringer, ligesom selskabet selv vil kunne udøve virksomhed på  

 de nye konkurrenceområder.
På konkurrenceområdet vil Tele Danmark A/S dog  

 ikke kunne indtage nogen særstilling i udnyttelsen af telenettet m.v. i  

 forhold til sine konkurrenter.
Det må endvidere tages i betragtning, at det i den politiske aftale er  

 indeholdt, at de politiske bindinger på Tele Danmark A/S' organisation, i  

 form af forudsætningen om stamselskabernes beståen, ophæves.
Dette forhold  

 vil give Tele Danmark A/S større handlefrihed og dermed forbedre mulighederne  

 for en løbende tilpasning til den fremtidige konkurrencesituation.
Miljømæssige konsekvenser Lovforslaget har ingen væsentlige miljømæssige konsekvenser.
Dog vil  

 liberaliseringen af bredbåndsnet i lokalområder samt den øgede adgang til at  

 etablere egne (interne) net kunne medføre øget behov for nedgravning af  

 kabler samt opstilling af radiokædeanlæg.
I begge tilfælde kræves særlig  

 tilladelse efter henholdsvis planlovgivningen og  

 radiokommunikationslovgivningen.
Forholdet til EU-retten Med lovforslaget gennemføres en yderligere liberalisering på  

 telekommunikationsområdet, som er mere vidtgående end det  

 liberaliseringsomfang, som for nærværende er krævet i henhold til gældende  

 EU-ret.
 Samtidigt repræsenterer de foreslåede liberaliseringer en tilnærmelse til  

 det liberaliseringsomfang, som af Ministerrådet er besluttet gennemført i EU  

 med virkning fra 1. januar 1998.
D.
Høring Udkastet til dette lovforslag har været udsendt til høring hos de i  

 Telerådet repræsenterede organisationer m.fl. samt hos relevante ministerier,  

 Kommunernes Landsforening, Frederiksberg og Københavns kommuner.
Bemærkninger til de enkelte bestemmelser Til § 1 Til nr. 1 Ophævelse af lovens § 2, stk. 1 nr. 5, der fastslår Tele Danmark A/S'  

 eneret til fremføring af radio- og tv-programmer i telenettet, er en  

 konsekvens af normaliseringen af hybridnettet, hvorfor der henvises til  

 bemærkningerne ovenfor under B.
 Der vil med virkning fra den foreslåede liberaliserings  

 ikrafttrædelsestidspunkt blive udstedt en bekendtgørelse om levering af  

 radio- og tv-programmer via det offentlige telenet, hvori der med hjemmel i  

 den gældende lovs § 3 samt lov om radio- og fjernsynsvirksomhed vil blive  

 fastsat nærmere bestemmelser for sådanne tjenester, herunder regler om  

 leveringsmuligheder for lokale programmer.
 Det skal yderligere bemærkes, at der med hjemmel i lovens § 3 vil blive  

 udstedt en bekendtgørelse om bredbåndsnet i lokalområder, der tillige vil  

 give mulighed for fremføring af radio- og tv-programmer i sådanne lokale  

 bredbåndsnet.
Til nr. 2 I Tele Danmark A/S' koncession og i Tele Danmark A/S' og Dansk  

 MobilTelefon I/S' GSM-tilladelser er der fastsat bestemmelser, der muliggør,  

 at tilsynsmyndigheden kan afkræve koncessionshaveren hhv.  

 tilladelsesindehaverne de oplysninger, der er nødvendige bl.a. med henblik på  

 at kunne påse overholdelsen af de vilkår, der er opstillet for koncessionen  

 hhv. tilladelserne.
Bl.a. i forbindelse med behandling af klager over  

 koncessionshaveren eller tilladelsesindehaverne kan der være behov for at  

 kunne afkræve sådanne oplysninger.
Også på konkurrenceområdet vil der kunne være behov for at kunne afkræve  

 oplysninger hos udbydere af liberaliserede teletjenester.
I langt de fleste  

 tilfælde må det ganske vist antages, at en tjenesteudbyder selv vil være  

 interesseret i frivilligt at give alle relevante oplysninger i en sag.
Det er  

 imidlertid skønnet hensigtsmæssigt i et nyt § 3, stk. 3 at  

 tilvejebringe en udtrykkelig hjemmel til at kunne pålægge en tjenesteudbyder  

 en pligt til at meddele alle oplysninger, der af tilsynsmyndigheden skønnes  

 nødvendige for administrationen af de forskrifter, der fastsættes på det  

 liberaliserede område.
Straffelovens § 152 og §§ 152 d-152 f omhandler uberettiget videregivelse  

 af fortrolige oplysninger.
Efter bestemmelserne kan den, der virker eller har  

 virket i offentlig tjeneste eller hverv, og som uberettiget videregiver eller  

 udnytter fortrolige oplysninger, straffes med bøde, hæfte eller fængsel  

 indtil 6 måneder.
Det samme gælder bl.a. den, der uden at have medvirket til  

 gerningen, uberettiget skaffer sig eller udnytter oplysninger, der er  

 fremkommet ved en sådan overtrædelse.
Efter den gældende lovgivning finder de nævnte bestemmelser tilsvarende  

 anvendelse for den, der er eller har været ansat hos koncessionshaveren (Tele  

 Danmark A/S) eller koncessionshaverens datterselskaber.
Endvidere finder  

 bestemmelserne tilsvarende anvendelse for den, der er eller har været ansat  

 hos en tilladelsesindehaver på GSM- eller ERMES-området eller i en  

 tilladelsesindehavers datterselskaber.
 For på dette punkt at skabe parallelitet mellem koncessions- hhv.  

 særrettighedsområdet og konkurrenceområdet foreslås det i et nyt § 3, stk.  

 4, at de omhandlede straffelovsbestemmelser finder tilsvarende anvendelse  

 for den, der er eller har været ansat hos udbydere af tjenester m.v., som  

 ikke er omfattet af koncession eller særrettighed.
Til nr. 5 Med indsættelsen af § 3 e i lovteksten vil forskningsministeren  

 blive bemyndiget til, i fornødent omfang at fastsætte nærmere regler om  

 indholdet af og adgangen til visse tjenester, som i dag ikke kan reguleres  

 indholdsmæssigt i medfør af den nuværende § 3. De tjenester, der vil kunne  

 reguleres i medfør af § 3 e, kan tillige være reguleret i medfør af § 3.
 Det er hensigten med den her foreslåede bestemmelse at regulere  

 teletjenester, der leverer lyd og levende billeder, og som leveres  

 individuelt til den enkelte bruger af tjenesten.
 Da formålet med lovforslaget bl.a. er at fremme brugen af teletjenester,  

 er det ikke hensigten at indføre en mere omfattende indholdsregulering, end  

 hvad der følger af lov om radio- og fjernsynsvirksomhed.
 Eksempler på tjenester, hvor indholdet eventuelt vil blive reguleret, er  

 såkaldte video-on-demand tjenester, der eksempelvis vil kunne indeholde film,  

 musikvideoer, videospil og lignende, og såkaldte home-shopping tjenester,  

 hvor man fra hjemmet kan erhverve sig diverse goder i tilknytning til  

 tjenester, der udnytter videolignende billeder og lyd.
Det må understreges, at regulering i medfør af den foreslåede nye  

 bestemmelse kun vil ske, hvis der måtte være behov herfor.
I denne  

 forbindelse bemærkes på den ene side, at den regulering, der vil blive  

 fastsat, først og fremmest vil tilgodese hensynet til beskyttelsen af  

 forbrugerne mod bl.a. pornografi eller umotiveret vold, som kan være til  

 alvorlig skade for mindreårige.
Imidlertid er der her tale om et indhold, som  

 forbrugerne, uden at der er fastsat indholdsmæssig regulering, kan erhverve  

 sig ved på traditionel vis at købe videoer i butikkerne.
På den anden side kan det tænkes, at visse tjenester med hensyn til  

 indholdet vil udvikle sig i en retning, hvor der kan vise sig behov for en  

 regulering.
I givet fald vil indholdet af reguleringen svare til den  

 regulering om reklame og sponsorering og regler med henblik på at tilgodese  

 hensyn til børn og unge, der i lov om radio- og fjernsynsvirksomhed er  

 fastsat for tv-programmer.
De tjenester, der skal være omfattet af en eventuel regulering, vil være  

 teletjenester, der vil ligne tv-programmer, og som udbydes individuelt til  

 den enkelte.
Dette skal forstås i modsætning til eksempelvis tv-signaler, som  

 Danmarks Radio og TV 2 eller en satellit-tv-station sender ud i æteren, og  

 som derfor ikke er rettet mod bestemte individer, men kan nedtages af alle  

 med en antenne.
Den indholdsmæssige regulering vil alene omfatte teletjenester, hvor  

 transport og indhold leveres som en samlet ydelse.
Den indholdsmæssige  

 regulering vil dermed ikke omfatte teletjenester, der alene er  

 transporttjenester, som har til formål at transportere information via  

 telenettet.
 For de tjenester, der vil være omfattet af en eventuel regulering, gælder,  

 at det ikke er afgørende, i hvilken form informationen leveres, herunder om  

 informationen leveres med henblik på senere eller gentagen udnyttelse.
Behovet for at fastsætte en nærmere indholdsmæssig regulering af netop  

 disse tjenester skal søges i deres lighed med tv-programmer.
Der kan derfor  

 være behov for at forhindre urimelige forskelle imellem det lovgrundlag,  

 hvorpå tv-programmer reguleres, og det grundlag hvorpå disse nye tjenester  

 skal reguleres.
Endvidere ville grundlaget for udbydere af tv-programmer  

 kunne forringes, såfremt området ikke reguleres, idet der ville kunne opstå  

 en urimelig konkurrencesituation.
 Udover regler af hensyn til at beskytte forbrugere mod pornografi og  

 umotiveret vold vil der kunne blive tale om regler om indholdet af reklamer  

 på linje med de regler, der gælder for tv.
 Det bemærkes, at Europa-Kommissionen agter at udarbejde en grønbog om  

 tv-lignende teletjenester i løbet af 1995, hvorefter der kan forventes  

 forslag til regulering af området.
Med hensyn til afgørelse af sager på det område, der er omfattet af  

 forskrifter i medfør af stk. 1, indeholder lovforslaget en bestemmelse, der  

 henlægger den endelige administrative afgørelse heraf til enten Satellit- og  

 Kabelnævnet eller til Radio- og TV-Reklamenævnet afhængig af sagens karakter.  

 Begge nævn er nedsat i henhold til lov om radio- og fjernsynsvirksomhed.
Det  

 anses for hensigtsmæssigt, at kompetencen henlægges til disse nævn under  

 henvisning til, at der vil være tale om teletjenester, der ligner  

 tv-programmer.
 Forskningsministeren fastlægger i lyset af udviklingen afgrænsning af,  

 hvilke tjenester, der indholdsmæssigt er omfattet af regulering i medfør af  

 stk. 1.
Der er med den foreslåede § 3 e, stk. 3, indsat en bestemmelse om, at  

 forskningsministeren kan fastsætte bestemmelser om pligt for udbyderen til at  

 meddele alle nødvendige oplysninger, der skønnes nødvendige for  

 administrationen af forskrifterne.
Bestemmelsen svarer til den, der er  

 foreslået indsat i § 3, som gældende for det øvrige konkurrenceområde, jf.  

 bemærkningerne til § 3, stk. 3.
Bestemmelsen i § 3 f bemyndiger forskningsministeren til at  

 fastsætte nærmere regler om regnskabsmæssige forhold for virksomheder  

 indenfor jernbanedrift samt for forsyningsvirksomheder indenfor gas, vand,  

 varme og elektricitet, når disse virksomheder anvender egen teleinfrastruktur  

 til såvel internt brug som udbud af teletjenester til andre.
Endvidere giver  

 bestemmelsen forskningsministeren hjemmel til at fastsætte regler om  

 regnskabsmæssige forhold for kommuner og kommunale fællesskaber eller  

 offentlige institutioner i øvrigt, når disse anvender egen teleinfrastruktur  

 til såvel internt brug som udbud af teletjenester til andre.
Baggrunden  

 herfor er, at det uden sådanne på forhånd fastsatte regler kan være  

 vanskeligt efterfølgende at afgøre, i hvilket omfang investeringer i egen  

 infrastruktur er begrundet i interne driftsformål.
 Offentlige institutioner er defineret i overensstemmelse med § 1 i lov om  

 offentlighed i forvaltningen.
Reguleringen vil omfatte virksomheder som eksempelvis DSB og el-selskaber,  

 kommuner og kommunale fællesskaber samt offentlige institutioner, der  

 allerede i dag har etableret egen infrastruktur.
Som eksempler på offentlige  

 institutioner, der er omfattet af reglerne kan nævnes universiteter og  

 hospitaler.
 Det vil med den i dette lovforslag foreslåede liberalisering fremover være  

 muligt at anvende allerede etablerede bredbåndsinfrastruktur i lokalområderne  

 til at udbyde transmissionskapacitet til andre.
 Det må i den sammenhæng understreges, at det i de enkelte tilfælde må bero  

 på anden lovgivning, samt for så vidt angår kommuner eller kommunale  

 fællesskaber kommunalfuldmagtens rammer, om der er hjemmel til at drive  

 teleaktiviteter, herunder at der, i det omfang dette måtte være relevant,  

 tillige er den nødvendige bevillingsmæssige hjemmel.
Med den foreslåede bestemmelse bemyndiges forskningsministeren til i en  

 bekendtgørelse at opstille regnskabsmæssige regler, der skal modvirke  

 eventuel konkurrenceforvridende krydssubsidiering mellem de respektive  

 virksomheders, kommuners og kommunale fællesskabers og øvrige offentlige  

 institutioners hovedaktiviteter og de aktiviteter, der omfatter udbud af  

 teletjenester til andre.
Det bør i den anledning sikres, at eksempelvis DSB  

 ikke kan flytte midler fra togdriften til at dække et eventuelt underskud i  

 forbindelse med udleje af transmissionskapacitet til andre.
Bemyndigelsen til forskningsministeren omfatter desuden det forhold, at  

 der kan opstilles krav om strukturel separation af teleaktiviteterne fra  

 andre aktiviteter eksempelvis i form af udskillelse i selvstændige aktie-  

 eller anpartsselskaber.
For så vidt angår de ovennævnte selskabsformer vil  

 der være pligt til at udarbejde regnskaber efter årsregnskabslovens regler.  

 Dermed er der sikret en gennemsigtighed, som er medvirkende til at modvirke  

 krydssubsidiering.
 Anvendes andre organisationsformer, eksempelvis etableringen af et  

 interessentskab, vil der kunne opstilles regler om, at den nævnte udskillelse  

 sker i særskilte afdelinger, der udarbejder regnskaber efter  

 årsregnskabslovens principper.
Det er hensigten i en bekendtgørelse at fastlægge anmeldelses- eller  

 tilladelsesordninger for ovennævnte virksomheder, kommuner, kommunale  

 fællesskaber og offentlige institutioner i øvrigt.
Afgørende for at være  

 omfattet af ordningen vil være, om en overskydende uudnyttet kapacitet  

 anvendes til at udbyde teletjenester til andre.
 Det er således hensigten ved indførelsen af en eventuel  

 tilladelsesordning, at Telestyrelsen ved afgørelsen af, om tilladelse bør  

 gives, vil vurdere den enkelte ansøgning ud fra ovennævnte bekendtgørelses  

 krav om eksempelvis strukturel separation.
 Forskrifterne for kommunernes udførelse af aktiviteter omfattet af § 3 f  

 fastsættes efter drøftelse med indenrigsministeren.
 Det tilstræbes, at reguleringen ikke bliver strengere end formålet  

 tilsiger.
Til nr. 6 Med den nugældende § 9 a er der hjemmel til at fastsætte regler om gebyr  

 til dækning af de udgifter, som er forbundet med administrationen af  

 forskrifter, der udfærdiges i medfør af § 3.
I praksis finansieres omkostningerne ved administrationen af de  

 anmeldelses- eller tilladelsesordninger, som fastsættes for de i § 3  

 omhandlede tjenester, gennem gebyrer, der opkræves hos udbyderne af de  

 pågældende tjenester.
Gebyrerne skal bl.a. dække omkostninger forbundet med  

 udarbejdelse af relevante administrative forskrifter på det liberaliserede  

 område, udstedelse af og tilsyn med tilladelser eller registrering af og  

 tilsyn med anmeldelser samt deltagelse i relevant internationalt arbejde,  

 herunder medvirken til regelfastsættelse i EU-regi.
 Hensigten med den foreslåede bestemmelse er at udvide den gældende § 9 a  

 til også at omfatte de områder, for hvilke der i medfør af de foreslåede nye  

 bestemmelser i § 3 e og § 3 f kan fastsættes nærmere regulering.
 I det omfang, der indføres anmeldelses- eller tilladelsesordninger i  

 henhold til § 3 e og § 3 f, vil omkostningerne forbundet med administrationen  

 heraf, herunder bl.a. omkostninger i forbindelse med bekendtgørelsesarbejdet  

 samt deltagelse i relevant internationalt arbejde, herunder medvirken til  

 regelfastsættelse i EU-regie, blive dækket via gebyrer.
 Endvidere vil f.eks. udgifter i forbindelse med behandling af ansøgninger  

 fra forsyningsvirksomheder m.v. om tilladelse til at udbyde teletjenester via  

 egen infrastruktur, herunder udgifter til ekstern konsulentbistand, blive  

 dækket gennem opkrævning af gebyrer hos de pågældende ansøgere.
 Endelig vil udgifterne forbundet med Satellit- og Kabelnævnets virksomhed  

 i forbindelse med sager vedrørende teletjenester, der leverer lyd eller  

 billeder, blive dækket via gebyrer.
 Med de foreslåede udvidelser af § 9 a videreføres den hidtidige  

 gebyrpolitik på telekommunikationsområdet.
Til nr. 7 Det fremgår af den nuværende § 10, stk. 1, at der i forskrifter udstedt i  

 medfør af § 3 kan fastsættes straf af bøde for overtrædelse af bestemmelser i  

 forskrifterne.
Forskningsministeren har senest udnyttet denne hjemmel til at  

 fastsætte regler om straf i bekendtgørelse nr. 905 af 2. november 1994 om  

 offentlige telefonitjenester, der udbydes via det offentlige telenet.  

 Bekendtgørelsen fastslår, at andre end Tele Danmark A/S på faste kredsløb,  

 der er lejet hos Tele Danmark A/S, kan udbyde telefonitjenester.
 Det er fundet naturligt at udvide forskningsministerens bemyndigelse til  

 også at omfatte fastsættelsen af strafansvar i tilfælde af overtrædelse af  

 forskrifter fastsat i medfør af §§ 3 e og 3 f.
 I den gældende lov er der ikke hjemmel til at pålægge staten, kommuner  

 eller kommunale fællesskaber bødeansvar for overtrædelse af forskrifter for  

 etablering og drift af tjenester m.v., der ikke er omfattet af koncession  

 eller særrettigheder.
Bl.a. set i lyset af, at det med en stadig øget grad af liberalisering må  

 forventes, at også visse statslige og kommunale virksomheder, institutioner  

 m.v. fremover vil optræde som udbydere af teletjenester og -infrastruktur, er  

 det fundet hensigtsmæssigt, at der tilvejebringes lovhjemmel til at kunne  

 pålægge sådanne virksomheder og institutioner bødeansvar i tilfælde af  

 overtrædelse af de bestemmelser, der fastsættes på det liberaliserede område.  

 Hermed er der skabt overensstemmelse med, hvad der i henhold til loven gælder  

 for koncessionsområdet.
Endvidere er loven med den foreslåede ændring bragt i  

 fuld overensstemmelse med den nyeste praksis med hensyn til udformningen af  

 straffebestemmelserne.
Til § 2 Til nr. 1 Adgangen til direkte samtrafik med andre offentlige mobilnet omfatter ikke  

 mulighed for direkte opkald til almindelige abonnentnumre (fastnetnumre).  

 Sikring af, at sådanne direkte opkald ikke finder sted, vil kunne ske ved, at  

 der i de aftaler om samtrafik, som vil blive indgået mellem de pågældende  

 mobiloperatører, optages bestemmelser herom.
 På den baggrund foreslås det, at forskningsministeren bemyndiges til i  

 GSM-tilladelserne at fastsætte vilkår om indgåelse af aftaler med andre  

 danske og udenlandske mobiloperatører om direkte samtrafik, herunder om, at  

 sådanne aftaler skal godkendes af ministeren.
Til nr. 2 De tilladelser, der efter den gældende lov er meddelt Tele Danmark A/S og  

 Dansk MobilTelefon I/S, omfatter retten til at etablere og drive hver et  

 GSM-mobilnet herunder at opbygge egen radioinfrastruktur.
 Tilladelserne omfatter tillige udbudet af de til nettene hørende  

 tjenester, jf. lovens § 1, stk. 3. Al trafik fra abonnenter i andre telenet -  

 såvel danske som udenlandske - forudsættes afviklet via Tele Danmark A/S'  

 offentlige telenet i overensstemmelse med gældende lovgivning.
 Efter de gældende regler er det således ikke muligt for mobiloperatører at  

 dirigere udlandstrafik uden om Tele Danmark A/S' internationale, koblede  

 telefonitjeneste, ligesom det af de gældende aftaler om samtrafik mellem  

 mobiloperatørerne og Tele Danmark A/S følger, at al trafik mellem  

 mobilnettene og andre danske mobilnet skal ske via Tele Danmark A/S'  

 offentlige, koblede telenet.
 Med den foreslåede bestemmelse udvides tilladelserne til også at omfatte  

 adgang til direkte samtrafik med andre tilsvarende offentlige mobilnet i  

 Danmark og i udlandet.
Via sin beføjelse til at godkende samtrafikaftalerne samt til at forlange  

 Tele Danmark A/S' vilkår for tilslutning til det offentlige telenet ændret  

 har ministeren ganske vist mulighed for at kræve, at der skal gives  

 mobiloperatører adgang til direkte samtrafik - i hvert fald for så vidt angår  

 samtrafik med andre danske mobilnet.
Det er imidlertid fundet  

 hensigtsmæssigt, at der tilvejebringes en udtrykkelig lovhjemmel til at  

 udvide GSM-tilladelserne til at omfatte direkte samtrafik med mobilnet i  

 Danmark og i udlandet.
Dermed får mobiloperatørerne en lovfæstet ret til at  

 etablere sådan direkte samtrafik, og samtidig undgås tvivl om indholdet og  

 rækkevidden af de gældende regler på området.
 Den direkte sammenkobling med andre mobilnet vil skulle ske via faste  

 kredsløb, der stilles til rådighed af Tele Danmark A/S.
 Liberaliseringen omfatter kun mulighed for direkte samtrafik mellem  

 offentlige mobilnet (eksempelvis GSM og NMT), hvorved forstås opkald mellem  

 abonnenter i mobilnet.
Dette indebærer, at opkald fra abonnenter tilsluttet de offentlige  

 mobilnet til almindelige abonnentnumre i den offentlige nummereringsplan  

 stadig forudsættes afviklet via Tele Danmark A/S' offentlige telenet.
Det vil  

 således ikke være tilladt, at der via sammenkoblingen mellem mobilnet  

 fremføres opkald til abonnentnumre i det faste net.
 Det vil med andre ord kun være muligt for danske eller udenlandske  

 mobiloperatører at dirigere udlandsopkald uden om Tele Danmark A/S'  

 internationale telefonitjeneste, såfremt den pågældende danske mobiloperatør  

 sikrer, at der kun dirigeres opkald mellem abonnenter tilsluttet mobilnettene  

 (mobilnetnumre).
 Dog vil den direkte sammenkobling mellem to mobilnet i alle tilfælde kunne  

 benyttes til videreføring af opkald i de tilfælde, hvor den kaldte abonnent  

 er abonnent i det ene net, men på opkaldstidspunktet befinder sig i det andet  

 mobilnets dækningsområde.
Abonnenter tilsluttet offentlige mobilnet tilbydes i dag en facilitet,  

 hvormed det er muligt at videredirigere opkald til et mobilnummer til et  

 nummer i det faste net, når der ikke svares på mobilnummeret.
Det er ikke  

 hensigten med lovforslaget at begrænse mobiloperatørernes muligheder for at  

 tilbyde denne facilitet for opkald, der modtages fra et andet mobilnet.
På  

 tilsvarende vis vil den udenlandske mobiloperatør, der ønskes samtrafik med,  

 frit kunne videredirigere opkald til mobilnetnumre, modtaget fra abonnenter i  

 danske mobilnet, til et fastnetnummer i det pågældende lands faste net,  

 såfremt den pågældende udenlandske mobiloperatør i henhold til egen  

 lovgivning har tilladelse til af udbyde en sådan videredirigeringstjeneste.
 De danske mobiloperatører vil ved indgåelsen af samtrafikaftaler med andre  

 mobiloperatører, i kraft af vilkår herom, kunne pålægges at sikre, at der  

 ikke via sammenkoblingen mellem det danske og det udenlandske mobilnet sker  

 formidling af opkald til og fra almindelige abonnentnumre (fastnetnumre). Der  

 henvises i øvrigt til de anførte bemærkninger til nr. 1.
Til nr. 3 Der er alene tale om en konsekvensrettelse på grund af, at den hidtidige  

 bestemmelse i § 1, stk. 7, nu er ændret til at være § 1, stk. 8.
Til § 3 Loven foreslås sat i kraft den 1. juli 1995.
