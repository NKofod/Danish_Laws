Nr LSF 151 Forslag til Lov om ændring af skovloven den 17. januar 1996 Vedtaget ved tredjebehandling den 14. maj 1996 Lov nr. 392 af 22/05/1996 § 1 I skovloven, lov nr. 383 af 7. juni 1989, som senest ændret ved § 16 i lov  

 nr. 284 af 27. april 1994, foretages følgende ændringer:
 1. Kapitel 2 affattes således:
»Kapitel 2 Fredskovspligt, pålæggelse og ophævelse m.m.
 § 3. Fredskovspligt er en permanent reservation af arealer til  

 skovbrugsformål.
 § 4. Følgende arealer er fredskovspligtige:
 1) Skove, der tilhører staten, kommunerne eller folkekirken, jf. dog stk.  

 2 og 3.
 2) Skove, der i matriklen eller tingbogen er noteret som  

 fredskovspligtige.
 3) Skove, der er pålagt fredskovspligt ved tinglyste deklarationer.
 4) Skove på mindst 21/2 ha, der tidligere er oprettet ved Hedeselskabets  

 medvirken (fredskovsplantager).
 5) Skove, der fandtes i 1805, i de sønderjyske landsdele i 1784, jf. dog  

 stk. 5.
 6) Skove, der den 14. maj 1935 tilhørte en offentlig stiftelse.
 7) Skove, der hører til eller har hørt til de tidligere majorater.
 8) Egekrat, der eksisterede den 1. juli 1989.
 9) Arealer uden skovbevoksning, der hører til de under nr. 1-8 nævnte  

 arealer.
 Stk. 2. Skove, der i forbindelse med en jordfordeling eller  

 ekspropriation af afskårne arealer midlertidigt tilhører staten, kommunerne  

 eller folkekirken, og som ved erhvervelsen ikke er fredskovspligtige, er ikke  

 omfattet af reglen i stk. 1, nr. 1.
Stk. 3. Når staten, kommunerne eller folkekirken erhverver eller  

 etablerer skov på egne arealer, er arealerne ikke omfattet af stk. 1, nr. 1,  

 hvis de forud for erhvervelsen eller etableringen af skoven ved en endeligt  

 vedtaget lokalplan er udlagt til andre formål.
Det samme gælder, når arealer,  

 der eksproprieres til andre formål end skov, tilplantes eller bliver  

 skovbevoksede.
Hvis arealerne 20 år efter lokalplanens vedtagelse eller  

 ekspropriationens gennemførelse ikke er taget i brug til det fastsatte  

 formål, bliver de omfattet af stk. 1, nr. 1.
 Stk. 4. Reglen i stk. 1, nr. 4, gælder uanset omfanget af tildelt  

 statstilskud og uanset deklarationens bestemmelse om betinget fredskovspligt.
 Stk. 5. Arealer i de sønderjyske landsdele, der af en tidligere  

 ejer er ryddet inden den 15. juni 1920, er ikke omfattet af reglen i stk. 1,  

 nr. 5.
 Stk. 6. Det påhviler staten, kommunerne og folkekirken at  

 orientere miljø- og energiministeren om erhvervelse eller etablering af skov.
 § 5. Inden et skovareal overgår til anden anvendelse, skal ejeren  

 godtgøre over for miljø- og energiministeren, at det ikke er  

 fredskovspligtigt efter § 4 og ikke omfattet af § 24, stk. 1.
 § 6. Fredskovspligt er bindende for ejere og indehavere af  

 rettigheder over ejendommen uden hensyn til, hvornår retten er stiftet.
 § 7. Miljø- og energiministeren kan beslutte, om et areal er  

 fredskovspligtigt efter reglerne i § 4.
 Stk. 2. Ministeren kan beslutte, at skovstykker, der arronderer  

 fredskov, og som er af væsentlig betydning for driften heraf, er  

 fredskovspligtige.
 Stk. 3. Ministeren underretter ejere, visse brugere m.v. om  

 beslutninger efter stk. 1 og 2 og drager omsorg for, at fredskovspligten  

 bliver noteret i matriklen.
 § 8. Miljø- og energiministeren kan tillade, at der lægges  

 fredskovspligt på et areal, der findes egnet til god og flersidig skovdrift.
 Stk. 2. Ministeren kan fastsætte nærmere vilkår for tilladelse  

 efter stk. 1, herunder om tidsfrister, bevoksningers stabilitet og sikkerhed  

 for arealets tilplantning eller tilsåning.
 Stk. 3. Tilladelse efter stk. 1 i områder, der i en regionplan er  

 udpeget som områder, hvor skovtilplantning er uønsket, kan kun gives efter  

 opfyldelse af planlægningslovens regler.
 Stk. 4. Ministeren drager omsorg for, at fredskovspligten noteres  

 i matriklen.
 § 9. Miljø- og energiministeren kan tillade, at fredskovspligten  

 ophæves på et areal, der ikke er egnet til god og flersidig skovdrift, eller  

 som ønskes anvendt til andet, jf. i øvrigt § 13.
Stk. 2. Ministeren kan tillade, at fredskovspligten ophæves på et  

 areal, som er blevet fredskovspligtigt i medfør af § 4, stk. 1, nr. 1, hvis  

 formålet med arealet på længere sigt ikke er skov.
Det er dog en  

 forudsætning, at arealets endelige anvendelse forud for tilplantning eller  

 tilsåning er fastlagt i en kommuneplan eller i et pålæg om vejbyggelinjer, og  

 at arealet tages i brug til det fastlagte formål.
Hvis arealet efter 20 år  

 ikke er taget i brug til det fastlagte formål, vil en ansøgning om ophævelse  

 af fredskovspligt blive behandlet efter stk. 1.
 Stk. 3. Tilladelse efter stk. 1 til rydning af skov i områder, der  

 i en regionplan er udpeget som skovrejsningsområder, kan kun gives efter  

 opfyldelse af planlægningslovens regler.
 Stk. 4. Ministeren drager omsorg for, at ophævelsen af  

 fredskovspligten noteres i matriklen.
 § 10. På fredskovspligtige arealer må der ikke opføres bygninger,  

 etableres anlæg eller gennemføres terrænændringer, medmindre det er  

 nødvendigt for skovdriften.
 § 11. Samlede fredskovsstrækninger må ikke udstykkes eller  

 formindskes ved arealoverførsel.
 § 12. Miljø- og energiministeren kan, når særlige grunde taler for  

 det, tillade, at §§ 10 og 11 fraviges.
 § 13. Miljø- og energiministeren kan fastsætte vilkår for  

 tilladelse efter § 9, stk. 1, og § 12, jf. §§ 10 og 11, herunder om, at  

 tilladelse efter § 9, stk. 1, og § 12, jf. § 10, er tidsbegrænset.
 § 14. Ved tilladelse efter § 9, stk. 1, og § 12, jf. § 10,  

 fastsætter miljø- og energiministeren vilkår om, at der lægges fredskovspligt  

 på et andet areal (erstatningsskov) efter reglerne i § 8.
 Stk. 2. Ministeren bestemmer erstatningsskovens størrelse.
 Stk. 3. Ministeren kan bestemme, at der skal stilles sikkerhed for  

 arealets tilplantning eller tilsåning.
 Stk. 4. Ministeren kan tillade, at forpligtelsen til at udlægge  

 erstatningsskov opfyldes ved, at der betales for skovetablering på et  

 offentligt eller privatejet areal, som samtidig bliver fredskovspligtigt.
Stk. 5. Ministeren kan fastsætte nærmere regler om  

 erstatningsskov, herunder om, at reglerne i stk. 1 kan fraviges i særlige  

 tilfælde.« 2. Kapitel 3 affattes således:
»Kapitel 3 Anvendelse af fredskovspligtige arealer:
 God og flersidig skovdrift.
 § 15. Fredskovspligtige arealer skal anvendes til god og flersidig  

 skovdrift, og anvendelsen skal ske ud fra en helhedsbetragtning.
 Stk. 2. Ved god og flersidig skovdrift forstås, at skovene skal  

 dyrkes med henblik på både at forøge og forbedre træproduktionen og varetage  

 landskabelige, naturhistoriske, kulturhistoriske og miljøbeskyttende hensyn  

 samt hensyn til friluftslivet.
 § 16. Fredskovspligtige arealer skal holdes bevoksede med træer,  

 der danner, eller som inden for et rimeligt tidsrum vil danne sluttet skov af  

 højstammede træer.
 Stk. 2. Der må dyrkes juletræer og pyntegrønt i kort omdrift på op  

 til 10 pct. af skovens areal.
 Stk. 3. Fredskovspligtige arealer kan holdes uden skovbevoksning,  

 når det er nødvendigt for skovdriften.
 Stk. 4. Fredskovspligtige arealer kan holdes uden skovbevoksning  

 eller i anden særlig drift, i det omfang det bestemmes i en fredning efter  

 lov om naturbeskyttelse eller lov om bygningsfredning.
 Stk. 5. Marker og klitter, der hører til fredskov, er ikke  

 omfattet af reglerne i stk. 1, så længe anvendelsen ikke ændres.
 Stk. 6. Søer, vandløb, moser, heder, strandenge eller strandsumpe,  

 ferske enge og overdrev, der hører til fredskov, og som ikke er omfattet af  

 naturbeskyttelseslovens kapitel 2, fordi de er mindre end de deri fastsatte  

 størrelsesgrænser, må ikke dyrkes, afvandes, tilplantes eller på anden måde  

 ændres.
 Stk. 7. På fredskovspligtige arealer skal ydre skovbryn af  

 løvtræer og buske bevares.
Stk. 8. Egekrat skal bevares.
Miljø- og energiministeren  

 gennemfører registrering af bevaringsværdige egekrat for at sikre deres  

 bevaring.
 Stk. 9. Stævningsskove kan drives efter de gamle driftsformer  

 efter tilladelse fra ministeren.
 Stk. 10. Der må ikke være dyrehold på skovbevoksede arealer i  

 fredskov.
 Stk. 11. Der må ikke anbringes affald i fredskov.
§ 17. På skovbevoksede, fredskovspligtige arealer skal god og  

 flersidig skovdrift tilrettelægges ud fra en helhedsbetragtning.
Dyrknings-  

 og naturgrundlaget og dermed grundlaget for træproduktionen og den biologiske  

 mangfoldighed skal vedligeholdes eller forbedres, og det omgivende miljø må  

 ikke påvirkes negativt.
 Stk. 2. God og flersidig skovdrift indebærer endvidere:
 1) Arealet skal, hvis selvforyngelse ikke anvendes, snarest tilplantes  

 eller tilsås med egnet plantemateriale eller frømateriale.
 2) Den nye bevoksning skal plejes sådan, at væksten sikres.
 3) Under bevoksningens udvikling til højstammede træer skal skovens  

 sundhed, produktion og stabilitet sikres gennem passende dyrkningstiltag,  

 f.eks. tynding, lysningshugst og justering af træartssammensætning eller  

 diameterklassefordeling.
4) Foryngelseshugst må ikke finde sted, før bevoksningen er hugstmoden.
I  

 uensaldrende eller fleretagerede dyrkningssystemer gælder  

 hugstmodenhedskriteriet på enkelttræniveau.
 5) Foryngelseshugst skal udføres under hensyntagen til opbygning af en  

 stabil og varieret skov.
 6) Gamle træer og dødt ved kan i passende omfang efterlades til naturlig  

 nedbrydning og som levesteder for dyr og planter.
 § 18. Miljø- og energiministeren kan efter aftale med ejeren  

 tillade, at et fredskovspligtigt areal med værdifuldt biologisk indhold får  

 status som urørt skov.
 Stk. 2. Hvis de hensyn, der er nævnt i § 1, stk. 2, taler for det,  

 kan ministeren efter aftale med ejeren oprette en deklaration, hvorved  

 enkelte træer eller grupper af træer i en skov bevares.
§ 18 a.
Tilladelser og deklarationer efter § 18, stk. 1 og 2,  

 tinglyses og er bindende for ejere og indehavere af rettigheder over fast  

 ejendom.
Miljø- og energiministeren kan bestemme, at sådanne tilladelser og  

 deklarationer oprettes og tinglyses for ejerens regning.
§ 18 b.
Hvis særlige grunde taler derfor, kan miljø- og  

 energiministeren tillade fravigelse af reglerne i § 16, stk. 1, 2, 3, 6, 7,  

 8, 10 og 11, og § 17.
§ 18 c.
Miljø- og energiministeren kan efter indstilling fra  

 Skovrådet fastsætte nærmere regler for administrationen af bestemmelserne i  

 §§ 15-18 b.« 3. Kapitel 4 affattes således:
»Kapitel 4 Fremme af god og flersidig skovdrift § 19. Miljø- og energiministeren kan give tilskud til:
 1) Fremme af god og flersidig skovdrift i eksisterende skove.
 2) Permanent udlæg af skovarealer som urørt skov, jf. § 18.
 3) Tilplantning af landbrugsarealer med skov, pleje af disse nykulturer og  

 kompensation for tabt indkomst under forudsætning af, at arealerne pålægges  

 fredskovspligt, jf. § 8.
 4) Udvikling af produkter fra skovbruget og træindustrien.
 5) Konsulentvirksomhed i skovbruget.
 6) Oplysnings-, vejlednings- og undersøgelsesvirksomhed vedrørende nr.  

 1-5.
 Stk. 2. Ministeren kan fastsætte nærmere regler om  

 tilskudsordningernes gennemførelse og administration, herunder at tilskud  

 primært ydes til fredskovspligtige arealer.
 Stk. 3. Ministeren kan fastsætte regler om, at udbetaling af  

 tilskud efter denne lov skal ske til en af ansøger oprettet konto i et  

 pengeinstitut.
 Stk. 4. Ministeren kan oprette de registre, der er behov for, i  

 forbindelse med administration af tilskuddene.
 § 20. Miljø- og energiministeren kan fastsætte regler om betaling  

 af produktionsafgifter på juletræer og pyntegrønt, som dyrkes her i landet.
 Stk. 2. Ministeren kan fastsætte de nærmere regler om opkrævningen  

 af de offentlige midler, som er nævnt i stk. 1, herunder at opkrævningen  

 henlægges til en brancheorganisation.
 Stk. 3. Produktionsafgifterne indgår i en fond, jf. § 20 a, hvis  

 midler kan anvendes til finansiering af foranstaltninger i forbindelse med  

 afsætningsfremme, forskning og forsøg, produktudvikling, rådgivning og  

 uddannelse samt øvrige foranstaltninger inden for juletræs- og  

 pyntegrøntsektoren, som ministeren giver tilladelse til.
 Stk. 4. En del af den afgift, som indbetales til statskassen i  

 medfør af lov nr. 416 af 6. juni 1995 om afgift på bekæmpelsesmidler, og som  

 overføres til landbrugets promillefonde, kan ligeledes indgå i fonden.
 Stk. 5. Ministeren kan inden for rammerne fastlagt i finansloven  

 yde tilskud til produktionsafgiftsfonden.
§ 20 a.
Til fordeling af de i produktionsafgiftsfonden opsamlede  

 midler udpeger miljø- og energiministeren en fondsbestyrelse efter indhentet  

 udtalelse fra de repræsentative brancheorganisationer.
 Stk. 2. Ministeren fastsætter de nærmere regler for fondens virke  

 og for fondsbestyrelsens arbejde og forpligtelser, herunder om, at  

 fondsbestyrelsen kan træffe afgørelse om finansiering af foranstaltninger som  

 nævnt i § 20, stk. 3, og om udarbejdelse af budgetter og regnskaber samt om  

 administration og revision.
Stk. 3. Bestyrelsen skal påse, at forvaltningen af  

 produktionsafgiftsfondens midler sker i overensstemmelse med § 20 og § 20 a,  

 regler fastsat i medfør heraf og lovgivningen i øvrigt.
Ministeren kan  

 afsætte et bestyrelsesmedlem, som har medvirket til beslutninger i strid med  

 disse bestemmelser.
 Stk. 4. Medlemmer af bestyrelsen, som under udførelsen af deres  

 hverv forsætligt eller uagtsomt har tilføjet fonden skade, er pligtige at  

 erstatte denne.
Stk. 5. Bestemmelsen i stk. 4 gælder også for revisorer.
Er et  

 revisionsselskab valgt til revisor, er både revisionsselskabet og den  

 revisor, hvem revisionen er overdraget, erstatningsansvarlige.
Beslutning om  

 anlæggelse af søgsmål, herunder om erstatningskravets størrelse, mod  

 bestyrelsesmedlemmer, revisionsselskaber eller revisorer træffes af  

 bestyrelsen eller af ministeren.
 Stk. 6. Hvis der i fonden indgår midler, som er overført fra  

 landbrugets promilleafgiftsfonde efter reglerne i lov om administration af  

 Det Europæiske Økonomiske Fællesskabs forordninger om markedsordninger for  

 landbrugsvarer m.v., meddeler ministeren ved hvert finansårs udløb et af  

 Folketinget nedsat udvalg, hvilke midler der er indgået i  

 produktionsafgiftsfonden, og hvordan midlerne er anvendt.
§ 21. Miljø- og energiministeren kan fastsætte regler om, hvilke  

 betingelser der skal være opfyldt, for at skovprodukter kan mærkes som  

 bæredygtigt eller økologisk produceret.« 4. § 22, stk. 1, affattes således:
»Miljø- og energiministeren kan indhente oplysninger, herunder i  

 elektronisk form, fra offentlige registre om ejerskifte af skove og  

 fredskovspligtige arealer.« 5. I § 24, stk. 1 , ændres »reglerne i § 15« til:  

 »reglerne i §§ 15-17«.
 6. Overskriften til kapitel 6 affattes således:
»Kapitel 6 Kontrol, tilsyn m.v.« 7. I § 31, stk. 2, ændres »reglerne i § 15« til:  

 »reglerne i § 15-17.« 8. § 34 affattes således:
 » § 34. Miljø- og energiministeren kan fastsætte regler om  

 kontrol og tilsyn med de foranstaltninger, hvortil der er ydet tilskud efter  

 denne lov.
 Stk. 2. Den, der ejer eller driver en ejendom, hvortil der ydes  

 tilsagn om tilskud efter loven, skal yde den fornødne vejledning og hjælp ved  

 kontrollens gennemførelse, og det i § 30 nævnte materiale skal udleveres til  

 de kontrollerende myndigheder på disses begæring.
 Stk. 3. Til brug for kontrollen kan ministeren indhente fornødne  

 oplysninger hos skatte- og afgiftsmyndigheder og andre offentlige  

 myndigheder.
 Stk. 4. Modtageren af tilskud efter loven skal i hele  

 støtteperioden på forlangende afgive erklæring om, hvorvidt betingelserne for  

 at modtage støtte fortsat opfyldes.
Stk. 5. Modtageren af tilskud skal i hele støtteperioden  

 underrette ministeren, hvis betingelserne for at modtage tilskud ikke længere  

 opfyldes.« 9. Efter § 34 indsættes i kapitel 6:
» § 34 a.
Miljø- og energiministeren kan bestemme, at tilsagn  

 om tilskud efter § 19, stk. 1, helt eller delvis bortfalder, og at beløb, der  

 er udbetalt efter § 19, stk. 1, eller efter regler, der er udstedt i medfør  

 af § 19, stk. 2, eller § 20, stk. 3, helt eller delvis skal tilbagebetales,  

 hvis 1) tilskudsmodtageren har givet urigtige eller vildledende oplysninger  

 eller har fortiet oplysninger af betydning for sagens afgørelse, 2) betingelserne for tilskud ikke længere opfyldes, 3) tilskudsmodtageren tilsidesætter sin pligt i medfør af regler udstedt  

 efter § 34, stk. 1, og pligter i medfør af § 34, stk. 2, 4 og 5, eller 4) forudsætningerne for støtte i øvrigt efter ministerens skøn er  

 væsentligt ændrede.
Stk. 2. Op til 20 pct. af beløb udbetalt efter § 19, stk. 1, nr. 2  

 og 4, eller efter regler udstedt i medfør af § 19, stk. 2, kan tilbageholdes  

 og anvendes til modregning med modtagerens eventuelle restancer til det  

 offentlige.
For øvrige tilskud efter § 19, stk. 1, eller efter regler udstedt  

 i medfør af § 19, stk. 2, eller § 20, stk. 3, kan modregningen omfatte hele  

 tilskuddet.
 Stk. 3. Ministeren kan fastsætte regler om beregningen af renter  

 af beløb, der skal tilbagebetales i henhold til stk. 1.
§ 34 b.
Hypotekbanken (Kongeriget Danmarks Hypotekbank og  

 Finansforvaltning) kan inddrive statskassens tilgodehavende efter § 34 a,  

 stk. 1, med tillæg af renter og omkostninger, jf. § 34 a, stk. 3.  

 Hypotekbanken kan inddrive skyldige beløb ved indeholdelse i løn m.v. hos den  

 pågældende efter reglerne om inddrivelse af personlige skatter i  

 kildeskatteloven.
 Stk. 2. Hypotekbanken kan indhente de oplysninger hos skatte- og  

 afgiftsmyndigheder og andre offentlige myndigheder om den pågældende, som er  

 nødvendige for at varetage inddrivelsen af de i stk. 1 nævnte beløb, herunder  

 oplysninger om indkomst- og formueforhold.
 Stk. 3. Miljø- og energiministeren kan fastsætte regler om  

 fremgangsmåden i forbindelse med lønindeholdelse.
Stk. 4. Afgørelser truffet af Hypotekbanken i henhold til stk. 1  

 kan indbringes for finansministeren.
Miljø- og energiministeren kan fastsætte  

 regler om klageadgangen, herunder regler om klagefrist.« 10. I § 35 indsættes i 1. pkt. efter »Skov- og  

 Naturstyrelsen«: », herunder statsskovdistrikterne,», og 2.  

 pkt. ophæves.
 11. § 36, stk. 4 , ophæves.
 12. Efter § 38 indsættes i kapitel 7:
 »Overvågning af skovenes tilstand og skovstatistik.
§ 38 a.
Miljø- og energiministeren overvåger skovenes tilstand,  

 herunder ved samarbejde med andre nationale og internationale myndigheder og  

 institutioner.
 Stk. 2. Ministeren drager omsorg for, at der mindst hvert 10. år  

 udarbejdes en landsdækkende statistik for skovbrugets og skovenes udvikling.  

 Ministeren kan fastsætte nærmere regler herfor.
Internationale forpligtelser § 38 b.
Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljø- og energiministeren kan fastsætte regler til  

 opfyldelse af internationale overenskomster, der indgås i henhold til stk. 1.
Stk. 3. Ministeren kan fastsætte regler, der er nødvendige for  

 anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.« 13. Kapitel 8 affattes således:
»Kapitel 8 Klage § 39. Afgørelser truffet i henhold til denne lovs §§ 8, 9, 12, 18  

 b, § 24, stk. 2, og § 31 af miljø- og energiministeren eller efter  

 bemyndigelse fra denne kan påklages til Naturklagenævnet, som er nedsat af  

 ministeren i henhold til lov om naturbeskyttelse.
 Stk. 2. Naturklagenævnets formand kan på nævnets vegne træffe  

 afgørelse i sager, der ikke skønnes at have meget væsentlig interesse i  

 forhold til lovens formål.
 Stk. 3. Naturklagenævnets afgørelser efter stk. 1 kan ikke  

 indbringes for anden administrativ myndighed.
 Stk. 4. Ministeren kan fastsætte regler om adgangen til at klage  

 over andre afgørelser end de i stk. 1 nævnte, truffet efter bemyndigelse, jf.  

 § 35. Ministeren kan fastsætte regler om, at disse afgørelser ikke kan  

 indbringes for anden administrativ myndighed.
§ 39 a.
Afgørelser truffet i henhold til denne lov eller regler,  

 der er udstedt i medfør af loven, kan påklages af 1) den, som afgørelsen retter sig mod, 2) den, som i øvrigt har en individuel, væsentlig interesse i sagen.
Stk. 2. Afgørelser truffet i henhold til denne lovs § 8, § 9 og §  

 12, jf. § 10, kan endvidere påklages af 1) Danmarks Naturfredningsforening og 2) Friluftsrådet.
 Stk. 3. Miljø- og energiministeren giver meddelelse om afgørelser  

 nævnt i stk. 2 til Danmarks Naturfredningsforening og Friluftsrådet.
 § 40. Klagefristen er 4 uger fra den dag, afgørelsen er meddelt  

 den pågældende.
 Stk. 2. Tilladelse efter §§ 9, 12, 18 b og § 24, stk. 2, må ikke  

 udnyttes, før klagefristen er udløbet.
 Stk. 3. Klage over en tilladelse efter §§ 9, 12, 18 b og § 24,  

 stk. 2, har opsættende virkning, indtil klagemyndigheden har truffet  

 afgørelse eller bestemmer andet.
 Stk. 4. Klage over et påbud efter § 31 om iværksættelse af  

 foranstaltninger efter loven har opsættende virkning, indtil klagemyndigheden  

 har truffet afgørelse eller bestemmer andet.
 Stk. 5. Klage over et påbud efter § 31 om at ophøre med eller  

 undlade foranstaltninger i strid med loven har ikke opsættende virkning,  

 medmindre klagemyndigheden bestemmer det.
Søgsmål § 40 a.
Søgsmål til prøvelse af afgørelser efter loven eller de  

 regler, der udstedes efter loven, skal være anlagt inden 6 måneder efter, at  

 afgørelsen er meddelt den pågældende.« 14. Overskriften til kapitel 9 affattes således:
»Kapitel 9 Skovrådet og Bevillingsudvalget for Skovbruget og  

 Træindustrien«.
 15. § 42 affattes således:
 » § 42. Skovrådet afgiver indstilling til miljø- og  

 energiministeren om forslag til bekendtgørelser efter § 18 c.
 Stk. 2. Skovrådet har i øvrigt følgende opgaver:
 1) Rådet drøfter på eget initiativ spørgsmål, det finder af betydning for  

 skovene, og udtaler sig herom til ministeren.
 2) Rådet afgiver udtalelse til brug for de regler, ministeren udarbejder  

 med hjemmel i loven, jf. dog stk. 1.
 3) Rådet udtaler sig om de spørgsmål, ministeren forelægger.
 4) Rådet afgiver udtalelse til brug for retningslinjer for administration  

 af loven, herunder vejledninger, som ministeren udarbejder til opfølgning af  

 loven.
 5) Rådet afgiver efter anmodning fra Naturklagenævnet udtalelse til brug  

 for afgørelse i de sager, der i medfør af § 39, stk. 1, er påklaget til  

 nævnet.
 6) Rådet afgiver udtalelse til brug for afgørelse i de sager, der i medfør  

 af regler efter § 39, stk. 4, er påklaget til ministeren.
 7) Rådet kan afgive redegørelse til ministeren om udviklingen inden for  

 skovbrugsområdet og om de ændringer, rådet finder ønskelige.
Stk. 3. Ministeren fastsætter en forretningsorden for rådet.
Der  

 kan heri fastsættes regler om, at visse nærmere bestemte sager, som er  

 påklaget til ministeren, ikke skal forelægges for rådet.« 16. Efter § 42 indsættes:
» § 42 a.
Miljø- og energiministeren nedsætter et  

 Bevillingsudvalg for Skovbruget og Træindustrien til bistand ved behandling  

 af tilskudsansøgninger efter § 19, stk. 1, nr. 4.
Stk. 2. Bevillingsudvalget består af 12 medlemmer, der beskikkes  

 af ministeren.
Et medlem beskikkes som repræsentant for Miljø- og  

 Energiministeriet, et medlem for Landbrugs- og Fiskeriministeriet og et  

 medlem for Erhvervsministeriet.
Tre medlemmer beskikkes efter indhentet  

 udtalelse fra henholdsvis Dansk Industri, Dansk Skovforening og  

 Arbejderbevægelsens Erhvervsråd.
De øvrige 6 medlemmer udpeges af ministeren  

 som særligt sagkyndige.
 Stk. 3. Ministeren udpeger Bevillingsudvalgets formand blandt  

 udvalgets medlemmer.
 Stk. 4. For hvert medlem beskikkes en suppleant efter reglerne i  

 stk. 2 og 3.
 Stk. 5. Ministeren fastsætter Bevillingsudvalgets forretningsorden  

 og de nærmere regler for udvalgets arbejde, herunder om sekretariatsbetjening  

 for udvalget.
§ 42 b.
Miljø- og energiministeren kan bemyndige  

 Bevillingsudvalget for Skovbruget og Træindustrien til at træffe afgørelse om  

 tildeling af visse tilskud efter § 19, stk. 1, nr. 4.
Stk. 2. Ministeren kan fastsætte nærmere regler herom.« 17. § 43, stk. 1, affattes således:
»Medmindre højere straf er forskyldt efter anden lovgivning, straffes  

 med bøde den, der 1) overtræder § 5, § 10, § 16, § 17, § 23 eller § 24, stk. 1, 2) tilsidesætter vilkår, der er knyttet til en tilladelse efter § 8, § 9,  

 § 12, § 18, § 18 b, § 24, stk. 2, eller § 25, 3) til brug for afgørelser, der træffes i henhold til § 19 eller de i  

 medfør heraf fastsatte regler, giver urigtige eller vildledende oplysninger  

 eller fortier oplysninger af betydning for afgørelsen.
Det samme gælder den,  

 der handler i strid med vilkår, der er fastsat i en sådan afgørelse, 4) undlader at efterkomme en beslutning efter § 25 om, at der kun på  

 nærmere angivne vilkår må foretages erhvervsmæssig hugst, 5) undlader at give oplysninger efter § 30 eller § 34, stk. 2, 6) undlader at efterkomme et påbud efter § 31, stk. 1 eller 2.« 18. I § 43 indsættes som stk. 4:
»Stk. 4. Sker der ikke konfiskation af udbytte, som er opnået  

 ved overtrædelsen, skal der ved udmåling af bøde tages særligt hensyn til  

 størrelsen af en opnået eller tilsigtet økonomisk gevinst.« 19. I § 46, stk. 4, ændres »§ 15, stk. 2« til:  

 »§ 16, stk. 2«.
 20. Overalt i loven ændres »miljøministeren« til:  

 »miljø- og energiministeren« og »Miljøministeren« til:  

 »Miljø- og energiministeren«, og overalt i loven ændres  

 »Miljøministeriet« til: »Miljø- og Energiministeriet«.
§ 2 Stk. 1. Loven træder i kraft den 1. januar 1997, jf. dog stk. 4.
 Stk. 2. Samtidig ophæves lov nr. 274 af 2. maj 1990 om tilskud til  

 skovbrugets konsulentvirksomhed.
 Stk. 3. I lov om støtte til jordbrugets strukturudvikling og til  

 økologisk jordbrug m.v., jf. lovbekendtgørelse nr. 715 af 30. august 1995  

 ophæves samtidig § 1, stk. 2, og §§ 19 og 20.
 Stk. 4. Miljø- og energiministeren fastsætter tidspunktet for  

 ikrafttrædelsen af § 19, § 20 og § 20 a som affattet ved denne lovs § 1, nr.  

 3.
§ 3 Stk. 1. Regler udstedt i medfør af de bestemmelser, der er nævnt i  

 § 2, stk. 2 og 3, forbliver i kraft, indtil de ophæves eller afløses af  

 regler udstedt efter skovloven.
 Stk. 2. Det samme gælder regler udstedt efter lov om tilskud til  

 produktudvikling af jordbrugs-, skovbrugs- og fiskeriprodukter, jf.  

 lovbekendtgørelse nr. 617 af 18. juli 1995.
§ 4 Stk. 1. Hvor tilsagn om tilskud er meddelt i medfør af skovlovens  

 hidtidige regler inden denne lovs ikrafttræden, jf. dog § 2, stk. 4,  

 færdigbehandles ansøgningen efter de hidtil gældende regler.
 Stk. 2. Det samme gælder for tilsagn om tilskud i medfør af  

 reglerne nævnt i § 2, stk. 2 og 3, samt i medfør af lov om tilskud til  

 produktudvikling af jordbrugs-, skovbrugs- og fiskeriprodukter m.m., jf.  

 lovbekendtgørelse nr. 617 af 18. juli 1995.
 Stk. 3. Ansøgninger om tilskud, der er modtaget i Skov- og  

 Naturstyrelsen eller på et statsskovdistrikt inden lovens ikrafttræden, jf.  

 dog § 2, stk. 4, færdigbehandles efter de hidtil gældende regler.
Oprindeligt fremsat forslag § 1 I skovloven, lov nr. 383 af 7. juni 1989, som senest ændret ved § 16 i lov  

 nr. 284 af 27. april 1994, foretages følgende ændringer:
 1. Kapitel 2 affattes således:
»Kapitel 2 Fredskovspligt, pålæggelse og ophævelse m.m.
 § 3. Fredskovspligt er en permanent reservation af arealer til  

 skovbrugsformål.
 § 4. Følgende arealer er fredskovspligtige:
 1) Skove, der tilhører staten, kommunerne eller folkekirken, jf. dog stk.  

 2 og 3.
 2) Skove, der i matriklen eller tingbogen er noteret som  

 fredskovspligtige.
 3) Skove, der er pålagt fredskovspligt ved tinglyste deklarationer.
 4) Skove på mindst 21/2 ha, der tidligere er oprettet ved Hedeselskabets  

 medvirken (fredskovsplantager).
 5) Skove, der fandtes i 1805, i de sønderjyske landsdele i 1784, jf. dog  

 stk. 5.
 6) Skove, der den 14. maj 1935 tilhørte en offentlig stiftelse.
 7) Skove, der hører til eller har hørt til de tidligere majorater.
 8) Egekrat, der eksisterede den 1. juli 1989.
 9) Arealer uden skovbevoksning, der hører til de under nr. 1-8 nævnte  

 arealer.
 Stk. 2. Skove, der i forbindelse med en jordfordeling eller  

 ekspropriation af afskårne arealer midlertidigt tilhører staten, kommunerne  

 eller folkekirken, og som ved erhvervelsen ikke er fredskovspligtige, er ikke  

 omfattet af reglen i stk. 1, nr. 1.
Stk. 3. Når staten, kommunerne eller folkekirken erhverver eller  

 etablerer skov på egne arealer, er arealerne ikke omfattet af stk. 1, nr. 1,  

 hvis de forud for erhvervelsen eller etableringen af skoven ved en endeligt  

 vedtaget lokalplan er udlagt til andre formål.
Det samme gælder, når arealer,  

 der eksproprieres til andre formål end skov, tilplantes eller bliver  

 skovbevoksede.
Hvis arealerne 20 år efter lokalplanens vedtagelse eller  

 ekspropriationens gennemførelse ikke er taget i brug til det fastsatte  

 formål, bliver de omfattet af stk. 1, nr. 1.
 Stk. 4. Reglen i stk. 1, nr. 4, gælder uanset omfanget af tildelt  

 statstilskud og uanset deklarationens bestemmelse om betinget fredskovspligt.
 Stk. 5. Arealer i de sønderjyske landsdele, der af en tidligere  

 ejer er ryddet inden den 15. juni 1920, er ikke omfattet af reglen i stk. 1,  

 nr. 5.
 Stk. 6. Det påhviler staten, kommunerne og folkekirken at  

 orientere miljø- og energiministeren om erhvervelse eller etablering af skov.
 § 5. Inden et skovareal overgår til anden anvendelse, skal ejeren  

 godtgøre over for miljø- og energiministeren, at det ikke er  

 fredskovspligtigt efter § 4 og ikke omfattet af § 24, stk. 1.
 § 6. Fredskovspligt er bindende for ejere og indehavere af  

 rettigheder over ejendommen uden hensyn til, hvornår retten er stiftet.
 § 7. Miljø- og energiministeren kan beslutte, om et areal er  

 fredskovspligtigt efter reglerne i § 4.
 Stk. 2. Ministeren kan beslutte, at skovstykker, der arronderer  

 fredskov, og som er af væsentlig betydning for driften heraf, er  

 fredskovspligtige.
 Stk. 3. Ministeren underretter ejere, visse brugere m.v. om  

 beslutninger efter stk. 1 og 2 og drager omsorg for, at fredskovspligten  

 bliver noteret i matriklen.
 § 8. Miljø- og energiministeren kan tillade, at der lægges  

 fredskovspligt på et areal, der findes egnet til god og flersidig skovdrift.
 Stk. 2. Ministeren kan fastsætte nærmere vilkår for tilladelse  

 efter stk. 1, herunder om tidsfrister, bevoksningers stabilitet og sikkerhed  

 for arealets tilplantning eller tilsåning.
 Stk. 3. Tilladelse efter stk. 1 i områder, der i en regionplan er  

 udpeget som områder, hvor skovtilplantning er uønsket, kan kun gives efter  

 opfyldelse af planlægningslovens regler.
 Stk. 4. Ministeren drager omsorg for, at fredskovspligten noteres  

 i matriklen.
 § 9. Miljø- og energiministeren kan tillade, at fredskovspligten  

 ophæves på et areal, der ikke er egnet til god og flersidig skovdrift, eller  

 som ønskes anvendt til andet, jf. i øvrigt § 13.
Stk. 2. Ministeren kan tillade, at fredskovspligten ophæves på et  

 areal, som er blevet fredskovspligtigt i medfør af § 4, stk. 1, nr. 1, hvis  

 formålet med arealet på længere sigt ikke er skov.
Det er dog en  

 forudsætning, at arealets endelige anvendelse forud for tilplantning eller  

 tilsåning er fastlagt i en kommuneplan eller i et pålæg om vejbyggelinier, og  

 at arealet tages i brug til det fastlagte formål.
Hvis arealet efter 20 år  

 ikke er taget i brug til det fastlagte formål vil en ansøgning om ophævelse  

 af fredskovspligt blive behandlet efter stk. 1.
 Stk. 3. Tilladelse efter stk. 1 til rydning af skov i områder, der  

 i en regionplan er udpeget som skovrejsningsområder, kan kun gives efter  

 opfyldelse af planlægningslovens regler.
 Stk. 4. Ministeren drager omsorg for, at ophævelsen af  

 fredskovspligten noteres i matriklen.
 § 10. På fredskovspligtige arealer må der ikke opføres bygninger,  

 etableres anlæg eller gennemføres terrænændringer, medmindre det er  

 nødvendigt for skovdriften.
 § 11. Samlede fredskovsstrækninger må ikke udstykkes eller  

 formindskes ved arealoverførsel.
 § 12. Miljø- og energiministeren kan, når særlige grunde taler for  

 det, tillade, at §§ 10 og 11 fraviges.
 § 13. Miljø- og energiministeren kan fastsætte vilkår for  

 tilladelse efter § 9, stk. 1 og § 12, jf. §§ 10 og 11, herunder om, at  

 tilladelse efter § 9, stk. 1, og § 12, jf. § 10 er tidsbegrænset.
 § 14. Ved tilladelse efter § 9, stk. 1, og § 12, jf. § 10  

 fastsætter miljø- og energiministeren vilkår om, at der lægges fredskovspligt  

 på et andet areal (erstatningsskov) efter reglerne i § 8.
 Stk. 2. Ministeren bestemmer erstatningsskovens størrelse.
 Stk. 3. Ministeren kan bestemme, at der skal stilles sikkerhed for  

 arealets tilplantning eller tilsåning.
 Stk. 4. Ministeren kan tillade, at forpligtelsen til at udlægge  

 erstatningsskov opfyldes ved, at der betales for skovetablering på et  

 offentligt eller privatejet areal, som samtidig bliver fredskovspligtigt.
Stk. 5. Ministeren kan fastsætte nærmere regler om  

 erstatningsskov, herunder om, at reglerne i stk. 1 kan fraviges i særlige  

 tilfælde.« 2. Kapitel 3 affattes således:
»Kapitel 3 Anvendelse af fredskovspligtige arealer:
 God og flersidig skovdrift.
 § 15. Fredskovspligtige arealer skal anvendes til god og flersidig  

 skovdrift, og anvendelsen skal ske ud fra en helhedsbetragtning.
 Stk. 2. Ved god og flersidig skovdrift forstås, at skovene skal  

 dyrkes med henblik på både at forøge og forbedre træproduktionen og varetage  

 landskabelige, naturhistoriske, kulturhistoriske og miljøbeskyttende hensyn  

 samt hensyn til friluftslivet.
 § 16. Fredskovspligtige arealer skal holdes bevoksede med træer,  

 der danner, eller som inden for et rimeligt tidsrum vil danne, sluttet skov  

 af højstammede træer.
 Stk. 2. Der må dyrkes juletræer og pyntegrønt i kort omdrift på op  

 til 10 pct. af skovens areal.
 Stk. 3. Fredskovspligtige arealer kan holdes uden skovbevoksning,  

 når det er nødvendigt for skovdriften.
 Stk. 4. Fredskovspligtige arealer kan holdes uden skovbevoksning  

 eller i anden særlig drift i det omfang, det bestemmes i en fredning efter  

 lov om naturbeskyttelse eller lov om bygningsfredning.
 Stk. 5. Marker og klitter, der hører til fredskov, er ikke  

 omfattet af reglerne i stk. 1, så længe anvendelsen ikke ændres.
 Stk. 6. Søer, vandløb, moser, heder, strandenge eller strandsumpe,  

 ferske enge og overdrev, der hører til fredskov, og som ikke er omfattet af  

 naturbeskyttelseslovens kapitel 2, fordi de er mindre end de deri fastsatte  

 størrelsesgrænser, må ikke dyrkes, afvandes, tilplantes eller på anden måde  

 ændres.
 Stk. 7. På fredskovspligtige arealer skal ydre skovbryn af  

 løvtræer og buske bevares.
Stk. 8. Egekrat skal bevares.
Miljø- og energiministeren  

 gennemfører registrering af bevaringsværdige egekrat for at sikre deres  

 bevaring.
 Stk. 9. Stævningsskove kan drives efter de gamle driftsformer  

 efter tilladelse fra ministeren.
 Stk. 10. Der må ikke være dyrehold på skovbevoksede arealer i  

 fredskov.
 Stk. 11. Der må ikke anbringes affald i fredskov.
§ 17. På skovbevoksede, fredskovspligtige arealer skal god og  

 flersidig skovdrift tilrettelægges ud fra en helhedsbetragtning.
Dyrknings-  

 og naturgrundlaget, og dermed grundlaget for træproduktionen og den  

 biologiske mangfoldighed, skal vedligeholdes eller forbedres, og det  

 omgivende miljø må ikke påvirkes negativt.
 Stk. 2. God og flersidig skovdrift indebærer endvidere:
 1) Arealet skal, hvis selvforyngelse ikke anvendes, snarest tilplantes  

 eller tilsås med egnet plantemateriale eller frømateriale.
 2) Den nye bevoksning skal plejes sådan, at væksten sikres.
 3) Under bevoksningens udvikling til højstammede træer skal skovens  

 sundhed, produktion og stabilitet sikres gennem passende dyrkningstiltag,  

 f.eks. tynding, lysningshugst og justering af træartssammensætning eller  

 diameterklassefordeling.
4) Foryngelseshugst må ikke finde sted, før bevoksningen er hugstmoden.
I  

 uensaldrende eller fleretagerede dyrkningssystemer gælder  

 hugstmodenhedskriteriet på enkelttræniveau.
 5) Foryngelseshugst skal udføres under hensyntagen til opbygning af en  

 stabil og varieret skov.
 6) Gamle træer og dødt ved kan i passende omfang efterlades til naturlig  

 nedbrydning og som levesteder for dyr og planter.
 § 18. Miljø- og energiministeren kan, efter aftale med ejeren,  

 tillade, at et fredskovspligtigt areal med værdifuldt biologisk indhold får  

 status som urørt skov.
 Stk. 2. Hvis de hensyn, der er nævnt i § 1, stk. 2, taler for det,  

 kan ministeren, efter aftale med ejeren, oprette en deklaration, hvorved  

 enkelte træer eller grupper af træer i en skov bevares.
§ 18a.
Tilladelser og deklarationer efter § 18, stk. 1 og 2,  

 tinglyses og er bindende for ejere og indehavere af rettigheder over fast  

 ejendom.
Miljø- og energiministeren kan bestemme, at sådanne tilladelser og  

 deklarationer oprettes og tinglyses for ejerens regning.
§ 18b.
Hvis særlige grunde taler derfor, kan miljø- og  

 energiministeren tillade fravigelse af reglerne i § 16, stk. 1, 2, 3, 6, 7,  

 8, 10 og 11, og § 17.
§ 18c.
Miljø- og energiministeren kan, efter indstilling fra  

 Skovrådet, fastsætte nærmere regler for administrationen af bestemmelserne i  

 §§ 15-18b.« 3. Kapitel 4 affattes således:
»Kapitel 4 Fremme af god og flersidig skovdrift § 19. Miljø- og energiministeren kan give tilskud til:
 1) Fremme af god og flersidig skovdrift i eksisterende skove.
 2) Permanent udlæg af skovarealer som urørt skov, jf. § 18.
 3) Tilplantning af landbrugsarealer med skov, pleje af disse nykulturer og  

 kompensation for tabt indkomst, under forudsætning af, at arealerne pålægges  

 fredskovspligt, jf. § 8.
 4) Udvikling af produkter fra skovbruget og træindustrien.
 5) Konsulentvirksomhed i skovbruget.
 6) Oplysnings-, vejlednings- og undersøgelsesvirksomhed vedrørende nr.  

 1-5.
 Stk. 2. Ministeren kan fastsætte nærmere regler om  

 tilskudsordningernes gennemførelse og administration, herunder at tilskud  

 primært ydes til fredskovspligtige arealer.
 Stk. 3. Ministeren kan fastsætte regler om, at udbetaling af  

 tilskud efter denne lov skal ske til en af ansøger oprettet konto i et  

 pengeinstitut.
 Stk. 4. Ministeren kan oprette de registre, der er behov for, i  

 forbindelse med administration af tilskuddene.
 § 20. Miljø- og energiministeren kan fastsætte regler om betaling  

 af produktionsafgifter på juletræer og pyntegrønt, som dyrkes her i landet.
 Stk. 2. Ministeren kan fastsætte de nærmere regler om opkrævningen  

 af de offentlige midler, som er nævnt i stk. 1, herunder at opkrævningen  

 henlægges til en brancheorganisation.
 Stk. 3. Produktionsafgifterne indgår i en fond, jf. § 20a, hvis  

 midler kan anvendes til finansiering af foranstaltninger i forbindelse med  

 afsætningsfremme, forskning og forsøg, produktudvikling, rådgivning og  

 uddannelse, samt øvrige foranstaltninger indenfor juletræs- og  

 pyntegrøntsektoren, som ministeren giver tilladelse til.
 Stk. 4. En del af den afgift, som indbetales til statskassen i  

 medfør af lov nr. 416 af 6. juni 1995 om afgift på bekæmpelsesmidler, og som  

 overføres til landbrugets promillefonde, kan ligeledes indgå i fonden.
 Stk. 5. Ministeren kan, inden for rammerne fastlagt i finansloven,  

 yde tilskud til produktionsafgiftsfonden.
§ 20a.
Til fordeling af de i produktionsafgiftsfonden opsamlede  

 midler udpeger miljø- og energiministeren en fondsbestyrelse, efter indhentet  

 udtalelse fra de repræsentative brancheorganisationer.
 Stk. 2. Ministeren fastsætter de nærmere regler for fondens virke  

 og for fondsbestyrelsens arbejde og forpligtelser, herunder om, at  

 fondsbestyrelsen kan træffe afgørelse om finansiering af foranstaltninger som  

 nævnt i § 20, stk. 3, og om udarbejdelse af budgetter og regnskaber samt om  

 administration og revision.
Stk. 3. Bestyrelsen skal påse, at forvaltningen af  

 produktionsafgiftsfondens midler sker i overensstemmelse med § 20 og § 20 a,  

 regler fastsat i medfør heraf og lovgivningen i øvrigt.
Ministeren kan  

 afsætte et bestyrelsesmedlem, som har medvirket til beslutninger i strid med  

 disse bestemmelser.
 Stk. 4. Medlemmer af bestyrelsen, som under udførelsen af deres  

 hverv forsætligt eller uagtsomt har tilføjet fonden skade, er pligtige at  

 erstatte denne.
Stk. 5. Bestemmelsen i stk. 4 gælder også for revisorer.
Er et  

 revisionsselskab valgt til revisor, er både revisionsselskabet og den  

 revisor, hvem revisionen er overdraget, erstatningsansvarlige.
Beslutning om  

 anlæggelse af søgsmål, herunder om erstatningskravets størrelse, mod  

 bestyrelsesmedlemmer, revisionsselskaber eller revisorer træffes af  

 bestyrelsen eller af ministeren.
 Stk. 6. Hvis der i fonden indgår midler, som er overført fra  

 landbrugets promilleafgiftsfonde efter reglerne i lov om administration af  

 Det Europæiske Økonomiske Fællesskabs forordninger om markedsordninger for  

 landbrugsvarer m.v., meddeler ministeren ved hvert finansårs udløb  

 Folketingets Landbrugs- og Fiskeriudvalg, hvilke midler, der er indgået i  

 produktionsafgiftfonden, og hvordan midlerne er anvendt.
 § 21. Miljø- og energiministeren kan fastsætte regler om hvilke  

 betingelser, der skal være opfyldt, for at skovprodukter kan mærkes som  

 bæredygtigt produceret.
 4. § 22, stk. 1 , i kapitel 5, affattes således:
» § 22. Miljø- og energiministeren kan indhente oplysninger,  

 herunder i elektronisk form, fra offentlige registre om ejerskifte af skove  

 og fredskovspligtige arealer.« 5. I § 24, stk. 1 , ændres »reglerne i § 15« til  

 »reglerne i §§ 15-17«.
 6. Overskriften til kapitel 6 affattes således:
»Kapitel 6 Kontrol, tilsyn m.v.« 7. I § 31, stk. 2, ændres »reglerne i § 15« til:  

 »reglerne i § 15-17.« 8. § 34 affattes således:
 » § 34. Miljø- og energiministeren kan fastsætte regler om  

 kontrol og tilsyn med de foranstaltninger, hvortil der er ydet tilskud efter  

 denne lov.
 Stk. 2. Den, der ejer eller driver en ejendom, hvortil der ydes  

 tilsagn om tilskud efter loven, skal yde den fornødne vejledning og hjælp ved  

 kontrollens gennemførelse, og det i § 30 nævnte materiale skal udleveres til  

 de kontrollerende myndigheder på disses begæring.
 Stk. 3. Til brug for kontrollen kan ministeren indhente fornødne  

 oplysninger hos skatte- og afgiftsmyndigheder eller andre offentlige  

 myndigheder.
 Stk. 4. Modtageren af tilskud efter loven skal i hele  

 støtteperioden på forlangende afgive erklæring om, hvorvidt betingelserne for  

 at modtage støtte fortsat opfyldes.
Stk. 5. Modtageren af tilskud skal i hele støtteperioden  

 underrette ministeren, hvis betingelserne for at modtage tilskud ikke længere  

 opfyldes.« 9. Efter § 34 indsættes i kapitel 6:
» § 34a.
Miljø- og energiministeren kan bestemme, at tilsagn  

 om tilskud efter § 19, stk. 1, helt eller delvist bortfalder, og at beløb,  

 der er udbetalt efter § 19, stk. 1, eller efter regler, der er udstedt i  

 medfør af § 19, stk. 2, eller § 20, stk. 3, helt eller delvis skal  

 tilbagebetales, hvis 1) tilskudsmodtageren har givet urigtige eller vildledende oplysninger  

 eller har fortiet oplysninger af betydning for sagens afgørelse, 2) betingelserne for tilskud ikke længere opfyldes, 3) tilskudsmodtageren tilsidesætter sin pligt i medfør af regler udstedt  

 efter § 34, stk. 1, og pligter i medfør af § 34, stk. 2, 4 og 5 eller 4) forudsætningerne for støtte i øvrigt efter ministerens skøn er  

 væsentligt ændrede.
Stk. 2. Op til 20 pct. af beløb udbetalt efter § 19, stk. 1, nr. 2  

 og 4, eller efter regler, udstedt i medfør af § 19, stk. 2, kan tilbageholdes  

 og anvendes til modregning med modtagerens eventuelle restancer til det  

 offentlige.
For øvrige tilskud efter § 19, stk. 1, eller efter regler,  

 udstedt i medfør af § 19, stk. 2, eller § 20, stk. 3, kan modregningen  

 omfatte hele tilskuddet.
 Stk. 3. Ministeren kan fastsætte regler om beregningen af renter  

 af beløb, der skal tilbagebetales i henhold til stk. 1.
§ 34b.
Hypotekbanken (Kongeriget Danmarks Hypotekbank og  

 Finansforvaltning) kan inddrive statskassens tilgodehavende efter § 34a, stk.  

 1, med tillæg af renter og omkostninger, jf. § 34a, stk. 3. Hypotekbanken kan  

 inddrive skyldige beløb ved indeholdelse i løn m.v. hos den pågældende efter  

 reglerne om inddrivelse af personlige skatter i kildeskatteloven.
 Stk. 2. Hypotekbanken kan indhente de oplysninger hos skatte- og  

 afgiftsmyndigheder og andre offentlige myndigheder om den pågældende, som er  

 nødvendige for at varetage inddrivelsen af de i stk. 1 nævnte beløb, herunder  

 oplysninger om indkomst- og formueforhold.
 Stk. 3. Miljø- og energiministeren kan fastsætte regler om  

 fremgangsmåden i forbindelse med lønindeholdelse.
Stk. 4. Afgørelser truffet af Hypotekbanken i henhold til stk. 1  

 kan indbringes for finansministeren.
Miljø- og energiministeren kan fastsætte  

 regler om klageadgangen, herunder regler om klagefrist.« 10. I § 35 i kapitel 7 indsættes i 1. pkt., efter  

 »Skov- og Naturstyrelsen«:
», herunder statsskovdistrikterne,» 2. pkt. ophæves.
 11. § 36, stk. 4 , ophæves.
 12. Efter § 38 indsættes i kapitel 7:
 »Overvågning af skovenes tilstand og skovstatistik.
§ 38a.
Miljø- og energiministeren overvåger skovenes tilstand,  

 herunder ved samarbejde med andre nationale og internationale myndigheder og  

 institutioner.
 Stk. 2. Ministeren drager omsorg for, at der mindst hvert 10. år  

 udarbejdes en landsdækkende statistik for skovbrugets og skovenes udvikling.  

 Ministeren kan fastsætte nærmere regler herfor.
Internationale forpligtelser § 38b.
Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljø- og energiministeren kan fastsætte regler til  

 opfyldelse af internationale overenskomster, der indgås i henhold til stk. 1.
Stk. 3. Ministeren kan fastsætte regler, der er nødvendige for  

 anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.« 13. Kapitel 8 affattes således:
»Kapitel 8 Klage § 39. Afgørelser truffet i henhold til denne lovs §§ 8, 9, 12,  

 18b, § 24, stk. 2, og § 31 af miljø- og energiministeren eller efter  

 bemyndigelse fra denne kan påklages til Naturklagenævnet, som er nedsat af  

 ministeren i henhold til lov om naturbeskyttelse.
 Stk. 2. Naturklagenævnets afgørelser efter stk. 1 kan ikke  

 indbringes for anden administrativ myndighed.
 Stk. 3. Ministeren kan fastsætte regler om adgangen til at klage  

 over andre afgørelser, end de i stk. 1 nævnte, truffet efter bemyndigelse,  

 jf. § 35. Ministeren kan fastsætte regler om, at disse afgørelser ikke kan  

 indbringes for anden administrativ myndighed.
§ 39a.
Afgørelser truffet i henhold til denne lov eller regler,  

 der er udstedt i medfør af loven, kan påklages af:
1) den, som afgørelsen retter sig mod, 2) den, som i øvrigt har en individuel, væsentlig interesse i sagen.
 Stk. 2. Afgørelser, truffet i henhold til denne lovs § 8, § 9 og §  

 12, jf. § 10 kan endvidere påklages af:
1) Danmarks Naturfredningsforening 2) Friluftsrådet.
 Stk. 3. Miljø- og energiministeren giver meddelelse om afgørelser  

 nævnt i stk. 2 til Danmarks Naturfredningsforening og Friluftsrådet.
 § 40. Klagefristen er 4 uger fra den dag, afgørelsen er meddelt  

 den pågældende.
 Stk. 2. Tilladelse efter §§ 9, 12, 18b og § 24, stk. 2, må ikke  

 udnyttes, før klagefristen er udløbet.
 Stk. 3. Klage over en tilladelse efter §§ 9, 12, 18b og § 24, stk.  

 2, har opsættende virkning indtil klagemyndigheden har truffet afgørelse  

 eller bestemmer andet.
 Stk. 4. Klage over et påbud efter § 31 om iværksættelse af  

 foranstaltninger efter loven har opsættende virkning, indtil klagemyndigheden  

 har truffet afgørelse eller bestemmer andet.
Stk. 5. Klage over et påbud efter § 31 om at ophøre med eller  

 undlade foranstaltninger i strid med loven har ikke opsættende virkning, med  

 mindre klagemyndigheden bestemmer det.« Søgsmål § 40a.
Søgsmål til prøvelse af afgørelser efter loven eller de  

 regler, der udstedes efter loven, skal være anlagt inden 6 måneder efter, at  

 afgørelsen er meddelt den pågældende.
 14. Overskriften til Kapitel 9 affattes således:
»Kapitel 9 Skovrådet og Bevillingsudvalget for Skovbruget og  

 Træindustrien« 15. § 42 affattes således:
 » § 42. Skovrådet afgiver indstilling til miljø- og  

 energiministeren om forslag til bekendtgørelser efter § 18c.
 Stk. 2. Skovrådet har i øvrigt følgende opgaver:
 1) Rådet drøfter på eget initiativ spørgsmål, det finder af betydning for  

 skovene, og udtaler sig herom til ministeren.
 2) Rådet afgiver udtalelse til brug for de regler, ministeren udarbejder  

 med hjemmel i loven, jf. dog stk. 1.
 3) Rådet udtaler sig om de spørgsmål, ministeren forelægger.
 4) Rådet afgiver udtalelse til brug for retningslinier for administration  

 af loven, herunder vejledninger, som ministeren udarbejder til opfølgning af  

 loven.
 5) Rådet afgiver, efter anmodning fra Naturklagenævnet, udtalelse til brug  

 for afgørelse i de sager, der i medfør af § 39, stk. 1, er påklaget til  

 nævnet.
 6) Rådet afgiver udtalelse til brug for afgørelse i de sager, der i medfør  

 af regler efter § 39, stk. 3, er påklaget til ministeren.
 7) Rådet kan afgive redegørelse til ministeren om udviklingen inden for  

 skovbrugsområdet og om de ændringer, rådet finder ønskelige.
Stk. 3. Ministeren fastsætter en forretningsorden for rådet.
Der  

 kan heri fastsættes regler om, at visse nærmere bestemte sager, som er  

 påklaget til ministeren, ikke skal forelægges for rådet.« 16. Efter § 42 indsættes:
» § 42a.
Miljø- og energiministeren nedsætter et  

 Bevillingsudvalg for Skovbruget og Træindustrien til bistand ved behandling  

 af tilskudsansøgninger efter § 19, stk. 1, nr. 4.
Stk. 2. Bevillingsudvalget består af 12 medlemmer, der beskikkes  

 af ministeren.
Et medlem beskikkes som repræsentant for Miljø- og  

 Energiministeriet, et medlem for Landbrugs- og Fiskeriministeriet og et  

 medlem for Erhvervsministeriet.
Tre medlemmer beskikkes efter indhentet  

 udtalelse fra henholdsvis Dansk Industri, Dansk Skovforening og  

 Arbejderbevægelsens Erhvervsråd.
De øvrige 6 medlemmer udpeges af ministeren  

 som særligt sagkyndige.
 Stk. 3. Ministeren udpeger Bevillingsudvalgets formand blandt  

 udvalgets medlemmer.
 Stk. 4. For hvert medlem beskikkes en suppleant efter reglerne i  

 stk. 2 og 3.
 Stk. 5. Ministeren fastsætter Bevillingsudvalgets forretningsorden  

 og de nærmere regler for udvalgets arbejde, herunder om sekretariatsbetjening  

 for udvalget.
§ 42b.
Miljø- og energiministeren kan bemyndige Bevillingsudvalget  

 for Skovbruget og Træindustrien til at træffe afgørelse om tildeling af visse  

 tilskud efter § 19, stk. 1, nr. 4.
Stk. 2. Ministeren kan fastsætte nærmere regler herom.« 17. I kapitel 10 affattes § 43, stk. 1 , således:
» § 43. Med mindre højere straf er forskyldt efter anden  

 lovgivning, straffes med bøde den, der 1) overtræder § 5, § 10, § 16, § 17, § 23 eller § 24, stk. 1, 2) tilsidesætter vilkår, der er knyttet til en tilladelse efter § 8, § 9,  

 § 12, § 18, § 18b, § 24, stk. 2, eller § 25, 3) til brug for afgørelser, der træffes i henhold til denne lovs § 19  

 eller de i medfør heraf fastsatte regler, giver urigtige eller vildledende  

 oplysninger eller fortier oplysninger af betydning for afgørelsen.
Det samme  

 gælder den, der handler i strid med vilkår, der er fastsat i en sådan  

 afgørelse, 4) undlader at efterkomme en beslutning efter § 25 om, at der kun på  

 nærmere angivne vilkår må foretages erhvervsmæssig hugst, 5) undlader at give oplysninger efter § 30 eller § 34, stk. 2, 6) undlader at efterkomme et påbud efter § 31, stk. 1 eller 2.« 18. I § 43 indsættes som nyt stk. 4 :
» Stk. 4. Sker der ikke konfiskation af udbytte, som er opnået  

 ved overtrædelsen, skal der ved udmåling af bøde tages særligt hensyn til  

 størrelsen af en opnået eller tilsigtet økonomisk gevinst.« 19. Overalt i loven ændres »miljøministeren« til  

 »miljø- og energiministeren«, og »Miljøministeren« til  

 »Miljø- og energiministeren«.
Overalt i loven ændres  

 »Miljøministeriet« til »Miljø- og Energiministeriet«.
§ 2 Stk. 1. Loven træder i kraft den 1. januar 1997, jf. dog stk. 4.
 Stk. 2. Samtidig ophæves lov nr. 274 af 2. maj 1990 om tilskud til  

 skovbrugets konsulentvirksomhed.
 Stk. 3. I lov om støtte til jordbrugets strukturudvikling og til  

 økologisk jordbrug m.v., jf. lovbekendtgørelse nr. 715 af 30. august 1995  

 ophæves samtidig § 1, stk. 2, og §§ 19-20.
 Stk. 4. Miljø- og energiministeren fastsætter tidspunktet for  

 ikrafttrædelsen af lovforslagets § 1, nr. 3, for så vidt angår den nye  

 affattelse af § 19.
§ 3 Stk. 1. Regler, udstedt i medfør af de bestemmelser, der er nævnt  

 i § 2, stk. 2 og 3, forbliver i kraft, indtil de ophæves eller afløses af  

 regler, udstedt efter skovloven.
 Stk. 2. Regler, udstedt i medfør af de bestemmelser, der er nævnt  

 i § 2, stk. 2 og 3, forbliver i kraft, indtil de ophæves eller afløses af  

 regler, udstedt efter skovloven.
§ 4 Stk. 1. Hvor tilsagn om tilskud er meddelt i medfør af lovens  

 hidtidige regler inden denne lovs ikrafttræden, jf. dog § 2, stk. 4,  

 færdigbehandles ansøgningen efter de hidtil gældende regler.
 Stk. 2. Det samme gælder for tilsagn om tilskud i medfør af  

 reglerne nævnt i § 2, stk. 2 og 3, samt i medfør af lov om tilskud til  

 produktudvikling af jordbrugs- og fiskeriprodukter, jf. lovbekendtgørelse nr.  

 617 af 18. juli 1995.
 Stk. 3. Ansøgninger om tilskud, der er modtaget i Skov- og  

 Naturstyrelsen eller på et statsskovdistrikt inden lovens ikrafttræden, jf.  

 dog § 2, stk. 4, færdigbehandles efter de hidtil gældende regler.
Bemærkninger til lovforslaget Almindelige bemærkninger 1. Indledning Tidshorisonten i skovbruget er meget lang, hvorfor der er brug for  

 langsigtet, stabil lovgivning på dette område.
Skovloven fra 1935 blev  

 moderniseret i 1989, og det foreliggende forslag om ændring af skovloven  

 fastholder målsætningen for det danske skovbrug.
Ved lovens administration  

 skal der fortsat lægges vægt på at sikre, at skovene dyrkes med henblik på  

 både at forøge og forbedre træproduktionen og varetage de landskabelige,  

 naturhistoriske, kulturhistoriske og miljøbeskyttende hensyn samt hensyn til  

 friluftslivet.
Siden lovændringen i 1989 har der både nationalt og internationalt været  

 opmærksomhed omkring skovene.
Dette har givet anledning til overvejelser om,  

 hvordan det mest hensigtsmæssigt sikres, at også de danske skove fortsat  

 udvikler sig i en bæredygtig retning.
Den foreslåede lovændring tager  

 udgangspunkt i følgende nationale og internationale begivenheder siden 1989:
Målsætningen om en fordobling af skovarealet I bemærkningerne til naturforvaltningsloven (lov nr. 339 af 24. maj 1989)  

 opstilles en ideel målsætning om en fordobling af det danske skovareal over  

 en trægeneration (80-100 år). Det blev forudsat, at op til halvdelen af det  

 nye skovareal skulle etableres i statsligt regi, og resten i privat regi.
Som opfølgning på målsætningen og med hjemmel i en ændring af den  

 dagældende lands- og regionplanlov i 1989, blev amtskommunerne i 1990 pålagt  

 at udarbejde regionplantillæg for udpegning af områder, hvor skovrejsning er  

 henholdsvis ønsket og uønsket.
Plantillæggene blev godkendt af  

 miljøministeren i 1992, og landbrugsministeren har i medfør af den dagældende  

 landbrugslov fastsat nærmere regler om skovplantning (bekendtgørelse nr. 567  

 af 24. juli 1991).
Målsætningen er for så vidt angår den statslige del årligt på finansloven  

 fulgt op med midler til statslig skovrejsning.
Den private skovrejsning er  

 søgt fremmet med en tilskudsordning.
FN's konference om miljø og udvikling i Rio de Janeiro i 1992 Skovområdet var et af de mest centrale emner ved Rio-konferencen.
Det blev  

 slået fast, at skovene og skovenes udvikling er et spørgsmål af international  

 interesse, og at alle lande må yde en indsats for at sikre, at skovene bliver  

 bæredygtigt forvaltet.
 Regeringslederne tiltrådte blandt andet den såkaldte  

 »Skoverklæring« (en »ikke-juridisk bindende, autoritativ  

 erklæring om principper for en global konsensus om forvaltning, bevaring og  

 bæredygtig udvikling af alle former for skov«).
Skoverklæringen indeholder følgende beskrivelse af begrebet bæredygtig  

 skovdrift (Skoverklæringen, 2b): »Skovressourcer og skovområder bør  

 forvaltes på en bæredygtig måde for at imødekomme de nuværende og fremtidige  

 generationers sociale, økonomiske, økologiske, kulturelle og åndelige behov.  

 Disse behov omfatter skovprodukter og skovfunktioner såsom træ, træprodukter,  

 vand, føde, foder, medicin, brændsel, læ, beskæftigelse, rekreation, levested  

 for dyreliv, landskabsvariation, kulstofdræn og -reservoir og andre  

 skovprodukter.
Passende forholdsregler bør tages for at beskytte skovene imod  

 skadelige virkninger af forurening, herunder luftforurening, ildebrande,  

 skadedyr og sygdomme, med henblik på at bevare skovenes fulde, flersidige  

 værdi.« Diskussionerne i Rio drejede sig blandt andet om den kendsgerning, at  

 verdens oprindelige skove er i drastisk tilbagegang.
Oprindelige skove  

 forstås som skove, af naturligt hjemmehørende træarter, som har indfundet sig  

 på lokaliteten af sig selv, og som har kontinuitet langt tilbage i tiden.
I  

 Danmark er denne tilbagegang foregået over mange år.
I dag udgør de  

 oprindelige skove mindre end 1 pct. af landets areal.
I de tropiske skovlande sker tilbagegangen for de oprindelige skove i  

 disse år.
De tropiske skovlande lægger vægt på, at skovforhold er en  

 national, suveræn interesse og afviser derfor indblanding fra andre lande i  

 deres nationale skovpolitik blandt andet med henvisning til manglen på  

 oprindelige skove i andre dele af verden.
De internationale drøftelser om skove er imidlertid fortsat efter Rio.  

 Danmark og de fleste andre vestlige lande søger at fremme vedtagelsen af en  

 juridisk bindende global skovkonvention.
Det er endnu uvist, om en sådan  

 konvention bliver en realitet, og hvilke typer bestemmelser den i givet fald  

 vil indeholde.
I Rio underskrev regeringslederne endvidere »Konventionen om  

 biologisk mangfoldighed«, der omfatter den biologiske mangfoldighed i  

 bred forstand.
Skovene huser en meget betydende del af verdens flora og  

 fauna, hvorfor konventionen er væsentlig i en skovpolitisk sammenhæng.
Desuden blev FN's rammekonvention om klimaændringer underskrevet.  

 Konventionen har til formål at stabilisere atmosfærens koncentration af  

 drivhusgasser på et niveau, der vil forhindre en menneskeskabt ændring af  

 klimaet.
Klimakonventionen, der trådte i kraft i 1994, sætter som mål at  

 bringe udledningen af CO2 og andre drivhusgasser tilbage til 1990-niveau  

 inden år 2000 for de industrialiserede lande.
I 1995 blev der afholdt en  

 partskonference, hvor det blev vedtaget at starte forhandlinger om  

 reduktionsmål for CO2 og andre drivhusgasser efter år 2000 for de  

 industrialiserede lande.
Forhandlingerne forventes afsluttet i 1997.
Klimakonventionen er baseret på et nettoprincip, hvilket indebærer, at det  

 ikke kun er reduktioner, der er relevante.
Faktorer som f.eks. skovrejsning,  

 der kan øge CO2-bindingen, kan også medvirke til at nå det samlede  

 reduktionsmål.
 Skoverklæringen og konventionen om biologisk mangfoldighed gav i Danmark  

 anledning til overvejelser om beskyttelse af den oprindelige skov i Danmark,  

 og af mulighederne for sikring og forbedring af skovenes biologiske  

 mangfoldighed.
Miljøministerens »Strategi for de danske naturskove og andre  

 bevaringsværdige skovtyper«, udsendt 1992. (Udgivet i 1994) I Danmark blev Rio-konferencen på skovområdet blandt andet fulgt op ved  

 miljøministerens udarbejdelse af en naturskovsstrategi.
Naturskovsstrategiens  

 overordnede formål er at bevare de danske skoves biologiske mangfoldighed,  

 herunder den genressource, der ligger i skovene.
Strategien opstiller  

 umiddelbare mål for år 2000 og langsigtede mål for år 2040.
Inden år 2000 skal der sikres et skovareal med urørt skov på mindst 5.000  

 ha, mens der inden år 2040 skal tilstræbes sikret et areal med  

 bevaringsværdige skovtyper, hovedsagelig oprindelig skov i forstlig drift, på  

 mindst 40.000 ha.
Arealet med de bevaringsværdige skovtyper skal dog følge  

 udviklingen i skovarealet.
Strategien revideres i år 2000.
I naturskovsstrategien fastslås det, at der ikke længere findes urskov i  

 Danmark.
Ved urskov forstås skov, der siden oldtiden har været helt urørt,  

 det vil sige uden menneskelig påvirkning, såvel direkte (f.eks. skovdrift)  

 som indirekte (f.eks. bestøvning fra indførte træarter).
Begrebet naturskov er vanskeligt at definere, og der er ikke enighed om en  

 international terminologi.
Det er derfor mere entydigt at beskrive de  

 bevaringsværdige skovtyper.
Der skelnes mellem tre kategorier  

 bevaringsværdige skovtyper: Skov uden skovdrift (urørt skov), skov med særlig  

 skovdrift (gamle driftsformer såsom stævning, plukhugst eller græsning) samt  

 oprindelig skov i forstlig drift (f.eks. traditionel bøgehøjskov med  

 selvforyngelse).
Urørt skov er kendetegnet ved at være et dynamisk system under evig  

 forandring.
Ved udlæg af arealer til urørt skov sikres den biologiske  

 kontinuitet, hvorved der på langt sigt udvikles naturlige skovstrukturer med  

 stor variation og mange levesteder til dyr og planter.
 De andre bevaringsværdige skovtyper er udtryk for en fastholdelse af  

 særlige driftsformer, hvor hovedformålet kan være produktion, sikring af  

 biologisk mangfoldighed, formidling af gamle driftsformer m.v.
 Bevaring af arealer med gamle driftsformer sikrer levesteder for en lang  

 række arter, der er knyttet til disse særlige, ofte lysåbne skovtyper, og som  

 i det traditionelle skovbrug har vanskelige overlevelsesbetingelser.
 Skov, der indfinder sig på ubevoksede arealer, der lægges ud til fri  

 tilgroning/succession, kan også være bevaringsværdig, f.eks. som urørt skov.
 Den oprindelige skov er bevaringsværdig, hvor den har kontinuitet langt  

 tilbage i tiden samtidig med, at den har en genetisk oprindelig hovedtræart.  

 Den kan bevares ved en af de nævnte driftsformer, eller ved et andet  

 dyrkningssystem, der er baseret på selvforyngelse.
I første omgang er naturskovsstrategien blevet fulgt op med udpegning af  

 65 større, sammenhængende områder over 25 ha med urørt skov og gamle  

 driftsformer i statsskovene.
Her vil naturindholdet og naturens egen dynamik  

 i fremtiden have højeste prioritet.
Hertil kommer et stort antal mindre  

 arealer.
Der er udpeget i alt ca. 3.500 ha statsskov, der fremover skal  

 henligge urørt og ca. 5.600 ha, der fremover skal drives med gamle  

 driftsformer.
I statsskovene forynges løvtræarealer så vidt muligt med  

 selvforyngelse, hvilket bidrager til at sikre de oprindelige skove.
 I de private skove har Skov- og Naturstyrelsen, med hjemmel i den gældende  

 skovlovs § 21 og de årlige finanslove, indgået aftaler om ca. 600 ha, der  

 fremover permanent skal henligge som urørt skov.
 Som supplement til naturskovsstrategien har Skov- og Naturstyrelsen  

 udarbejdet: »Strategi for bevaring af genetiske ressourcer hos træer og  

 buske i Danmark«, 1994. Formålet er at bevare den genetiske variation  

 hos 75 af de vigtigste træ- og buskarter.
Helsinki-konferencen Som opfølgning på Strasbourg-konferencen (1990) om beskyttelse af skovene  

 i Europa og Rio-konferencen (1992) afholdt hovedparten af de paneuropæiske  

 lande i 1993 en ministerkonference om beskyttelse af skovene i Europa  

 (Helsinki-konferencen). Der blev vedtaget fire resolutioner, hvoraf de to  

 vigtigste vedrører dels bæredygtig skovdrift dels beskyttelse af den  

 biologiske mangfoldighed i skovene.
 Deltagerlandene forpligtede sig til:
 - Snarest muligt at indarbejde de generelle retningslinier for bæredygtig  

 skovdrift i nationale planer og programmer.
 - At fremme tilplantning, gentilplantning og skovbevaring i Europa.
 - At samarbejde om at fremme produktion, anvendelse og markedsføring af  

 produkter fra skove i bæredygtig drift.
 EU-kommissionen er medunderskriver af Helsinki-resolutionerne.
Som opfølgning på Helsinki-konferencen er landenes eksperter blevet enige  

 om et sæt kriterier og indikatorer for bæredygtig skovdrift på nationalt  

 plan.
Disse forventes at blive endeligt godkendt ved en planlagt  

 ministerkonference i 1998.
Landbrugsministeriets betænkning nr. 1261: »Produktudvikling i  

 skovbruget og træindustrien«, 1994 I 1993 nedsatte landbrugsministeren en arbejdsgruppe om produktudvikling i  

 skovbruget og træindustrien.
Arbejdsgruppen fandt på baggrund af sine  

 analyser:
 - At træ som et reproducerbart, genanvendeligt og biologisk nedbrydeligt,  

 CO2 neutralt materiale udgør en unik ressource med et uudnyttet potentiale.
 - At træindustrien i Danmark er præget af små virksomheder med ringe  

 tradition for, og kapitalkraft til at påtage sig udviklingsopgaver.
 - At der er en potentiel forædlingsgevinst i de dele af den danske  

 træressource, der i dag eksporteres uforarbejdet eller som savet nåletræ.
 - At der foreligger nye industrielle anvendelsesmuligheder for  

 råtræressourcen fra skovene.
 - At skovbrugets og træindustriens markedsføringsindsats på branche- og  

 virksomhedsniveau ud fra en samlet vurdering er spredt og utilstrækkelig.
 På den baggrund anbefalede arbejdsgruppen, at der snarest muligt  

 etableredes en produktudviklingsordning for skovbruget og træindustrien.
På grundlag af arbejdsgruppens anbefalinger, etablerede Landbrugs- og  

 Fiskeriministeriet i begyndelsen af 1994 Produktudviklingsordningen for  

 Skovbruget og Træindustrien.
Ordningen skal medvirke til at styrke skovbruget  

 og træindustriens konkurrencedygtighed og på lidt længere sigt mindske disse  

 erhvervs følsomhed overfor konjunktursvingninger.
Miljøministeriets betænkning nr. 1267: »Strategi for bæredygtig  

 skovdrift«, 1994 I 1993 nedsatte miljøministeren et tværministerielt udvalg, der fik til  

 opgave at udarbejde en samlet dansk skovpolitik set i lyset af Rio- og  

 Helsinkikonferencerne.
Udvalget udarbejdede »Strategi for bæredygtig  

 skovdrift«.
På grundlag af de internationale aftaler og anbefalinger vedrørende skove  

 opdelte strategien begrebet bæredygtig skovdrift i 18 ligeværdige kriterier.  

 For de 18 kriterier blev eksisterende målsætninger, status, virkemidler og  

 fremtidig indsats beskrevet.
Kriterierne blev overordnet opdelt i benyttelse  

 af skove, beskyttelse af skove, udvikling af skovsektoren, institutionelle  

 rammer og kapacitet samt internationalt samarbejde.
Strategien konkluderede,  

 at udviklingen over en periode i hele skoven er vigtigere end den  

 øjeblikkelige situation i en konkret bevoksning, men at målet bør være, at  

 alle arealer i alle skove så vidt muligt drives bæredygtigt.
 Strategien pointerede vigtigheden af, at skovpolitikken ikke ses isoleret  

 men integreres i politikken for andre sektorer, f.eks. skattepolitik og  

 udviklingspolitik med henblik på en samlet afvejning.
 Dette er efterfølgende blandt andet kommet til udtryk i en særordning for  

 skovbruget i den generelle lempelse af generationsskifteafgifterne, som blev  

 gennemført i 1995. Således er henstandsmuligheden for betaling af  

 generationsskifteafgiften blevet et retskrav for så vidt angår de værdier,  

 der kan henføres til skov.
 Sammen med den generelle lempelse i afgiftssatserne har dette ført til  

 betydelige og nødvendige lempelser i erhvervets generationsskiftevilkår.
 Der er også med beslutningen om nedsættelsen af skovbrugets grundværdier i  

 1995 taget skridt til en grundværdibeskatning, der er mere sammenlignelig med  

 det øvrige jordbrug.
 Utilsigtede skader på skovenes sundhed er et eksempel på, at politikken på  

 et andet område kan få afgørende betydning for skovene.
Strategiens analyse af skovbrugets situation viste, at der på nogle få  

 områder var problemer for de danske skove.
Disse problemer er stadig  

 aktuelle.
Skovenes sundhed er vigende særligt på de ringe jorder i Midt- og  

 Vestjylland, ligesom den biologiske mangfoldighed i mange områder er  

 reduceret i forhold til områdernes muligheder.
Strategien konkluderer, at der  

 er behov for tiltag i både de private og de statslige skove for at forbedre  

 situationen.
I de private skove kan dette med fordel ske ved rådgivning,  

 vejledning og økonomiske virkemidler.
Regeringens redegørelse til Folketinget om en samlet dansk  

 skovpolitik, 1994 (Skovpolitisk Redegørelse) På baggrund af strategi for bæredygtig skovdrift og betænkning om  

 produktudvikling udarbejdede regeringen i maj 1994 en redegørelse om en  

 samlet dansk skovpolitik til Folketinget.
Den danske skovpolitik indeholder en balance mellem den nationale og den  

 internationale dimension.
Den nationale dimension er selvfølgelig og  

 nødvendig for at opnå international troværdighed.
I sammenligning med de  

 danske synes de internationale problemer oftest at være betydeligt større.
Den skovpolitiske redegørelse opstiller en 12-punkts plan for den  

 fremtidige danske indsats.
Den nationale indsats samles om følgende punkter:
 - Kvaliteten af skovene fremmes gennem øgede tilskud til løvtrædyrkning,  

 naturpleje og naturnær skovdrift og skovforbedrende foranstaltninger.
 - Kvantiteten af skovene fremmes gennem statslig og privat skovrejsning.
 - Skovrejsningens mulighed for at bidrage til det samlede nationale  

 CO2-regnskab fremmes.
 - Afsætningen af skovbrugsprodukter fremmes gennem tilskud til  

 produktudvikling og udvidet anvendelse af træflis som biobrændsel.
 Desuden satses der på en styrkelse af forskning samt formidling og  

 efteruddannelse vedrørende bæredygtig skovdrift.
 Den internationale indsats koncentreres om en aktiv deltagelse i de  

 internationale fora, styrkelse af EU's skovpolitiske samarbejde og konkret  

 gennem miljø- og udviklingsbistand til projekter, der fremmer bæredygtigt  

 skovbrug og biologisk mangfoldighed finansieret via miljø- og  

 katastroferammen.
Kgl. resolution af 13. oktober 1994 Før oktober 1994 blev tilskud til skovbruget og den deraf afledede  

 træindustri administreret af både Miljøministeriet og Landbrugsministeriet.  

 Miljøministeriet administrerede skovloven, herunder tilskud til skovpleje og  

 løvskov på eksisterende fredskovsarealer, mens Landbrugsministeriet  

 administrerede tilskud til skovforbedring, skovtilplantning, udvikling af  

 produkter fra skovbruget og træindustrien samt tilskud til  

 konsulentvirksomhed i skovbruget.
Med udgangspunkt i de beskrevne nationale og internationale begivenheder  

 besluttede regeringen i oktober 1994, at hele skovområdet inkl.  

 Forskningscentret for Skov & Landskab og Skovskolen skulle samles i det  

 nyetablerede Miljø- og Energiministerium.
Hermed skabtes mulighed for i  

 højere grad at koordinere og målrette incitamenterne til det private skovbrug  

 i overensstemmelse med skovlovens formål.
Regeringens natur- og miljøpolitiske redegørelse, 1995 Regeringen har i august 1995 afgivet en natur- og miljøpolitisk  

 redegørelse til Folketinget.
Denne giver et samlet overblik over den danske  

 indsats for beskyttelsen af natur og miljø, beskriver hele miljøindsatsen  

 samt præsenterer hovedproblemerne og de fremtidige indsatsområder.
 For skove og skovbrug nævnes som fremtidige indsatsområder: En fordobling  

 af skovarealet, en særlig høj prioritering af skovrejsning i de fremtidige  

 vandindvindingsområder, regeringens 10-punkts-plan for grundvandet, en  

 forbedret kvalitet af de eksisterende skove gennem øget løvtræandel, mere  

 stabile bevoksningstyper i hedeplantagerne samt udlægning af bevaringsværdige  

 skovtyper.
2. Lovforslagets hovedpunkter Hovedtrækkene i udviklingen på skovområdet, siden den gældende skovlov  

 trådte i kraft i 1989, er beskrevet oven for.
Administration af den gældende  

 lov har vist, at denne på visse områder ikke er fuldt tilstrækkelig.
 Overførslen af en række tilskud til private skove fra Landbrugsministeriet  

 til Miljøministeriet i 1994 har endvidere muliggjort koordinering og  

 målretning af tilskudsordningerne i overensstemmelse med skovlovens formål.  

 Hertil kommer, at den private skovrejsning med tilskud ikke har levet op til  

 målsætningen.
 Med lovforslaget er der i skovloven indarbejdet bestemmelser fra lov om  

 tilskud til produktudvikling af jordbrugs-, skovbrugs- og fiskeriprodukter  

 (produktudviklingsloven), jf. lovbekendtgørelse nr. 617 af 18. juli 1995, lov  

 om støtte til jordbrugets strukturudvikling og til økologisk jordbrug m.v.,  

 (strukturudviklingsloven), jf. lovbekendtgørelse nr. 715 af 30. august 1995  

 samt lov om tilskud til skovbrugets konsulentvirksomhed (konsulentloven), jf.  

 lov nr. 274 af 2. maj 1990.
Der foreslås en ny bestemmelse om, at miljø- og energiministeren kan  

 fastsætte regler om betaling af produktionsafgifter på juletræer og  

 pyntegrønt, som dyrkes her i landet.
Endvidere indføres en ny bestemmelse,  

 der giver ministeren bemyndigelse til at fastsætte regler for  

 mærkningsordninger for bæredygtigt producerede skovprodukter.
 Ved at samle disse bestemmelser i en lov er det muligt at styrke de  

 intentioner, der fremgår af lovens formålsparagraf samtidig med, at  

 administrationen af ordningerne forenkles.
Bestemmelserne fra produktudviklingsloven understreger sammenhængen mellem  

 skovbrug og træindustri.
De understøtter den langsigtede produktivitet og  

 muligheden for, at produkterne på kort sigt kan afsættes.
Dermed gøres det  

 klart, at bæredygtig skovdrift både har en økonomisk, økologisk og en  

 samfundsmæssig dimension.
 Strukturudviklingslovens tilskud til skovforbedrende foranstaltninger  

 foreslås i lovforslaget anvendt til at styrke alle de elementer, der indgår i  

 den gode og flersidige skovdrift, og samtidig sikre stabiliteten og den  

 fremtidige skovsundhed.
 Tilskud til skovrejsning skal anvendes, så målsætningen om at fordoble  

 skovarealet fremmes.
 Også tilskud til konsulentvirksomhed på skovområdet vil blive målrettet i  

 overensstemmelse med skovlovens formål.
 Ved tilrettelæggelsen af tilskudsordningerne vil udgangspunktet være, at  

 der kun ydes tilskud til aktiviteter eller ændringer i skovdriften, som går  

 videre end skovejerens umiddelbare forpligtelse i henhold til skovloven.  

 Tilskud vil således også blive ydet til langsigtede, samfundsmæssigt  

 ønskelige ændringer i skovdriften, som den erhvervsmæssige egeninteresse  

 normalt ikke kan motivere.
 Provenuet fra produktionsafgifter på juletræer og pyntegrønt skal  

 fortrinsvis anvendes til en omstilling til mere miljøvenlige  

 produktionsformer og til finansiering af branchens fælles salgsfremmende  

 foranstaltninger.
 Bemyndigelsen til at fastsætte regler for mærkningsordninger for  

 bæredygtigt producerede skovprodukter skal ses i lyset af, at der  

 internationalt arbejdes med disse problemstillinger, men at det ikke  

 nødvendigvis resulterer i en forpligtende international overenskomst, som  

 nævnt i § 38b.
Lovforslaget viderefører intentionerne fra 1989-loven, dog med en øget  

 vægtning af skovenes immaterielle værdier som en følge af den nationale og  

 internationale udvikling på skovområdet.
Loven er fortsat grundlæggende en  

 produktionslov for skovbrugserhvervet, hvor produktionshensynet afbalanceres  

 med alle de øvrige hensyn, der skal varetages i skovene.
Det er nu et krav,  

 at god og flersidig skovdrift skal praktiseres under hensyntagen til såvel  

 dyrknings- som naturgrundlaget, træproduktionen, den biologiske mangfoldighed  

 og det omgivende miljø.
 Da skovbruget er et langsigtet erhverv, er det vigtigt, at der er  

 konsekvens og kontinuitet i skovdriften, og at målsætningen fastholdes.  

 Skiftende målsætninger kan være ødelæggende for den gode og flersidige  

 skovdrift.
Det præciseres, at skovdriften skal tilrettelægges ud fra en  

 helhedsbetragtning.
Dermed understreges den balance mellem de forskellige  

 hensyn, der ligger i god og flersidig skovdrift.
Det er således ikke muligt  

 til enhver tid at varetage samtlige hensyn på hvert enkelt areal.
Et konkret  

 skovareal kan isoleret set bedømmes til kun at opfylde nogle få af  

 bestemmelserne om god og flersidig skovdrift, hvis der f.eks. ensidigt  

 produceres pyntegrønt, eller arealet er udlagt til urørt skov.
Det forhindrer  

 dog ikke, at hele skoven eller skovejendommen set ud fra en  

 helhedsbetragtning kan opfylde kravene til god og flersidig skovdrift.
 De mere konkrete bestemmelser for skovdriften ændres, så det af loven mere  

 tydeligt fremgår, at der skabes muligheder for naturnær skovdrift.
Naturskovsstrategiens opstillede målsætninger om at bevare de oprindelige  

 skove, skove med særlige driftsformer og urørt skov søges fortsat opfyldt ved  

 hjælp af information, rådgivning og økonomiske incitamenter.
Urørt skov  

 sikres ved erstatning og tinglysning.
Lovforslaget indfører overvågning af skovene i lighed med den overvågning,  

 der finder sted efter naturbeskyttelsesloven.
Den nuværende skovstatistik er  

 ikke dækkende for alle de funktioner, skoven skal opfylde.
Der foregår  

 allerede systematisk overvågning af skovsundheden, men emnerne vil blive  

 udvidet de kommende år i takt med udviklingen i miljøplanlægningen og  

 internationale krav.
 Hovedændringerne i lovforslaget er herudover følgende:
I kapitel 2 er nu indføjet en definition af fredskovspligtige  

 arealer.
Endvidere er alle bestemmelser om fredskovspligtens arealmæssige  

 udstrækning samlet i dette kapitel.
Der er sket lempelser for skovarealer, som kommuner, amter og andre  

 offentlige myndigheder midlertidigt ønsker at anvende til skov, og samtidig  

 indført bestemmelser om indberetningspligt for disse myndigheders  

 skovtilplantning og erhvervelse af skov.
Der er sket en forenkling af  

 bestemmelserne om pålæggelse af fredskovspligt.
 Endelig er bestemmelserne om vederlagsarealer ændret, så udgangspunktet i  

 fremtiden er, at der altid skal stilles vilkår om erstatningsskov, når  

 fredskovspligt ophæves eller fredskov tillades anvendt til ikke-skovformål.
I kapitel 3 er nu samlet de bestemmelser, der regulerer anvendelsen  

 af fredskovspligtige arealer.
Bestemmelserne om god og flersidig skovdrift er  

 blevet præciseret.
For de skovbevoksede arealer fastslås, at god og flersidig  

 skovdrift skal praktiseres under hensyntagen til såvel dyrknings- som  

 naturgrundlaget, træproduktionen, den biologiske mangfoldighed og det  

 omgivende miljø.
 Lovforslaget skal endvidere sikre, at de bevaringsværdige egekrat  

 registreres med henblik på konkret aftale om deres bevaring.
 Lovforslaget fremhæver desuden muligheden for, at oprindelige  

 stævningsskove kan dyrkes efter de gamle driftsformer efter tilladelse fra  

 miljø- og energiministeren.
 Ferske enge og overdrev inddrages uanset arealstørrelse i den række af  

 naturtyper, der er beskyttede i fredskov.
 Endelig foreslås det, at ministeren efter indstilling fra Skovrådet, skal  

 kunne fastsætte nærmere bestemmelser for administrationen af bestemmelserne  

 om god og flersidig skovdrift.
 I kapitel 4 samles alle tilskudsordningerne på skovområdet  

 suppleret med tilskud til produktudvikling, og bestemmelsen om betaling af  

 produktionsafgifter.
 Bemyndigelsen til at fastsætte regler om mærkningsordninger for  

 bæredygtigt producerede skovprodukter findes endvidere i dette kapitel.
På tilskudsområdet videreføres, forenkles og justeres de eksisterende  

 ordninger med henblik på at understøtte en opfyldelse af de af skovlovens  

 formål, som mest effektivt fremmes ved tilskud.
Særligt sigtes mod:
- forbedring af skovenes stabilitet, langsigtede produktivitet og sundhed, - at understøtte skovenes biologiske mangfoldighed, - at etablere ny skov, - at forbedre det faglige konsulentsystem til støtte for driften af mindre  

 skovejendomme.
 Det foreslås, at miljø- og energiministeren som hidtil skal kunne  

 fastsætte nærmere regler for de enkelte ordninger.
 I kapitel 8 foreslås det, at afgørelser fremover kan påklages til  

 Naturklagenævnet, der er nedsat i henhold til naturbeskyttelsesloven, frem  

 for som hidtil til Skov- og Naturstyrelsen.
 Danmarks Naturfredningforening og Friluftsrådet får tillagt  

 klageberettigelse ved afgørelser i sager om pålæggelse og ophævelse af  

 fredskovspligt samt om byggeri, anlæg og terrænændringer på fredskovspligtigt  

 areal.
Ud over ændringerne i loven skal det anføres, at den fredskovsnotering,  

 som blev iværksat på baggrund af skovloven af 1989, nu er gennemført i mere  

 end halvdelen af landets kommuner.
Når den er afsluttet, vil der være opnået  

 et mere præcist administrationsgrundlag og en forenkling ved administrationen  

 af skovloven.
Samtidig vil borgernes retssikkerhed være forbedret.
Ved en ændring af lensafløsningsloven (lov nr. 384 af 7. juni 1989) blev  

 det i 1991 besluttet, at bestemmelserne om skov i denne lov kunne ophæves,  

 når miljøministeren havde taget stilling til, hvilke samlede skovstrækninger  

 under de tidligere majorater, der udgør samlede faste ejendomme.
Af  

 lovbemærkningerne fremgår, at arbejdet med dette forventedes at vare 3 år.
 I praksis har det vist sig mest hensigtsmæssigt at lade samnoteringen  

 følge efter fredskovsnoteringen, bortset fra de konkrete sager, hvor  

 skovejeren selv har ønsket ministerens stillingtagen til, hvilke samlede  

 skovstrækninger, der udgør en samlet fast ejendom.
3. Økonomiske og administrative bemærkninger 3.1 Administration af den gældende lov.
 3.1.1 Skov- og Naturstyrelsen m.fl.
 På statsskovdistrikterne er der beskæftiget, hvad der i alt svarer til ca.  

 20 medarbejdere - regnet på heltidsbasis - med tilsynet med de private skove,  

 sagsbehandling af 1. instanssager efter skovloven samt medvirken ved  

 behandling af tilskudsordninger efter skovloven og tilskudsordninger, der i  

 1994 blev overført fra Landbrugsministeriet.
I Skov- og Naturstyrelsen er der beskæftiget ca. 9 medarbejdere med  

 administration af skovloven, herunder tilskud til løvskov og pleje, samt de  

 tilskudsordninger, der i 1994 blev overført fra Landbrugsministeriet.
Disse  

 vedrører lov om støtte til jordbrugets strukturudvikling og til økologisk  

 jordbrug, m.v. (strukturudviklingsloven) samt lov om støtte til skovbrugets  

 konsulentvirksomhed.
Hertil kommer ca. 1,5 medarbejdere, der er beskæftiget  

 med bestemmelserne vedrørende skovbrugsprodukter i lov om tilskud til  

 udvikling af jordbrugs-, skovbrugs- og fiskeriprodukter.
I § 39 indføres en klageadgang til Naturklagenævnet.
Naturklagenævnets  

 opgaver med afgørelse af klagesager efter loven kan eventuelt medføre behov  

 for 0,25-0,5 årsværk.
3.1.2 Andre myndigheder Der er ikke andre myndigheder, der har opgaver med administration af  

 skovloven 3.2 Administrative og økonomiske konsekvenser af lovforslaget 3.2.1 Administration Ministeren forventes som hidtil at henlægge en væsentlig del af sine  

 opgaver og beføjelser efter loven til statsskovdistrikterne og den centrale  

 Skov- og Naturstyrelse.
For sager, hvor der efter forslaget bliver  

 klageadgang, vil distrikternes og Skov- og Naturstyrelsens afgørelser kunne  

 påklages til Naturklagenævnet.
Det er hensigten, at administration af tilskudsordningerne i kapitel 4, §  

 19, stk. 1, nr. 1, 2 og 3 som hovedregel vil inddrage såvel  

 statsskovdistrikterne som Skov- og Naturstyrelsen.
Sager efter lovens § 19,  

 stk. 1, nr. 4 og 5, vil som hovedregel alene skulle behandles i Skov- og  

 Naturstyrelsen.
Der påregnes ikke at blive klageadgang for afgørelser i  

 tilskudssager.
 Det vil blive overvejet at inddrage skovbrugskonsulenterne ved  

 udarbejdelse af tilskudsansøgninger og indberetninger om tilskudsprojekternes  

 tilstand.
3.2.2 Statslige udgifter Naturklagenævnets opgaver med afgørelse af klagesager efter loven kan  

 eventuelt medføre behov for 0,25-0,5 årsværk, der i givet fald tilvejebringes  

 ved intern omprioritering indenfor Miljø- og Energiministeriet.
 Det skønnes, at det samlede statslige personalebehov til den daglige  

 administration og det lovopfølgende arbejde som følge af forslaget efter en  

 overgangsperiode vil fortsætte uændret blandt andet som følge af den  

 forventede øgede inddragelse af skovbrugskonsulenterne i forbindelse med  

 tilskudsprojekter.
Der påregnes øgede udgifter til egekrat, øget overvågning, strategisk  

 miljøplanlægning, fredskovsnotering, skovstatistik og til opfølgning af  

 internationale forpligtelser om blandt andet kriterier og indikatorer for  

 bæredygtig skovdrift.
Endvidere påregnes øgede udgifter til udvikling og  

 implementering af et nyt tilskudssystem, hvilket forventes afholdt inden for  

 den optagne tilskudsbevilling.
 Merudgifterne forventes at omfatte:
Tabel 1. Nye aktiviteter under skovloven De samlede statslige merudgifter afholdes ved omprioritering inden for  

 Miljø- og Energiministeriets ramme.
 De øgede udgifter til aktiviteterne i 1996 søges optaget på forslag til  

 tillægsbevillingslov for 1996, mens øgede udgifter for 1997 og følgende år  

 optages på de årlige finanslove.
 Lovforslagets administrative og økonomiske konsekvenser kan opdeles på  

 følgende hovedområder:
 1) Fredskovsnotering.
 2) Bevaringsværdige egekrat.
 3) Information/udvikling/forskning.
 4) Skovbrugsforanstaltninger, i henhold til lovens kapitel 4:
 a) Fremme af god og flersidig skovdrift.
 b) Udlæg af urørt skov.
 c) Skovtilplantning.
 5) Udvikling af produkter fra skovbruget og træindustrien.
 6) Konsulentvirksomhed i skovbruget.
 7) Overvågning, skovstatistik og internationale forpligtelser.
 8) Produktionsafgifter for juletræer og pyntegrønt.
ad 1) Fredskovsnotering I henhold til bemærkningerne til skovloven (lov nr. 383 af 7. juni 1989)  

 blev det skønnet, at der ville medgå 4 medarbejdere i 3 år til notering af  

 fredskovspligt over hele landet.
Det blev forventet, at merudgifterne hertil  

 ville udgøre 9,5 mio. kr., og at arbejdet var afsluttet i 1993.  

 Gennemførelsen af fredskovsnoteringen har vist sig mere ressourcekrævende end  

 oprindeligt forudsat.
Der er årligt i perioden 1991-1994 medgået ca. 1  

 årsværk og afholdt udgifter på i alt 15 mio. kr.
Der blev i 1994 gennemført  

 et EU-udbud på afslutning af noteringen i de resterende 152 kommuner.
Dette  

 arbejde er påbegyndt primo 1995 og forventes afsluttet med udgangen af 1998.  

 Udgifterne for staten for de sidste 152 kommuner forventes at blive ca. 11,2  

 - 12,8 mio. kr. excl. moms.
Med udgangen af 1995 resterer der notering af  

 fredskov i ca. 120 kommuner.
Fra 1999 og fremover vil vedligeholdelse af  

 registret over de fredskovspligtige arealer årligt forbruge ca. 1 årsværk.  

 Der henvises i øvrigt til de almindelige bemærkninger med hensyn til  

 opfølgning af lensafløsningsloven på de majoratsnoterede ejendomme.
ad 2) Bevaringsværdige egekrat Det er lovens intention at sikre arealer med bevaringsværdige egekrat.
Der er ca. 4.000 ha egekrat især i Midt- og Vestjylland.
Skov- og  

 Naturstyrelsen vil gennemføre en registrering af de bevaringsværdige egekrat.  

 De bevaringsværdige egekrat vil blive sikret bl.a. ved konkrete aftaler eller  

 rejsning af fredningssag efter naturbeskyttelsesloven.
Der vil ske  

 tinglysning for at sikre, at bevaringen bliver kendt af fremtidige  

 aftaleerhververe og for at sikre kontinuiteten på arealerne.
Det skønnes, at  

 der til registreringen vil blive behov for 0,5 årsværk i 1996 og 1 årsværk i  

 henholdsvis 1997 og 1998. Det skønnes, at de samlede udgifter til  

 registreringen vil udgøre ca. 2,8 mio. kr. (inkl. årsværk) fordelt over 3 år.
 Til udarbejdelse af konkrete aftaler eller rejsning af fredningssag, der  

 blandt andet kan sikre, at det bevaringsværdige egekrat forynges med eg fra  

 samme bevoksning, skønnes der at være et behov for ca. 1 årsværk i både 1998  

 og 1999. De samlede administrative udgifter til indgåelse af konkrete aftaler  

 eller fredning forventes at udgøre ca. 2,0 mio. kr. (inkl. årsværk) fordelt  

 over 2 år.
ad 3) Information/udvikling/forskning Lovforslagets konsekvenser for Skov- og Naturstyrelsens arbejde med  

 information, udvikling og understøttelse af forskningsopgaver vedrørende  

 skovdyrknings- og miljøforhold i skove skønnes at medføre behov for  

 yderligere 0,5 årsværk pr. år, samt øgede udgifter i størrelsesordenen 0,2  

 mio. kr. pr. år.
ad 4) Skovbrugsforanstaltninger i henhold til lovens kapitel 4 I henhold til lovforslagets § 19, stk. 1 foreslås ydet tilskud til private  

 ejere til:
 a) Fremme af god og flersidig skovdrift.
 b) Udlæg af urørt skov.
 c) Skovtilplantning.
De foreslåede tilskudsordninger er en justering og målretning af en række  

 eksisterende ordninger.
I forbindelse med omlægning af tilskudssystemerne  

 afsættes midler til EDB-udvikling og -drift samt information om de nye  

 tilskudsmuligheder.
Behovet for EDB til styring og behandling af ansøgninger efter  

 gennemførelsen af de ændrede tilskudsmuligheder skønnes at medføre  

 EDB-udviklingsudgifter på ca. 5 mio. kr.
Endvidere vil der være behov for en  

 informationsindsats, der skønnes at beløbe sig til 1,5 mio. kr.
 Det skønnes, at omlægningen af tilskudssystemerne i implementeringsfasen  

 vil medføre et merpersonalebehov på 1 årsværk i 1996 og 0,5 årsværk i 1997.
Udgifterne til administration af tilskudsordningerne, herunder  

 registrering og kontraktindgåelse vedr. egekrat, afholdes inden for den  

 bevilling, der er optaget til tilskud til skovbrugsforanstaltninger i henhold  

 til skovloven.
Den endelige fastlæggelse og prioritering vil ske inden for  

 rammerne af de årlige finanslove.
 Øgede udgifter til aktiviteterne i 1996 søges optaget på forslag til  

 tillægsbevillingslov for 1996, mens øgede udgifter for 1997 og følgende år  

 optages på de årlige finanslove.
Tabel 2. Administrative udgifter vedr. nye tilskudssystemer, inkl.  

 registrering af bevaringsværdige egekrat På konto § 23.55.03 på Forslag til finanslov for 1996 med tilhørende BO-år  

 er i 1996, 1997, 1998 og 1999 afsat henholdsvis 0,1, 45,0, 47,4 og 47,4 mio.  

 kr. inkl. forbrug af genbevilling til tilskud til skovbrugsforanstaltninger.  

 Dertil kommer et udbetalingsbehov på 132,5 mio. kr. ud over  

 budgetoverslagsårene.
 På konto § 23.55.06 på Forslag til finanslov for 1996 med tilhørende BO-år  

 er i 1996, 1997, 1998 og 1999 afsat henholdsvis 9,7, 10,0, 10,0 og 10,0 mio.  

 kr. inkl. forbrug af genbevilling, til tilskud til pleje af skovarealer.  

 Dertil kommer et udbetalingsbehov på 3,0 mio. kr. ud over  

 budgetoverslagsårene.
På konto § 23.55.07 på Forslag til finanslov for 1996 med tilhørende BO-år  

 er i 1996, 1997, 1998 og 1999 afsat henholdsvis 15,6, 18,9, 19,9 og 19,9 mio.  

 kr., inkl. forbrug af genbevilling, til tilskud til løvskov.
Dertil kommer et  

 udbetalingsbehov på 60,1 mio. kr. ud over budgetoverslagsårene.
Følgende beløb fra de eksisterende ordninger foreslås overført til  

 skovbrugsforanstaltninger efter skovloven: Uudnyttede tilsagnsrammer,  

 fremtidige bevillinger og uforbrugte tilsagn.
De eksisterende ordninger  

 fortsætter for så vidt angår ansøgninger, hvor der er givet tilsagn efter de  

 gældende love.
 Der er på § 23.55.03 og § 23.55.07 forudsat optaget EU-medfinansiering  

 vedrørende udgifter til tilskud berettiget til EU-medfinansiering i henhold  

 til forordning (EØF) 2080/92. Der forventes EU-medfinansiering til aftaler om  

 pleje af skovarealer i særlige områder under »LIFE« programmet i  

 henhold til forordning (EØF) 1973/92. Beløbene vedrørende EU-medfinansiering  

 foreslås på de årlige tillægsbevillingslove optaget som indtægt på kontoen  

 vedrørende skovbrugsforanstaltninger i henhold til skovloven med en  

 tilsvarende forøgelse af tilsagns- og udbetalingsrammerne.
Tilsagnsrammerne forventes årligt at blive 78,8 mio. kr. i 1997-2000.  

 Endvidere anvendes hidtil uforbrugte tilsagnsmidler, der ultimo 1995  

 forventes at udgøre ca. 50 mio. kr.
Der skønnes følgende tilsagns- og  

 udbetalingsforløb:
Tabel 3. Tilsagn og udbetaling vedrørende skovbrugsforanstaltninger i  

 henhold til skovloven Tilsagnsrammen vedrørende skovbrugsforanstaltninger i henhold til  

 skovloven forventes anvendt som anført nedenfor.
Den angivne fordeling er  

 alene vejledende, idet det er vanskeligt at give et præcist skøn over, i  

 hvilket omfang de enkelte foranstaltninger vil blive udnyttet.
Den angivne  

 fordeling er udtryk for en prioritering, der løbende vil blive justeret efter  

 drøftelser i Skovrådet og under hensyn til opstillede mål.
 a) Fremme af god og flersidig skovdrift i eksisterende skove, jf. § 19,  

 stk. 1, nr. 1.
 Der foreslås afsat ca. 31 mio. kr i tilsagnsramme pr. år.
Det skønnes, at der under denne aktivitet vil blive ydet tilskud til  

 årligt at etablere 750-1.000 ha løvtræbevoksninger og skovbryn samt ca. 500  

 ha stabile bevoksninger i hedeplantager.
Derudover reserveres et beløb til  

 sikring af bevoksningspleje, pleje af naturarealer eller bevaringsværdige  

 skovtyper, foranstaltninger, der tilgodeser friluftslivet, samt  

 driftsplanlægning.
De sidstnævnte tilskud vil som hovedregel blive gjort  

 afhængig af omkostningerne og vil normalt ligge på ca. 50 pct. af  

 omkostningerne.
 Kompensation i forbindelse med sikringen af de bevaringsværdige egekrat  

 samt tilskud til plejeaftaler m.v. vedrørende egekrat forventes finansieret  

 inden for den eksisterende ramme for tilskud til fremme af god og flersidig  

 skovdrift, og evt. fra rammen for udlæg af urørt skov, jf. nedenfor.
 b) Udlæg af urørt skov, jf. § 19, stk. 1, nr. 2.
Der foreslås årligt frem til år 2000 anvendt ca. 8 mio. kr til indgåelse  

 af aftaler om udlæg af urørt skov.
Til indgåelse af de hidtidige aftaler er  

 anvendt ca. 14.000 kr. pr. ha.
Det forudses, at fremtidige aftaler bliver  

 dyrere, fordi arealerne ventes/ønskes på bedre jorder end hidtil.
 c) Skovtilplantning, jf § 19, stk. 1, nr. 3.
Med en videreførsel af den hidtidige ramme for tilsagn til  

 skovtilplantning vil der for tilplantning/tilsåning af skov på landbrugsjord  

 være en tilsagnsramme på ca. 40 mio. kr om året.
Hertil kommer opsparede  

 midler, der ultimo 1995 forventes at udgøre ca. 50 mio. kr.
For denne  

 tilsagnsramme vil der over en 5 årig periode kunne opnås en årlig  

 tilplantning på f.eks. 700 ha i skovrejsningsområder og 250 ha uden for  

 skovrejsningsområder.
Heraf forventes 2/3 at være løvtræ. I  

 skovrejsningsområderne udbetales kompensation for tabt indkomst, mens der  

 udenfor skovrejsningsområderne ikke ydes kompensation for tabt indkomst. 25  

 pct. af tilplantningen i skovrejsningsområderne ventes at ske i  

 grundvandsbeskyttelsesområder beliggende i de særligt følsomme  

 landbrugsområder (SFL-områder), hvor der ud over tilskud til anlæg og pleje  

 af skoven forventes at kunne opnås en 20-årig udtagningspræmie, der afholdes  

 via Landbrugs- og Fiskeriministeriets udtagningsordning.
Hvis der udbetales  

 20-årig præmie fra Landbrugs- og Fiskeriministeriet, vil der ikke blive  

 udbetalt indkomstkompensation efter skovloven.
ad 5) Udvikling af produkter fra skovbruget og træindustrien, jf. §  

 19, stk. 1, nr. 4 På konto § 23.55.05 på Forslag til finanslov for 1996 med tilhørende BO-år  

 er i 1996, 1997, 1998 og 1999 afsat henholdsvis 11,6, 18,5, 20,0 og 20,0 mio.  

 kr. til tilskud til produktudvikling af skovbrugsprodukter.
Dertil kommer et  

 udbetalingsbehov på 25,0 mio. kr. ud over budgetoverslagsårene.
Der er tale om videreførelse af den eksisterende produktudviklingsordning  

 for skovbrugsprodukter.
I henhold til lovbekendtgørelse nr. 617 af 18. juli  

 1995, § 6a er der nedsat et bevillingsudvalg, som bistår ved behandling af  

 tilskudsansøgninger til gennemførelse af projekter vedrørende  

 skovbrugsprodukter.
Udgifterne til administration af tilskudsordningen afholdes inden for  

 bevillingen til tilskud til produktudvikling af skovbrugsprodukter.
Den  

 endelige fastlæggelse og prioritering vil ske inden for rammerne af de årlige  

 finanslove.
ad 6) Konsulentvirksomhed i skovbruget, jf. § 19, stk. 1, nr. 5 På konto § 23.55.01 på Forslag til finanslov for 1996 med tilhørende BO-år  

 er i 1996, 1997, 1998 og 1999 afsat henholdsvis 11,1, 12,0, 11,9 og 11,9 mio.  

 kr. til tilskud til konsulentvirksomhed i skovbruget.
Tilskudskontoen  

 forventes videreført uændret for den reviderede konsulenttilskudsordning.
I forbindelse med omlægning af tilskudssystemet afsættes midler til  

 EDB-udvikling og -drift.
Behovet for EDB til styring og behandling af  

 ansøgninger efter gennemførelsen af de ændrede retningslinier for  

 konsulentvirksomhed skønnes at medføre EDB-udviklingsudgifter på ca. 1 mio.  

 kr.
Udgifterne til administration af tilskudsordningen afholdes inden for den  

 bevilling, der er optaget til tilskud til konsulentvirksomhed vedrørende  

 skove.
Den endelige fastlæggelse og prioritering vil ske inden for rammerne  

 af de årlige finanslove.
 Øgede udgifter til aktiviteterne i 1996 søges optaget på forslag til  

 tillægsbevillingslov for 1996, mens øgede udgifter for 1997 og følgende år  

 optages på de årlige finanslove.
Tabel 4. Administrative udgifter ved konsulenttilskudsordningen ad 7) Overvågning, skovstatistik og internationale forpligtelser Ifølge lovforslagets § 38a, stk. 1 overvåger miljø- og energiministeren  

 skovenes tilstand, herunder ved samarbejde med andre nationale og  

 internationale myndigheder og institutioner.
Overvågning foregår blandt andet  

 på baggrund af Rådets forordning (EØF) nr. 3528/86, med senere ændringer om  

 beskyttelse af skovene i Fællesskabet mod luftforurening.
Udgifterne i denne  

 forbindelse har i 1995 været af størrelsesordenen 1 mio. kr.
Herudover har  

 der været afsat 0,5 årsværk til opgaven i Skov- og Naturstyrelsen.
Dette  

 niveau forventes øget som følge af opgaver blandt andet med overvågning af  

 indikatorer for bæredygtig skovdrift.
 Overvågning som opfølgning på internationale forpligtelser skønnes  

 endvidere at medføre behov for yderligere ressourcer.
Ifølge lovforslagets § 38, stk. 2 drager ministeren omsorg for, at der  

 mindst hver 10. år udarbejdes en landsdækkende statistik for skovbrugets og  

 skovenes udvikling.
Sidste skovstatistik blev gennemført i 1990. Der foreslås  

 på denne baggrund gennemført en skovstatistik senest i år 2000. I forbindelse  

 med udarbejdelse af denne skovstatistik kan der forventes behov for ca. 1  

 årsværk år i 1999, 2 årsværk i år 2000 og 2001. Hertil kommer udgifter på  

 skønsmæssigt 2 mio. kr.
ad 8) Produktionsafgifter for juletræer og pyntegrønt Supplering af fondens midler med andre offentlige midler vil skulle  

 afholdes indenfor rammerne af de beløb, som er afsat til Miljø- og  

 Energiministeriets tilskudsordninger for skovbruget.
Eventuelt vil fonden,  

 efter bestemmelserne i lov nr. 414 af 13. juni 1990 som ændret ved lov nr.  

 265 af 6. maj 1993 og lov nr. 399 af 14. juni 1995 om administration af Det  

 Europæiske Økonomiske Fællesskabs forordninger om markedsordninger for  

 landbrugsvarer m.v. (bemyndigelsesloven), kunne suppleres med midler fra  

 pesticidafgifter, opkrævet med hjemmel i lov nr. 416 af 14. juni 1995 om  

 afgift af bekæmpelsesmidler.
Disse afgifter er i forslaget til lov om afgift  

 af bekæmpelsesmidler forudsat tilbageført til erhvervet.
Med bestemmelsen i §  

 20, stk. 4 åbnes der mulighed for, at dele af disse midler kan tilbageføres  

 til skovbrugserhvervet, hvorfra de er opkrævet.
 Bestemmelsen i bemyndigelsesloven indebærer, at der skal forelægges et  

 budget til godkendelse for promilleafgiftfondens bestyrelse, at der er  

 foretaget høring af de i medfør af bemyndigelsesloven nedsatte § 2-udvalg, og  

 at budgettet godkendes af landbrugs- og fiskeriministeren.
Administrationen af produktionsafgiftsfonden tænkes henlagt til en  

 fondsbestyrelse, mens den daglige administration varetages af  

 brancheorganisationen, som det også er tilfældet med landbrugets  

 produktionsafgiftsfonde.
Kontrol med fondens aktiviteter herunder, at sikre  

 at midlerne anvendes i overensstemmelse med gældende lov og EU's  

 statsstøtteregler, tænkes henlagt til Skov- og Naturstyrelsen.
Det vil  

 ligeledes være Skov- og Naturstyrelsens opgave at føre tilsyn med, at  

 midlerne anvendes på en økonomisk forsvarlig måde.
 Det forventede statslige merpersonalebehov skønnes til 1 årsværk i  

 implementeringsfasen (1997) og 0,5 årsværk, når fonden er etableret (1998).
3.2.3 Amtskommunale og kommunale udgifter Der skønnes ikke at være væsentlige administrative og økonomiske  

 konsekvenser for amtskommuner og kommuner ved den foreslåede lovrevision.
De grundlæggende krav til fredskovsnotering og erstatningsskov er  

 uændrede.
Krav om etablering af erstatningsskov i forbindelse med kommunale  

 og amtskommunale anlæg, der berører fredskov, vil normalt indebære marginale  

 omkostningsfordyrelser for det enkelte projekt.
Det samme gælder  

 underretningsforpligtelsen efter den foreslåede § 4, stk. 6.
4. Miljøkonsekvenser Lovforslaget skal bl.a. medvirke til en øget skovrejsning, opbygning af  

 mere stabile skove og brug af mere naturnære skovdyrkningsmetoder.
Forslaget  

 sætter rammerne for tilskudsordninger, der skal medvirke til at styre  

 udviklingen i den ønskede retning.
 Overordnet vil lovforslaget, især på lang sigt, forbedre miljøet på en  

 række områder.
CO2-binding Beregninger viser, at den påtænkte fordobling af det danske skovareal vil  

 binde i alt ca. 350 mio. ton CO2, hvad der totalt svarer til ca. 6 år af det  

 nuværende udslip af CO2 fra de danske industrier, husholdninger, transport  

 m.v.
Hvis skovrejsningen sker over 100 år vil der i gennemsnit i  

 opbygningsfasen kunne bindes ca. 5 pct. af det årlige menneskeskabte udslip,  

 beregnet ud fra det nuværende niveau.
Landskabet Skovrejsningen vil ændre landskabet markant visse steder.
Der er taget  

 hensyn til dette forhold i forbindelse med amternes udpegning af  

 skovrejsningsområder samt områder, hvor skovrejsning er uønsket.  

 Skovrejsningen rummer store muligheder for at forbedre landskabernes  

 økologiske funktion og sammenhæng.
For alle skove, der etableres med tilskud,  

 vil der blive stillet krav om etablering af ydre skovbryn med løvtræer og  

 buske.
Når der etableres fredskovspligtige skove er arealerne som udgangspunkt  

 permanent bundet til skovbrugsformål.
Forslaget indebærer også at arealer  

 udlagt til urørt skov tinglyses, hvilket sikrer den biologiske kontinuitet på  

 disse naturarealer.
Vand Skovens indflydelse på kvaliteten af grundvandet er positiv i forhold til  

 konventionelt landbrug.
Dels er der en positiv indflydelse ved vandets  

 passage gennem skovøkosystemet, og dels virker skovene, på grund af den lange  

 tidshorisont i skovbruget og det beskedne forbrug af gødning og pesticider,  

 som en stabil beskyttelse af vandindvindingsmulighederne.
Den forventede  

 øgede skovrejsning vil således have en positiv effekt på kvaliteten af  

 grundvandet.
Om skovrejsningen også har en positiv påvirkning af kvantiteten af  

 grundvandet er usikkert.
Der formodes at være såvel en positiv effekt ved at  

 mindske og stabilisere overfladeafstrømningen, som en negativ indflydelse på  

 grund af større fordampning fra skov end fra det åbne land.
Dyre- og planteliv Skovrejsningen vil betyde, at der skabes flere levesteder til de dyr,  

 planter og andre organismer, der er tilknyttet skovene.
Endvidere vil den  

 øgede mængde skov betyde bedre spredningsmuligheder for en lang række arter i  

 landskabet.
På kort sigt vil lovforslaget ikke medføre markante ændringer i  

 arealanvendelsen i de eksisterende skove.
På længere sigt forventes det øgede  

 krav til flersidighed og justering af driften i en mere naturnær og stabil  

 retning, sammen med muligheden for udlæg af urørt skov, at give markant  

 forbedrede betingelser for dyr, planter og andre organismer knyttet til  

 skovøkosystemet.
Hensyn til friluftslivet Med det stigende skovareal vil befolkningens muligheder for rekreative  

 oplevelser stige, da adgangen til skovene er fri.
Endvidere indebærer  

 lovforslaget blandt andet tilskudsmuligheder til tiltag, der gavner  

 friluftslivet.
Samlet indebærer lovforslaget derfor forbedringer for  

 befolkningens rekreative muligheder, særligt på langt sigt.
Træressourcer På langt sigt vil den øgede skovrejsning give flere træressourcer, men  

 dette vil først for alvor blive mærkbart, når de etablerede skove er ca. 50  

 år gamle.
I de eksisterende skove forventes træressourcerne at forblive på  

 det nuværende niveau.
Lovforslaget øger mulighederne for at markedsføre træ  

 som det miljøvenlige produkt, det er.
5. Erhvervsøkonomiske konsekvenser Der forventes, som følge af lovforslaget, en samlet positiv effekt på  

 lønsum og beskæftigelse i skovbruget både på kort og på langt sigt.
Den  

 positive effekt på lønsum og beskæftigelse er kraftigst på langt sigt.
 Vurderingen af de erhvervsøkonomiske konsekvenser kan opdeles i følgende  

 tre hovedpunkter:
 1. Lovens krav til, at skovejeren parallelt med træproduktionen inddrager  

 andre hensyn i begrebet god og flersidig skovdrift, jf. § 15.
 2. Indførelse af helhedsbetragtningen, jf. § 15, stk. 1, og § 17, stk. 1.
 3. Tilskudsordningerne, jf. § 19.
Krav til god og flersidig skovdrift, jf. § 15 Der er indført et krav om, at den enkelte private skovejer parallelt med  

 træproduktionen skal tage andre hensyn (landskabelige, naturhistoriske,  

 kulturhistoriske og miljøbeskyttende hensyn samt hensyn til friluftslivet).
Varetagelse af disse hensyn kan f.eks. indebære anvendelse af økonomisk  

 inoptimale men mere stabile træarter, mere naturnær skovdrift i stedet for  

 f.eks. renafdrift, særlig miljøvenlig drift nær ferskvandsområder, særlige  

 hensyn i forbindelse med kultur- og fortidsminder og bevaring af gamle træer  

 for at øge biodiversiteten m.v.
På flertallet af skovejendomme er hensyn af  

 denne karakter allerede taget, og det er oftest økonomisk marginale arealer,  

 der er taget ud af produktionen.
Et eventuelt indtægtstab, ved at  

 produktionshensynene opgives på en mindre del af skovejendommen, vil skulle  

 afvejes i forhold til de positive effekter, der f.eks. kan følge af en øget  

 biologisk stabilitet og en øget herlighedsværdi.
 Den samlede erhvervsøkonomiske effekt af det indførte krav om, at den  

 enkelte private skovejer parallelt med træproduktionen nu skal tage de nævnte  

 øvrige hensyn, antages dog at kunne have en vis negativ effekt på lønsum og  

 beskæftigelse i skovbruget.
Etablering af urørt skov, bevaring af egekrat samt gamle driftsformer  

 vurderes ligeledes at have en negativ effekt på lønsum og beskæftigelse i  

 skovbruget, der overstiger effekten af det generelle krav om flersidig  

 skovdrift.
Men denne effekt forventes at blive neutraliseret ved betaling af  

 kompensation til skovejerne.
 Etablering af stabile bevoksninger i hedeplantager vurderes at have en  

 beskeden positiv effekt på lønsum og beskæftigelse i skovbruget.
Helhedsbetragningen, jf. § 15, stk. 1, og § 17, stk. 1 Helhedsbetragtningen indført i § 15, stk. 1, og § 17, stk. 1, sammenholdt  

 med lovforslagets § 16, stk. 1 og 3, vurderes alle på kort sigt at kunne give  

 den enkelte skovejer en likviditetsmæssig lettelse.
Der er i et vist omfang  

 lagt op til at give »naturen mere plads«, hvilket kan indebære  

 færre investeringer i intensive skovkulturer.
Dette kan eventuelt på længere  

 sigt have negative erhvervsøkonomiske konsekvenser.
Tilskudsordninger, jf. § 19 Generelt er tilskudsordningerne udtryk for en vilje fra samfundets side  

 til at betale skovejeren for at gennemføre tiltag, som er samfundsmæssigt  

 ønskelige, men som den erhvervsmæssige egeninteresse normalt ikke kan  

 motivere.
Det drejer sig dels om langsigtede forbedringer af skovenes  

 stabilitet, produktivitet og sundhed, og dels om fremme af skovenes  

 immaterielle produktion samt sikring af særlige natur-, miljø- eller  

 kulturværdier.
Disse aktiviteter er endvidere ofte likviditetsmæssigt  

 belastende.
Samfundet betaler derfor skovejeren for at få varetaget de  

 samfundsmæssige hensyn og interesser, der kan siges at ligge udover de krav,  

 der er til den enkelte skovejer om at varetage god og flersidig skovdrift.
I alt væsentligt fortsættes det hidtidige økonomiske omfang af  

 tilskudsordningerne, men især med hensyn til tilskud til skovtilplantning og  

 produktudvikling har der været betydelige uforbrugte midler.
De ændringer,  

 lovforslaget lægger op til, har til formål at sikre fuldt afløb af de afsatte  

 midler, hvorfor den samlede erhvervsøkonomiske effekt for skovbruget og  

 træindustrien på dette punkt, både på kort og langt sigt, forventes at være  

 positiv.
 Specielt ordningen om produktudvikling i skovbruget og træindustrien blev  

 gennemført med det hovedargument at sikre en langsigtet erhvervsøkonomisk  

 positiv effekt.
Hvad angår tilskud til skovtilplantning, etablering af urørt skov og  

 bevaring af egekrat samt gamle driftsformer og etablering af stabile  

 bevoksninger i hedeplantager, foreligger der fra Den Kgl.
Veterinær- og  

 Landbohøjskole, Sektion for Skovbrug, en beregning af de erhvervsøkonomiske  

 konsekvenser for skovbruget og træindustrien på både kort og langt sigt.
Det vurderes, at den samlede erhvervsøkonomiske effekt af  

 skovtilplantning, etablering af urørt skov og bevaring af egekrat samt gamle  

 driftsformer og etablering af stabile bevoksninger i hedeplantager er  

 positiv, fordi det erhvervsøkonomiske tab knyttet til disse tiltag agtes  

 kompenseret.
Den erhvervsøkonomiske konsekvensvurdering af skovlovforslaget  

 viser, at der er mulighed for at give fuld kompensation for disse  

 erhvervsøkonomiske tab.
Specielt gælder det, at tilskud til etablering af  

 stabile bevoksninger i hedeplantager i hovedsagen synes at være knyttet til  

 de likviditetsproblemer, en sådan omstilling af driftsformen medfører.
 Den positive effekt af skovlovforslaget er især bestemt af  

 skovtilplantning, hvorimod de negative erhvervsøkonomiske effekter især er  

 knyttet til etablering af urørt skov.
 Den negative erhvervsøkonomiske effekt, der antages at være knyttet til  

 det generelle krav om god og flersidig skovdrift, er et lovkrav til  

 skovejeren, som ikke kompenseres.
6. Forholdet til EU-retten Med lovforslaget sker der en videreførsel af tilskudsordninger, der er  

 indeholdt i Det Danske Skovprogram 1993-97, godkendt af EU-Kommissionen i  

 april 1994, jf.
Rådsforordning (EØF) nr. 2080/92. I forbindelse hermed vil  

 tilskudsordningerne skulle godkendes påny som en ændring af skovprogrammet.
 Tilskudsordningen vedrørende fremme af god og flersidig skovdrift  

 indeholder elementer, der søges godkendt som ændring til skovprogrammet og  

 derudover elementer, der forudsættes notificeret i henhold til EU-traktatens  

 artikel 93, stk. 3.
For så vidt angår tilskud til udlæg af urørt skov vil der blive søgt  

 medfinansiering under »LIFE« programmet, jf.
Rådsforordning (EØF)  

 nr. 1973/92.
 Tilskud til produktudvikling, tilskud til konsulentvirksomhed samt  

 opkrævning og anvendelse af produktionsafgifter skal notificeres for EU  

 kommissionen i medfør af EF traktatens artikel 93, stk. 3. Kommissionens  

 godkendelse skal foreligge før bestemmelser, der forudsætter notifikation,  

 kan træde i kraft.
Det Danske Skovprogram udløber den 15. oktober 1997. Det forventes, at der  

 derefter skal udarbejdes et nyt program for en 5-årig periode.
Det må  

 påregnes, at igangsætning af tilskudsordningerne først vil kunne finde sted  

 med virkning fra januar 1997, og at lovforslagets ændringer først for alvor  

 vil slå igennem i næste programperiode.
Bemærkninger til lovforslagets enkelte bestemmelser Til nr. 1 (Kapitel 2 om fredskovspligt, pålæggelse og ophævelse m.m.) Kapiteloverskriften er ændret, da kapitlet nu kun indeholder bestemmelser  

 om hvilke arealer, der er fredskovspligtige, og om ændringer i  

 fredskovspligtens fysiske udstrækning.
Fra den gældende lovs § 4 er  

 hovedparten af indholdet derfor flyttet til kapitel 3, der vedrører  

 anvendelsen af de fredskovspligtige arealer.
Til § 3 Fredskovspligt er en permanent binding af arealer til skovbrugsformål for  

 at sikre skov i Danmark med de deraf følgende samfundsmæssige værdier: Træ  

 til industri, byggeri, miljøvenligt brændstof, landskabelig skønhed,  

 levesteder for dyr og planter, gen-bevaring, grundvandsbeskyttelse, vind- og  

 erosionsbeskyttelse, CO2-binding og omsætning, bevaring af fortidsminder og  

 muligheder for befolkningens friluftsliv m.m.
 Det er ikke muligt at fastsætte en entydig definition af begrebet skov.  

 Der vil indgå et fagligt skøn af f.eks. bevoksningsgrad og -type ved  

 afgørelsen af, om et konkret areal er skov, eller f.eks. park, have eller  

 hede.
 Ved administration af loven har man som hovedregel hidtil karakteriseret  

 arealer som skov, hvis de var bevoksede med træer, som dannede eller inden  

 for et rimeligt tidsrum ville danne, sluttet skov af højstammede træer, og  

 hvis de som hovedregel var større end 1/2 ha og mere end 20 m brede.
 Dette er også lagt til grund ved afgørelsen af, om et areal er  

 fredskovspligtigt i henhold til den gældende § 3, som er videreført i den  

 foreslåede § 4. Der findes dog, især i bynære områder, arealer, der er mindre  

 end de ovennævnte størrelsesangivelser, som er fredskovspligtige eller bliver  

 pålagt fredskovspligt, fordi de naturligt falder ind under skovlovens formål.
 Hertil kommer, at arealer omfattet af naturbeskyttelseslovens kapitel 2  

 (lov nr. 9 af 3. januar 1992 med senere ændringer), og andre arealer uden  

 skovbevoksning, som udgør en naturlig del af skoven, vil være omfattet af  

 fredskovspligten, jf. i øvrigt §§ 15 og 16.
 Dette vil fortsat danne udgangspunkt for administration af skovloven.  

 Miljø- og energiministeren vil således også i fremtiden foretage en konkret  

 vurdering af de samlede omstændigheder, når der tages stilling til, om et  

 konkret areal er fredskovspligtigt eller kan pålægges fredskovspligt.
Til § 4 Bestemmelserne viderefører i det store og hele den gældende lovs § 3.
ad stk. 1 ad nr. 1) Bestemmelsen er uændret bortset fra en ændret nummerhenvisning.
ad nr. 2) »Matriklen« er indføjet i teksten, fordi matriklen i fremtiden  

 vil blive anvendt som hovedregister for fredskovspligtige arealer, jf.  

 bemærkningerne til § 8, stk. 4.
ad nr. 3) Bestemmelsen er uændret i forhold til den gældende lovs § 3, stk. 1, nr.  

 3.
ad nr. 4) Bestemmelsen er ændret i forhold til den gældende lovs § 3, stk. 1, nr. 4,  

 idet der kun er tale om de fredskovsplantager, som indtil for 20-30 år siden  

 blev oprettet ved Hedeselskabets medvirken.
Skove, der fremover rejses ved  

 Hedeselskabets medvirken, bliver kun fredskovspligtige, hvis de pålægges  

 fredskovspligt.
ad nr. 5-7) Bestemmelserne er uændrede i forhold til den gældende lovs § 3, stk. 1,  

 nr. 5-7.
ad nr. 8) Bestemmelsen er ændret i forhold til den gældende lovs § 3, stk. 1, nr. 8,  

 idet fredskovspligten efter bestemmelsen i lovforslaget udelukkende omfatter  

 de egekrat, der eksisterede på den gældende lovs ikrafttrædelsestidspunkt, 1.  

 juli 1989. Bestemmelsen indebærer, at egekrat, der er opstået efter 1. juli  

 1989 (f.eks. ved tilgroning af hede), ikke omfattes.
ad nr. 9) Bestemmelsen svarer til den gældende lovs § 3, stk. 3, og vedrører de  

 arealer, der indgår som en naturlig del af et fredskovspligtigt areal, jf. §  

 16.
ad stk. 2 Bestemmelsen svarer til § 3, stk. 4, i den gældende lov.
Bestemmelsen  

 sigter mod arealer, som omfattes af lovbekendtgørelse nr. 231 af 25. marts  

 1994 om jordfordeling mellem landejendomme (med senere ændringer). I henhold  

 til jordfordelingslovens § 1, stk. 1, kan jordfordeling anvendes både til at  

 opnå en bedre erhvervsmæssig udnyttelse af ejendommene og i forbindelse med  

 køb og salg af arealertil naturgenopretningsprojekter, naturpleje,  

 skovtilplantning, rekreative områder og større anlægsprojekter m.v. samt til  

 at fremskaffe erstatningsjord af hensyn til gennemførelse af sådanne  

 projekter.
 Hvis ikke-fredskovspligtige arealer i fremtiden eksproprieres til formål,  

 der ikke er skov, bliver arealerne ikke fredskovspligtige, selvom de er  

 skovbevoksede eller der etableres skov på arealerne, når der i den sammenhæng  

 er tale om en jordfordeling eller ekspropriation af afskårne arealer f.eks. i  

 forbindelse med et vejprojekt, hvor arealerne midlertidigt tilhører staten.
Midlertidigt statseje af skov forudsættes normalt at vare højst 5 år.
Hvis  

 skovbevoksede arealer tilhører staten i længere tid, bliver de  

 fredskovspligtige i overensstemmelse med hovedreglen i stk. 1, nr. 1.
 Ved ekspropriation af fredskovspligtige arealer, ophæver miljø- og  

 energiministeren fredskovspligten mod udlæg af erstatningsskov i henhold til  

 § 9, stk. 1, og § 14.
ad stk. 3 Det fremgår af den gældende lovs § 3, stk. 1, nr. 1, at skove, der  

 tilhører staten, kommunerne (herunder amtskommunerne) eller folkekirken er  

 fredskovspligtige, bortset fra skove, der erhverves som led i en  

 jordfordeling, jf. stk. 2. Det betyder, at når staten, kommunerne eller  

 folkekirken erhverver eller etablerer skov, bliver de pågældende arealer  

 fredskovspligtige.
I praksis har eksempelvis ikke alle kommuner været  

 opmærksomme på, at sådanne arealer automatisk blev fredskovspligtige.
Forslaget medfører, at offentlige myndigheder får mulighed for at sikre,  

 at arealer, hvis formål på længere sigt f.eks. er byudvidelse eller industri,  

 ikke bliver fredskovspligtige.
Fredskovspligten kan undgås, hvis der forud  

 for erhvervelse af et ikke-fredskovspligtigt skovareal eller ved offentlig  

 skovtilplantning foreligger en endeligt vedtaget lokalplan, som udlægger  

 arealet til den ønskede anden anvendelse.
 Hvis ikke-fredskovspligtige skovarealer eksproprieres til andre offentlige  

 formål, eller der etableres skov på arealer, der er eksproprieret til andre  

 offentlige formål, bliver arealerne ikke fredskovspligtige, under  

 forudsætning af, at de tages i brug til det planlagte formål.
 Går der mere end 20 år fra lokalplanens vedtagelse eller ekspropriationens  

 gennemførelse, bliver arealerne dog omfattet af § 4, stk. 1, nr. 1, og  

 fredskovspligten vil i så fald skulle ophæves efter § 9, stk. 2, hvis  

 arealerne skal tages i brug til det oprindelige formål, jf. bemærkningerne  

 til denne bestemmelse.
ad stk. 4 og 5 Bestemmelserne er identiske med § 3, stk. 2 og 5, i den gældende lov.
ad stk. 6 Formålet med den ny bestemmelse er at sikre, dels at fredskovsnoteringen  

 ajourføres, og dels, at de pågældende myndigheder er opmærksomme på  

 fredskovspligten.
Underretningsforpligtigelsen kan udbygge samarbejdet mellem  

 de øvrige myndigheder og miljø- og energiministeren, f.eks. i form af  

 overordnet rådgivning og vejledning fra statsskovdistrikterne.
Herved undgås  

 også fejltagelser om arealers retlige status.
Når arealer midlertidigt tilhører staten, jf. bemærkningerne til stk. 2,  

 indtræder underretningspligten først, når tidsfristen på 5 år er udløbet.  

 Hvis der er forløbet 20 år efter en endeligt vedtaget lokalplan eller en  

 ekspropriation, uden at arealerne er anvendt til det påtænkte formål, bliver  

 arealerne fredskovspligtige i medfør af stk. 1, nr. 1, hvis de er  

 skovbevoksede.
Underretningspligten for sådanne arealer indtræder på dette  

 tidspunkt.
Til §§ 5, 6 og 7 Bestemmelserne er indholdsmæssigt uændrede i forhold til den gældende lov.
Til § 8 ad stk. 1 Ved afgørelse af, om et areal kan pålægges fredskovspligt, tages  

 udgangspunkt i regionplanbestemmelserne, naturbeskyttelsesloven, herunder  

 navnlig kystzonebestemmelserne, den øvrige arealregulerende lovgivning,  

 f.eks. landbrugsloven, samt eventuelle servitutter, der påhviler det enkelte  

 matr.nr.
 Hvis der ikke i den forbindelse er noget til hinder for, at der kan  

 etableres skov, vurderes arealets egnethed til god og flersidig skovdrift,  

 herunder sker der en vurdering af størrelse, udformning og dyrkningsgrundlag.  

 Som en forudsætning må det oplyses, om der påhviler arealet vejbyggelinier og  

 lignende, der på et senere tidspunkt kan medføre, at en eventuel  

 skovbevoksning må fjernes.
Hidtil har der været to forskellige metoder til pålæggelse af  

 fredskovspligt. § 8 i den gældende lov forudsætter, at ejeren, efter  

 tilladelse fra miljø- og energiministeren, tinglyser fredskovspligt på  

 ejendommen.
Denne bestemmelse anvendes i den overvejende del af sagerne.  

 Efter § 9 i den gældende lov sørger skovlovsmyndigheden for, at der noteres  

 fredskovspligt i tingbogen og matriklen.
Denne bestemmelse var tænkt anvendt  

 i skovrejsningsområder, når der ydes tilskud.
Ved den foreslåede bestemmelse vil der fremover kun være en metode til  

 pålæggelse af fredskovspligt, nemlig notering i matriklen, jf. stk. 4.  

 Ministeren er ansvarlig for, at noteringen sker.
Der er tale om en  

 forenkling, idet notering i tingbogen via matriklen er en enklere proces end  

 tinglysning af en deklaration.
 Ved i fremtiden at lade matriklen være det centrale register for  

 fredskovspligtige arealer sikres det, at der eksisterer præcise oplysninger i  

 form af kort og registre, hvoraf det konkrete fredskovspligtige areal  

 fremgår, også hvor der er tale om fredskovspligt på dele af et  

 matrikelnummer.
 Kort- og Matrikelstyrelsen videregiver oplysningerne til  

 tinglysningskontorerne, så oplysningerne fortsat umiddelbart er tilgængelige  

 på ejendommens tingbogsblad, samme sted som de øvrige oplysninger, der har  

 betydning for potentielle aftaleerhververe og kreditorer.
ad stk. 2 Med denne bestemmelse lovfæstes den praksis, som har været gældende også  

 under 1935-loven.
Bestemmelsen har karakter af en oplysning til borgerne om,  

 hvilke vilkår, der normalt vil blive stillet, for pålæggelse af  

 fredskovspligt.
ad stk. 3 Bestemmelsen er en konsekvens af planlovændringen som følge af  

 Rådsdirektiv nr. 85/337/EØF af 27. juni 1985 om vurdering af visse offentlige  

 og private projekters indvirkning på miljøet (VVM-direktivet), gennemført ved  

 Miljøministeriets bekendtgørelse nr. 847 af 30. september 1994 om supplerende  

 regler i medfør af lov om planlægning (samlebekendtgørelse).
Planlovændringen betyder, at der skal udarbejdes regionplanretningslinier  

 med miljøkonsekvensvurderinger forud for tilladelse til skovrejsning over en  

 vis størrelse i områder, hvor skovrejsning i henhold til regionplanen er  

 uønsket.
Det fremgår af bekendtgørelsens bilag 1, nr. 21, at der med  

 bestemmelsen sigtes til: »Nyplantning af skov på mere end 30 ha i  

 områder, hvor skovrejsning i henhold til en endeligt vedtaget regionplan er  

 uønsket«.
 I øvrigt kræver enhver form for skovtilplantning i disse såkaldte  

 »minusområder« dispensation i henhold til bekendtgørelse nr. 552 af  

 15. august 1989, som eventuelt kan meddeles af amtsrådet, hvor særlige  

 forhold taler for det.
 Bestemmelsen supplerer bestemmelsen i § 8 hvorefter pålæggelse af  

 fredskovspligt kræver tilladelse uanset arealets størrelse.
ad stk. 4 En afgørelse om, at et areal er fredskovspligtigt, er bindende for  

 anvendelsen af arealet, uanset om afgørelsen er tinglyst.
Tinglysning af  

 fredskovspligt er en oplysning til aftaleerhververe og kreditorer om, at et  

 areal er fredskovspligtigt, ligesom det indgår med vægt i bedømmelsen af, om  

 et konkret areal er fredskovspligtigt, at fredskovspligten er tinglyst.
Som opfølgning på skovloven af 1989 blev der iværksat et landsdækkende  

 projekt (fredskovsnoteringen), hvormed man en gang for alle ville afgøre,  

 hvilke konkrete arealer der, ud fra de generelle bestemmelser i lovens § 3,  

 var fredskovspligtige.
Fredskovsnoteringen er nu gennemført eller påbegyndt i  

 over halvdelen af landets kommuner, og den forventes afsluttet i 1998.
Miljø- og energiministeren pålægges med den foreslåede bestemmelse en  

 forpligtelse til at sikre, at oplysningerne om et skovareals retlige status  

 føres ajour.
Det skal bemærkes, at pålæggelse af fredskovspligt ikke ændrer  

 det pågældende areals status i forhold til reglerne i landbrugslovgivningen.  

 Tilladelse til udstykning og ophævelse af landbrugspligt på et  

 fredskovspligtigt areal forudsætter således, at der derved etableres et  

 samlet skovareal på over 35 ha, jf. landbrugslovens § 4, stk. 2, og  

 lovbekendtgørelse nr. 769 af 24. august 1994.
Til § 9 ad stk. 1 Denne bestemmelse er identisk med den gældende lovs § 10, stk. 1.
 Med hensyn til administration af bestemmelsen bemærkes:
Ved fremsættelsen af forslaget til 1989-loven blev det påpeget, at det var  

 »hensigten at styrke adgangen til at ophæve fredskovspligten på skove,  

 der ikke opfylder nævneværdige formål«.
Det anførtes samtidig, at der  

 »i disse tilfælde normalt ikke vil blive stillet krav om  

 vederlagsareal«.
 I praksis er loven blevet administreret således, at alle de hensyn, som  

 skovloven skal varetage, indgår i vurderingen, når det afgøres, om  

 fredskovspligten kan ophæves på et konkret areal.
Eksempelvis kan en lille skov være vigtig for friluftslivet, hvis den  

 ligger i et tæt befolket område, og små skove kan have stor betydning som  

 spredningskorridorer for det vilde dyre- og planteliv.
En ansøgning om  

 ophævelse af fredskovspligt kan derfor blive afslået på denne baggrund.
Er  

 det uomgængeligt nødvendigt i en konkret situation at ophæve fredskovspligten  

 på et sådant areal, vil der, som en konsekvens af det nævnte, blive stillet  

 krav om erstatningsskov efter en konkret vurdering, jf. bemærkningerne til §  

 14.
 Omvendt er der ikke grund til at fastholde fredskovspligten på arealer,  

 som ikke er egnede til god og flersidig skovdrift, og hvor ingen af lovens  

 formål opfyldes i nævneværdigt omfang.
Den gældende lovs § 10, stk. 2, hvorefter ministeren har hjemmel til at  

 suspendere fredskovspligten med henblik på midlertidig anden anvendelse end  

 skovdrift, er foreslået ophævet.
I stedet bør fremtidige ansøgninger af denne  

 karakter behandles efter den foreslåede § 9, stk. 1, jf. § 13, og  

 tidsbegrænsningen fastsættes som vilkår for tilladelsen.
ad stk. 2 Det kan være hensigtsmæssigt for en myndighed, f.eks. en kommune, at  

 tilplante arealer, der på et senere tidspunkt ønskes anvendt til boligformål,  

 veje, industri, servicefunktioner m.v.
Herved opnår man dels, at arealerne  

 til sin tid bliver mere attraktive, fordi en del af bevoksningerne kan blive  

 stående omkring de nye bygninger, dels at kommunen eventuelt kan få indtægter  

 ved salg af træ, blandt andet når der fældes træer for at give plads til det  

 planlagte byggeri.
Hertil kommer, at arealerne kan have en rekreativ værdi,  

 indtil de overgår til kommuneplanformålet.
Bestemmelsen skal sikre, at myndigheder, som tilplanter arealer, der i en  

 kommuneplan er udlagt til andre, nærmere fastsatte, formål end skov (boliger,  

 veje, industri etc.), ikke bliver mødt med afslag på en ansøgning om  

 ophævelse af fredskovspligten, når arealerne til sin tid ønskes taget i brug  

 til det oprindeligt planlagte formål.
Ansøgningen skal behandles efter § 9,  

 stk. 2. Efter denne bestemmelse kan der ikke stilles vilkår om f.eks.  

 erstatningsskov i henhold til § 14.
 Dette følger også af § 13, idet der efter denne bestemmelse, kun kan  

 stilles vilkår for tilladelser til ophævelse af fredskovspligt, der gives  

 efter § 9, stk. 1.
 Viser det sig, at arealerne efter 20 år ikke er taget i brug til det  

 planlagte formål, er de fredskovspligtige, og ansøgning om tilladelse til  

 ophævelse skal i givet fald behandles efter § 9, stk. 1.
ad stk. 3 Bestemmelsen er en konsekvens af planlovændringen som følge af  

 Rådsdirektiv nr. 85/337/EØF af 27. juni 1985 om vurdering af visse offentlige  

 og private projekters indvirkning på miljøet (VVM-direktivet), gennemført ved  

 Miljøministeriets bekendtgørelse nr. 847 af 30. september 1994 om supplerende  

 regler i medfør af lov om planlægning (samlebekendtgørelse).
Planlovændringen betyder, at der skal udarbejdes regionplanretningslinier  

 med miljøkonsekvensvurderinger forud for tilladelse til rydning af fredskov  

 over en vis størrelse i områder, der i regionplanen er udlagt som  

 skovrejsningsområder.
Det fremgår af bekendtgørelsens bilag 1, nr. 22, at der  

 med bestemmelsen sigtes til: »Rydning af fredskov, der er ældre end 20  

 år og større end 30 ha i regionplanlagte skovrejsningsområder, og hvor der  

 ikke sker tilplantning af mindst et tilsvarende areal, med mindre den ryddede  

 skov af miljø- og energiministeren er erklæret for værende uden væsentlig  

 skovdyrkningsmæssig, biologisk, landskabelig eller rekreativ værdi.« ad stk. 4 Bestemmelsen er indføjet for at sikre, at fredskovsnoteringen ajourføres,  

 og der ikke på et senere tidspunkt bliver tvivl om et areals fredskovsmæssige  

 status, jf. i øvrigt bemærkningerne til § 8, stk. 4.
Til §§ 10 og 11 Bestemmelserne svarer til den gældende lovs §§ 11 og 12.
Til § 12 Bestemmelsen svarer til den gældende lovs § 13.
Til § 13 Bestemmelsen oplyser om miljø- og energiministerens mulighed for at  

 fastsætte vilkår for tilladelse efter § 9, stk. 1, og § 12, jf. §§ 10 og 11,  

 til ophævelse af fredskovspligt og til byggeri, anlæg og lignende på  

 fredskovspligtige arealer.
Det fremgår endvidere, at der efter denne  

 bestemmelse ikke vil kunne stilles særlige vilkår, herunder om  

 erstatningsskov, hvor ophævelse af fredskovspligt på offentlige skovarealer  

 sker efter § 9, stk. 2, med henblik på at realisere en anvendelse, der før  

 arealets tilplantning eller tilsåning er blevet fastlagt i en kommuneplan.  

 For så vidt angår vilkår om erstatningsskov henvises til bemærkningerne til §  

 14.
Til § 14 ad stk. 1 Skovlovgivningen og administrationen af denne har siden 1805 sikret, at  

 der er blevet etableret ny skov, og at den eksisterende skov ikke er blevet  

 ryddet.
Et af midlerne til sikring af dette, er den administrative praksis,  

 hvorefter der er blevet stillet krav om vederlagsareal (erstatningsskov), når  

 fredskovspligtigt areal er blevet tilladt anvendt til andet end fredskov.
Som  

 regel er der blevet krævet lagt fredskovspligt på et erstatningsskovareal,  

 der var større end det areal, hvor fredskovspligten blev opgivet.  

 Begrundelsen for dette har været, at det tager meget lang tid at etablere  

 skov med alle de dertil hørende værdier.
Denne praksis, som blev lovfæstet med Skovloven af 1989, kan selvsagt ikke  

 opfylde målsætningen om en fordobling af skovarealet.
Dette skal ske gennem  

 etablering af nye private og offentlige skove.
Kravet om erstatningsskov kan  

 imidlertid modvirke en reduktion af skovarealet, som ville forhindre  

 målsætningen i at blive opfyldt.
 Siden lovens ikrafttræden har praksis på dette område været, at når et  

 fredskovspligtigt areal skal anvendes til andet end skovdrift, skal det som  

 hovedregel påhvile ejeren, eller den som ønsker fredskovspligten ophævet,  

 f.eks. en statslig myndighed eller en kommune, at sikre, at der ikke derved  

 sker en formindskelse eller forringelse af skovarealet.
 Når fredskovspligten er blevet tilladt ophævet på baggrund af en  

 anlægslov, er der hidtil ikke blevet stillet krav om erstatningsskov  

 (vederlagsareal).
 Undtagelse fra hovedreglen er, jf. bemærkningerne til §§ 9 og 10, også  

 blevet gjort, hvis der har været tale om arealer, der har vist sig ikke at  

 være egnede til skovdrift, eller hvor der har været tale om små, isoleret  

 beliggende arealer, der ikke har haft særlig betydning for opfyldelse af  

 skovlovens formål.
 Den generelle samfundsudvikling har medført krav om  

 miljøkonsekvensvurderinger ved f.eks. anlægsarbejder, herunder linieføringer,  

 og om at etablere erstatningsbiotoper i de tilfælde, hvor anlæggene vil have  

 en negativ effekt på miljøet eller naturen, så den samlede effekt bliver så  

 neutral som muligt.
I overensstemmelse med de stigende krav til en bæredygtig udvikling på  

 skovområdet vil hovedreglen fremover være, at i alle situationer, hvor et  

 bygge- eller anlægsarbejde medfører, at fredskovspligten tillades ophævet og  

 arealet ryddes, skal der ved planlægning og budgettering tages højde for  

 udgiften til etablering af erstatningsskov.
Dette gælder også ved anlægslove,  

 jf. i øvrigt lovbekendtgørelse nr. 532 af 20. juni 1994 om offentlige veje, §  

 43, stk. 2. I forbindelse med de projekter, der medfører ophævelse af  

 fredskovspligt, vil der som oftest i forbindelse med jordfordeling kunne  

 sikres de fornødne arealer til etablering af erstatningsskov.
Er dette  

 undtagelsesvist ikke tilfældet, kan stk. 4 anvendes.
En anden mulighed, som en række kommuner har benyttet sig af, er  

 etablering af »puljearealer«.
Det er ensbetydende med, at arealerne  

 pålægges fredskovspligt, men at skoven etableres i takt med, at kommunen  

 bliver pålagt krav om erstatningsskov.
 Formålet med bestemmelsen om erstatningsskov er at sikre, at en række af  

 samfundets behov kan opfyldes, uden at skovarealet derved formindskes.
ad stk. 2 Ved afvejning af størrelsen af erstatningsskoven tages blandt andet  

 følgende forhold i betragtning:
1) længden af den periode, der forløber, før et nyt skovareal kan frembyde  

 et tilsvarende skovklima, 2) de mulige skader, som rydning af arealet vil kunne medføre for en  

 eventuel tilbageværende skov, hvis fredskovspligten kun ophæves på en del af  

 arealet og 3) det produktionspotentiale, som ved for tidlig afdrift ikke udnyttes  

 optimalt.
 Den erstatningsskov, der kræves som vilkår for ændret anvendelse af et  

 fredskovspligtigt areal eller ophævelse af fredskovspligt, vil som følge af  

 disse betragtninger normalt være større end det oprindelige areal.
Ophævelse af fredskovspligt på lange smalle arealer, f.eks. ved vejanlæg  

 eller -udvidelser og andre »strækningsanlæg«, er særlig kritisk i  

 relation til påvirkninger af den tilbageværende skov.
Dette vil afspejle sig  

 ved udmåling af erstatningsskovens størrelse.
Ligeledes vil kravene til  

 etablering af erstatningsskov være skærpede i tilfælde, hvor fredskovspligten  

 undtagelsesvis ophæves på skovarealer af meget høj værdi, f.eks. bynære  

 skove, eller skove med et stort naturindhold.
 Normalt vil kravet om erstatningsskov ikke kunne overstige den dobbelte  

 størrelse af det areal, hvor fredskovspligten ophæves, og dobbelt areal er  

 hidtil kun blevet forlangt, hvis erstatningsskovarealet i forvejen er  

 skovbevokset.
ad stk. 3 Bestemmelsen skal sikre, at de økonomiske forudsætninger for at etablere  

 erstatningsskov til erstatning for den fredskov, der opgives, er til stede.
ad stk. 4 Med bestemmelsen lovfæstes den hidtidige praksis.
Ikke alle skovejere  

 eller anlægsmyndigheder o.l., der får pålagt en forpligtelse til at etablere  

 erstatningsskov, ønsker, eller har umiddelbar mulighed for at etablere ny  

 skov på egne arealer.
Bestemmelsen åbner mulighed for, at den, som er  

 forpligtet til at udlægge erstatningsskov, kan betale sig ud af  

 forpligtelsen.
ad stk. 5 Bestemmelsen giver, som den hidtil gældende § 14, stk. 3, miljø- og  

 energiministeren mulighed for at fastsætte nærmere regler om erstatningsskov,  

 herunder at dispensere fra hovedreglen, jf. bemærkninger til stk. 1 og 2. I  

 den forbindelse vil der blandt andet blive fastsat bestemmelser om, hvornår  

 der som udgangspunkt ikke vil blive krævet erstatningsskov, og hvordan det  

 beløb, der eventuelt kan betales efter stk. 4, beregnes.
Det har hidtil været  

 praksis, at f.eks. en kommune kunne etablere et såkaldt  

 »puljeareal«, hvor pligten til at udlægge vederlagsareal blev  

 opfyldt successivt, efterhånden som kommunen i forbindelse f.eks. med  

 vejprojekter fik behov for det.
Denne mulighed vil blive fastholdt og vil  

 også kunne anvendes af statslige myndigheder.
Til nr. 2. (Kapitel 3 om anvendelse af fredskovspligtige arealer: God og  

 flersidig skovdrift) I den gældende skovlov findes de krav, der stilles til anvendelsen af  

 fredskovspligtige arealer, dels i kapitel 2 om fredskovspligt og dels i  

 kapitel 3 om god og flersidig skovdrift.
Systematisk er det hensigtsmæssigt  

 at samle bestemmelserne i et kapitel, hvilket er sket med det foreslåede  

 kapitel 3.
Til § 15 I denne bestemmelse foreslås det at samle de bestemmelser, der gælder for  

 alle fredskovspligtige arealer, uanset om de er bevoksede med skov eller ej.
ad stk. 1 I bestemmelsen stilles der krav om, at fredskovspligtige arealer skal  

 anvendes til god og flersidig skovdrift.
Bestemmelsen fastslår desuden, at tilrettelæggelse af skovdriften skal ske  

 ud fra en helhedsbetragtning, hvilket er et centralt element i sikring af en  

 bæredygtig udvikling af skovene.
Der er således ikke tale om, at alle  

 fredskovspligtige arealer skal drives med samme mål eller vægtning af de  

 forskellige hensyn.
Valg af driftsform bør afspejle arealernes potentiale og  

 historiske baggrund.
Helhedsbetragtningen indføjes i lovteksten i erkendelse af, at det i  

 praksis ikke altid er muligt at opfylde alle elementer af god og flersidig  

 skovdrift helt ned på den mindste enhed i skoven.
Helhedsbetragtningen  

 indebærer imidlertid, at alle de hensyn, som skal varetages ifølge skovloven,  

 skal inddrages i beslutningsprocessen vedrørende de fremtidige dispositioner  

 for skoven.
Helhedsbetragtningen medfører, at en skov, hvor samtlige fredskovsarealer  

 drives så de udelukkende tilgodeser et hensyn, ikke lever op til reglerne om  

 god og flersidig skovdrift.
Ensidig udnyttelse af en mindre andel af en skov  

 kan rummes under reglerne, hvis de andre hensyn tilgodeses i den øvrige del  

 af skoven.
Helhedsbetragtningen er med til at understøtte, at der skabes  

 variation i den enkelte skov.
Hvis en skov har flere ejere, gælder  

 helhedsbetragtningen for hver enkelt ejer.
Hensyn til kulturhistorie, landskab og friluftsliv er i vidt omfang  

 beskrevet i anden lovgivning og er derfor ikke specificeret nærmere i dette  

 kapitel.
Kulturhistoriske hensyn er beskrevet i naturbeskyttelseslovens §§ 12  

 - 14, hensyn til friluftslivet fremgår af naturbeskyttelseslovens kapitel 4,  

 landskabelige hensyn er beskrevet i planlovens § 6 om regionplanlægning, og  

 jagt- og vildtforvaltningslovens § 7 omhandler forbud om fældning af visse  

 træer og beskyttelse af redesteder.
ad stk. 2 Bestemmelsen definerer begrebet god og flersidig skovdrift.
Til § 16 ad stk. 1 Bestemmelsen svarer til den gældende lovs § 4, stk. 2.
Som hovedregel skal fredskovspligtige arealer holdes bevoksede med træer,  

 der danner eller vil danne en sluttet skov af højstammede træer.
Dette  

 indebærer, at der på fredskovspligtige arealer som udgangspunkt skal  

 produceres træ af høj kvalitet til industriel udnyttelse, under varetagelse  

 af de øvrige hensyn nævnt i § 15, stk. 2.
 Undtagelserne fra hovedreglen om sluttet skov af højstammede træer på  

 fredskovspligtige arealer beskrives i § 16, stk. 2-9, samt § 18.
I den sluttede skov af højstammede træer kan der f.eks. indgå arealer med  

 lysninger og busk- og kratarealer, uden at dette er i konflikt med skovlovens  

 krav.
Disse arealanvendelser vil heller ikke i fremtiden kræve dispensation,  

 såfremt de udgør en mindre andel af en bevoksning og er af en karakter, der  

 kan forenes med begrebet god og flersidig skovdrift.
Ligeledes vil der  

 lovligt kunne etableres værnskov ved f.eks. jernbane- og vejanlæg.
ad stk. 2 Bestemmelsen er uændret i forhold til den gældende lovs § 15, stk. 2. Det  

 skal dog præciseres, at reglen om, at 10 pct. af skovens areal må drives med  

 juletræer eller pyntegrønt i kort omdrift, gælder for hver enkelt skov.
Ved  

 opgørelsen af de 10 pct. medregnes hele det fredskovspligtige areal,  

 inklusive ubevoksede arealer, småbiotoper, tjenestejorder og lignende.
Hvis  

 arealgrænsen på 10 pct. overskrides kræver dette tilladelse efter § 18b.
I  

 øvrigt henvises til overgangsbestemmelserne i den gældende lovs § 46, stk. 4.
 Almindelig dyrkning af pyntegrønt i lang omdrift er umiddelbart tilladt,  

 under forudsætning af, at træerne udvikler sig til en sluttet bevoksning af  

 højstammede træer, der bevares til hugstmodenhed.
ad stk. 3 Bestemmelsen er ændret i forhold til den gældende lovs § 4, stk. 3.  

 »Utilplantede« er erstattet af »uden skovbevoksning«,  

 idet der heller ikke stilles krav om tilsåning.
Det kræver tilladelse efter §  

 18b, hvis et skovareal i øvrigt holdes uden skovbevoksning.
Bestemmelsen betyder, at arealer, der er nødvendige for skovdriften, som  

 f.eks. veje, brandbælter, skovplanteskoler og vildtagre, som hidtil kan  

 holdes uden skovbevoksning.
Tilladelse efter § 18b kan f.eks. ske for at  

 tilgodese friluftslivet ved etablering af mindre udsigtskiler, bålpladser  

 eller lignende.
Her tænkes på selvstændigt litrerede arealer, der ikke er en  

 del af en bevoksning, jf. bemærkningerne til stk. 1.
 Byggeri, etablering af anlæg eller terrænændring på fredskovspligtige  

 arealer kræver fortsat tilladelse efter § 13, jfr. § 10.
ad stk. 4 Bestemmelsen er udvidet i forhold til den gældende lovs § 4, stk. 4.  

 »Utilplantede« er erstattet af »uden skovbevoksning«,  

 idet der heller ikke stilles krav om tilsåning.
Endvidere er det foreslået,  

 at fredskovspligtige arealer kan holdes uden skovbevoksning, hvis det  

 bestemmes i en fredning efter lov om bygningsfredning (lovbekendtgørelse nr.  

 81 af 2. oktober 1986). Denne lov har til formål at værne om landets ældre  

 bygninger og deres umiddelbare omgivelser i det omfang, omgivelserne er en  

 del af den samlede beskyttelsesværdige helhed.
De fleste af Boligministeriet,  

 Slots- og Ejendomsstyrelsens slotshaver er pålagt fredskovspligt.
Der er  

 imidlertid tale om kulturhistoriske anlæg, hvor det fredskovspligtige areal  

 indgår med hovedvægt på æstetiske og rekreative hensyn.
ad stk. 5 Bestemmelsen er uændret i forhold til den gældende lovs § 17, stk. 4,  

 bortset fra, at der er tale om en konsekvensrettelse på baggrund af  

 naturbeskyttelsesloven.
ad stk. 6 Bestemmelsen er omformuleret i forhold til den gældende lovs § 17, stk. 3.  

 Bestemmelsen er koordineret med naturbeskyttelsesloven og medtager nu ferske  

 enge og overdrev.
Det præciseres, at naturtyperne, uanset størrelse, ikke må  

 ændres.
Dette forhindrer ikke plejetiltag eller normal vedligeholdelse i h.t.  

 vandløbslovgivningen.
ad stk. 7 Bestemmelsen er uændret i forhold til den gældende lovs § 17, stk. 1.  

 Bestemmelsen omfatter kun de ydre skovbryn.
Det præciseres, at ydre skovbryn af løvtræer og buske skal forynges ved  

 selvforyngelse, stedvis stævning eller gruppevis hugst med efterfølgende  

 indplantning for at sikre en høj grad af stabilitet i skovbrynet.
Renafdrift  

 eller egentlig rydning af ydre skovbryn af løvtræer og buske kan kun ske ved  

 tilladelse efter § 18b.
 Herved sikres det, at de ydre skovbryns funktion som lægiver for  

 bagvedliggende bevoksninger bevares, og at skovbrynenes værdifulde  

 landskabelige, naturhistoriske, kulturhistoriske og miljøbeskyttende  

 funktioner samt betydning for friluftslivet understøttes.
Driften af de ydre skovbryn må tilpasses de lokale vækstbetingelser samt  

 den enkelte skovs størrelse.
I mange skove, især nåleskove på mager jord, har  

 indre skovbryn af løvtræ (f.eks. langs med brandbælter, vildtagre, lysninger  

 m.m.) en stor betydning for skovens sundhed, stabilitet og biologiske  

 mangfoldighed.
Indre skovbryn er derfor værdifulde at bevare, men de er ikke  

 omfattet af bestemmelsen.
Bredden af skovbryn må tilpasses de lokale vækstbetingelser og graden af  

 eksponering.
Især mod vest og nord kan der være behov for brede skovbryn.  

 Faste bredder på skovbryn angives ikke, da det kan bidrage til en unødig  

 ensretning af det danske landskab.
For de særlige ydre skovbryn, der samtidig har en rolle som  

 »værnskov« f.eks. for jernbaner eller veje, gælder, at hensynet til  

 sikkerheden kan tilsige en særlig drift.
Det er hensigten, at de nærmere  

 retningslinier for disse arealer skal aftales mellem Miljø- og  

 Energiministeriet og Trafikministeriet.
ad stk. 8 Den første del af bestemmelsen (egekrat skal bevares) er uændret i forhold  

 til den gældende lovs § 17, stk. 2. Ved administrationen af den gældende  

 bestemmelse er det lagt til grund, at egekrat er karakteriseret ved at have  

 kratpræg.
Kratpræget kan f.eks. bestå i, at træerne er mere lavstammede,  

 krogede eller flerstammede i forhold til, hvad der er normalt for plantede  

 bevoksninger.
Efter gældende lov må skovejere ikke aktivt gennemføre en  

 skovbehandling, der fremskynder egekrattets ændring til egeskov.
Hvis bevoksningen mister sit kratpræg, og f.eks. vokser op til egeskov, er  

 der i henhold til gældende lov ikke længere tale om egekrat i lovmæssig  

 forstand.
Bevoksningen er herefter omfattet af de almindelige bestemmelser  

 for fredskovspligtige arealer og kan ved hugstmodenhed erstattes med andre  

 træarter.
Sådanne konverteringer forekommer, selvom der ikke er indlysende  

 økonomiske eller miljømæssige fordele forbundet hermed.
Bestemmelsen i den gældende lov har ikke betydet en arealmæssig binding af  

 de eksisterende egekrat.
Der har heller ikke været en lovmæssig forpligtelse  

 til aktivt at bevare et areal som egekrat ved f.eks. stævnings- eller  

 plukhugstdrift.
Den gældende lovs bestemmelse om, at egekrat skal bevares, videreføres med  

 de samme lovmæssige forpligtelser som hidtil.
Ved administrationen af den  

 gældende lov er det lagt til grund, at egekrat ikke må konverteres til andre  

 bevoksningstyper, f.eks. ved at foretage plantning eller anvende gødning  

 eller pesticider, der kan skade den flora og fauna, der er karakteristisk for  

 egekrat.
Til den gældende bestemmelse føjes, at ministeren gennemfører en  

 registrering af bevaringsværdige egekrat.
Intentionen med tilføjelsen er at  

 sikre, at bevaringsværdige egekrat ikke konverteres til andre træarter i de  

 situationer, hvor bevoksningen ikke længere er omfattet af lovens generelle  

 beskyttelse af egekrat, og at en del af de bevaringsværdige egekrat aktivt,  

 ved pleje, bevares som krat.
Bevaringen forventes især at ske i form af  

 konkret aftale, eller alternativt f.eks. ved rejsning af fredningssag efter  

 naturbeskyttelsesloven.
De nærmere retningslinier for registreringen af de bevaringsværdige  

 egekrat, herunder hvilke kriterier, der skal ligge til grund, forelægges  

 Skovrådet.
Den endelige fastlæggelse af kriterier vil tage udgangspunkt i  

 følgende generelle kriterier for bevaringsværdige egekrat:
- større end 0,5 ha - helt overvejende stedlige, selvsåede træarter og -racer - beliggenhed i Jylland på især mager jordbund - dominans af eg, men gerne væsentlig andel af asp, lind m.m.
 - præges af, at være eller have været udsat for påvirkning i form af  

 græsning, stævning og/eller opvækst under særlig frost- eller vindpåvirkede  

 forhold.
 Kriterierne indebærer, at bevaringsværdige egekrat både kan være  

 bevoksninger af eg med kratpræg og bevoksninger af eg uden kratpræg.
De bevaringsværdige egekrat udgør en enestående naturressource og har stor  

 betydning set ud fra en genetisk, botanisk, kulturhistorisk og landskabelig  

 synsvinkel.
Bevarelsen falder i tråd med de internationale bestræbelser for  

 at bevare oprindelige skove.
Ifølge naturskovsstrategien fra 1994 er der ca. 4.000 ha egekrat i  

 Danmark, overvejende i Midt- og Vestjylland.
En del er ejet af staten.
De  

 statslige egekrat er sikret i forbindelse med driftsplanlægningen.
Registrering af de bevaringsværdige egekrat vil blive iværksat efter  

 lovens vedtagelse og forventes afsluttet i løbet af ca. 3 år.
Registreringen  

 vil tage udgangspunkt i eksisterende data- og kildegrundlag.
 Registreringen skal tilvejebringe det nødvendige grundlag for lovens  

 administration og være tilstrækkelig detaljeret til at:
- den naturvidenskabelige og kulturhistoriske værdi kan vurderes - den aktuelle tilstand og den potentielle risiko for ændring kan vurderes - lokaliteterne kan prioriteres - forslag til fremtidig drift kan udarbejdes.
Registreringen vil danne grundlag for indgåelse af konkrete aftaler for at  

 sikre de bevaringsværdige egekrat.
I hvert enkelt tilfælde vil det være  

 nødvendigt at tage stilling til, hvordan det bevaringsværdige egekrat bedst  

 kan bevares.
Bevaringen kan f.eks. ske i form af en aftale om, at foryngelse  

 kun må ske med eg fra samme bevoksning (f.eks. ved stævning eller  

 selvforyngelse), eventuelt kombineret med en plejeaftale (f.eks. stævning,  

 græsning eller plukhugst) eller aftale om urørt skov.
Aftalerne vil blive  

 tinglyst.
Ud fra en konkret vurdering af aftalens økonomiske betydning for ejeren  

 kan der, når det er relevant, udbetales en kompensation for træartsbindingen.  

 Størrelsen af kompensationen afhænger blandt andet af boniteten og størrelsen  

 af træerne på arealet.
Der kan også forekomme, boniteter og arealer, hvor  

 kompensation ikke er relevant.
Dansk Skovforening har foreslået op til 8.000  

 kr./ha som kompensation for, at egekrat skal fastholdes som eg og forynges  

 med eg fra samme bevoksning.
Herudover kan der blive tale om tilskud til  

 skovpleje.
Retningslinier for tilskuds- og kompensationssatser forelægges for  

 Skovrådet.
 Efter lovens § 19, stk. 1, nr. 1, kan der ydes tilskud til pleje af  

 egekrat.
ad stk. 9 Bestemmelsen er ny og skal understøtte, at stævningsskov kan drives efter  

 de gamle driftsformer.
Skovtypen kan være bevaringsværdig i henhold til  

 naturskovsstrategien.
Stævningsdrift (også kaldet lav- og mellemskovsdrift)  

 er kendt fra det gamle danske bondeskovbrug, men er også kendt fra resten af  

 Europa.
Bestemmelsen retter sig navnlig mod de skovarealer, hvor spor af  

 stævningsdrift stadig kan konstateres, eller hvor der er mulighed for, at  

 rester af den flora og fauna, der er karakteristisk ved netop denne  

 driftsform, stadig findes.
At et areal har været stævningsskov ses især på  

 træernes basis, hvor den gamle, ofte hule stub endnu står, samt ved at  

 træerne ofte er flerstammede.
Stævningsdrift betyder, at skovarealet drives i kort omdrift, med  

 træarter, der egner sig til at skyde fra stubben og/eller rødderne.
Det er  

 typisk hassel, rødel, ask og eg, men også andre arter kan der være lokal  

 tradition for at stævne.
Alt efter formål blev skuddene tyndet og endeligt  

 afdrevet efter 15-20 år, når de havde nået arms- eller benstykkelse.
Der har  

 ofte været overstandere på arealet, og arealet kan have været drevet i  

 kombination med kreaturgræsning, jf. bemærkningerne til § 16, stk. 10.
Egekrat og bøgepur kan være eksempler på stævningsskove.
Egekrat findes  

 hovedsagelig i Midt- og Vestjylland, og bøgepur findes blandt andet i de  

 nordøstjydske skove.
Der er tale om natur- og/eller kulturbetingede krat af  

 eg og bøg.
Ellesumpe er en anden værdifuld type stævningsskove, der findes på  

 fugtige eller oversvømmede arealer.
Stævningsskovene har med den relativt lysåbne skov, hvor de afdrevne  

 arealer har skiftet rundt i skoven, et helt særligt dyre- og planteliv.  

 Ligeledes har jordbunden under de gamle stævningsskove oftest aldrig været  

 udsat for jordbearbejdning.
De enkelte træer i stævningsskoven kan, som det  

 kendes fra egekrat, have en betydelig alder som individer, selv om den  

 nystævnede skov ser ung ud.
De kan derfor ofte betragtes som de gamle skoves  

 efterkommere.
 Efter lovens § 19, stk. 1, nr. 1, kan der ydes tilskud til drift af  

 stævningsskov.
ad stk. 10 Bestemmelsen svarer til gældende lovs § 17, stk. 5, bortset fra at  

 »træbevoksede arealer« er ændret til »skovbevoksede  

 arealer«.
Hensigten med bestemmelsen er fortsat, at dyrehold som hovedregel ikke må  

 finde sted på skovbevoksede arealer i fredskov.
Eventuel tilladelse efter §  

 18b til at fravige bestemmelsen om dyrehold kan gives, hvis der foreligger en  

 rimelig begrundelse, der er forenelig med god og flersidig skovdrift, og hvis  

 dyrene ikke forventes at volde skade på skoven.
Karakteristisk for græsningsskovene er en lyskrævende bundflora, og en rig  

 insektfauna tilkyttet dels urtefloraen, dels de store, gamle træer.
Skovtypen  

 kan være bevaringsværdig i henhold til naturskovsstrategien.
Mange egekrat,  

 bøgepur og stævningsskove har i øvrigt været drevet i kombination med  

 græsning.
Tilladelse til dyrehold vil navnlig blive givet til skovarealer, hvor spor  

 af græsningsskoven stadig kan konstateres, eller hvor der er mulighed for, at  

 rester af den flora og fauna, der er karakteristisk ved netop denne  

 driftsform, stadig findes.
Sporene kan være enkelte, markante, gamle træer  

 med lav krone eller bidtolerante pionertræarter som tjørn og ene.
Også  

 historiske kort, beretninger, stednavne m.m. kan indikere, at skoven engang  

 har været græsningsskov.
 Dyrehold kan tillades af natur- eller kulturhistoriske grunde:
- F.eks. vil dyrehold kunne tillades, hvor dyrene er afgørende for  

 introduktion eller fortsættelse af en bevaringsværdig, gammel driftsform.
Ved  

 tilladelse lægges der vægt på, at det er driftsformen og den naturtype den  

 afstedkommer, der er målet, og ikke opdrættet af dyr.
- Græsning med kreaturer har tidligere været vidt udbredt i de danske  

 skove.
Driftsformen skabte en lysåben skov med spredtstående træer, hvor græs  

 og urter på skovbunden havde gode vilkår.
Ny træopvækst havde hårde  

 betingelser, hvorved foryngelse af skoven forudsatte hegning.
 Tilladelse til dyrehold kan også gives af skovdyrkningsmæssige grunde:
 - Bevoksningsforyngelse ved hjælp af svin, der roder i jordbunden, kan  

 have en såvel skovdyrkningsmæssig som kulturhistorisk værdi.
 - Græsning som miljøvenlig bekæmpelse af uønsket vegetation i  

 nåletrækulturer af f.eks. nordmannsgran kan også være en gavnlig anvendelse  

 af dyr i skoven.
 Anvendelse af dyr i skov- eller naturpleje forudsætter endvidere, at der  

 er indhentet nødvendig veterinær godkendelse og truffet de nødvendige  

 forholdsregler omkring hegning m.v.
 Hjortefarme er ikke forenelig med god og flersidig skovdrift og kræver  

 derfor tilladelse efter § 9, stk. 1 (ophævelse af fredskovspligt).  

 Bekendtgørelse nr. 591 af 9. juli 1993 om opdræt af hjortedyr indeholder  

 bestemmelser for erhvervsmæssigt opdræt af hjortedyr (hjortefarme). En  

 indhegning af hjortedyr kan undtages fra reglerne i bekendtgørelsen, såfremt  

 en række betingelser er opfyldt (dyrehave), men kræver fortsat tilladelse  

 efter skovloven.
 Efter lovens § 19, stk. 1, nr. 1 kan der ydes tilskud til etablering af  

 blandt andet græsningsskov.
ad stk. 11 Den foreslåede bestemmelse omfatter fortsat tilfældig, uorganiseret  

 hensmiden af overflødige genstande, og den er enslydende med den gældende  

 lovs § 17, stk. 6, bortset fra, at »henkastes« er ændret til  

 »anbringes«.
Dette er sket for at tydeliggøre, at skovene ikke skal  

 tjene til at aftage f.eks. byggeaffald eller restprodukter fra forskellig  

 industrivirksomhed, og for at forhindre, at visse former for affald ikke  

 omfattes af enten § 10 eller § 16, stk. 11 i forslaget.
 Etablering af egentlige lossepladser, affaldsdepoter og lignende kræver  

 dispensation fra den gældende lovs § 11, som er gentaget uændret i  

 lovforslagets § 10. Disse bestemmelser administreres restriktivt og skal  

 sammenholdes med bestemmelserne i miljølovgivningen.
Der er fortsat mulighed for at anvende byggeaffald og lignende i  

 forbindelse med anlæg af skovveje, under forudsætning af, at materialet  

 opfylder betingelserne i Miljøstyrelsens cirkulæreskrivelser af 15. juli 1985  

 og 27. marts 1990 til samtlige kommunalbestyrelser og amtsråd.
Her er der  

 tale om terrænændring eller anlæg, som er nødvendige for skovdriften, jf. §  

 10. Etablering af et vejanlæg, der ikke er nødvendigt for skovens drift, vil  

 fortsat kræve dispensation fra skovloven.
 Også i forbindelse med vedligeholdelse af skovveje kan der anvendes  

 byggeaffald og lignende under de samme miljømæssige betingelser som nævnt  

 vedrørende anlæg.
Der er ikke i miljølovgivningen angivet specifikke krav til i hvilke  

 lagtykkelser byggeaffald og lignende må anvendes.
Det forudsættes, at der  

 ikke må udlægges materialer i tykkere lag, end hvis der havde være anvendt  

 primære råmaterialer.
Hvis materialerne udlægges i større lagtykkelser, kan  

 der være tale om »maskeret« deponering.
Til § 17 I denne bestemmelse samles de bestemmelser, der gælder for skovbevoksede  

 arealer i fredskov.
ad stk. 1 Bestemmelsen er en præcisering af den gældende lovs § 15, stk. 1, nr. 7  

 hvoraf det af bemærkningerne fremgår, at der med bestemmelsen tænkes på de  

 produktionsmæssige, økologiske og miljømæssige forhold ved skovdyrkningen.  

 Bestemmelsen præciserer, at god og flersidig skovdrift skal praktiseres under  

 hensyntagen til såvel dyrknings- som naturgrundlaget, træproduktionen, den  

 biologiske mangfoldighed og det omgivende miljø.
Den skovbrugsfaglige viden danner grundlag for de krav og rammer, der kan  

 stilles til driften af en skov.
Afvejningen af de forskellige hensyn skal ske  

 ud fra en helhedsbetragtning, hvilket giver skovejeren en valgfrihed med  

 hensyn til driften af skoven indenfor lovens rammer.
Den til enhver tid  

 eksisterende skovbrugsfaglige viden danner grundlag for valg af  

 dyrkningsmetoder f.eks. renafdrift, gødskning, pesticidanvendelse m.v.
Alle indgreb i skoven (f.eks. hugst, plantning, tynding) påvirker de  

 fremtidige dyrkningsmuligheder og skovens naturindhold, ofte langt ud i  

 fremtiden.
Et indgreb, der på langt sigt vil forbedre dyrknings- og  

 naturgrundlaget, kan derfor godt retfærdiggøre en midlertidig forringelse,  

 set ud fra en helhedsbetragtning.
En kortvarig, begrænset forringelse af  

 dyrknings- og naturgrundlaget kræver således ikke tilladelse efter skovlovens  

 § 18b.
Hvis der sker en betydelig eller langvarig forringelse af  

 træproduktionen, det omgivende miljø, dyrknings- eller naturgrundlaget, skal  

 der søges tilladelse efter skovlovens § 18b.
Ved dyrkningsgrundlaget forstås de økologiske rammebetingelser for  

 skovdyrkningen, herunder skovklimaet, jordbundens næringsstofpulje og  

 -kredsløb.
Et velfungerende dyrkningsgrundlag afhænger endvidere af  

 tilstedeværelsen af en mængde forskellige organismer (nedbrydende organismer,  

 mykorrhizasvampe m.v.). At dyrkningsgrundlaget skal vedligeholdes eller  

 forbedres kan blandt andet indebære:
1) at heltræudnyttelse og fjernelse af kvas under visse forhold må  

 undlades, 2) at renafdrift under visse omstændigheder må undgås for at undgå tab af  

 næringsstoffer og ødelæggelse af et veletableret skovklima.
Ved naturgrundlaget forstås rammebetingelserne for eksistensen af levende  

 organismer i skoven.
Ved biologisk mangfoldighed forstås variationen af  

 levende organismer, herunder variationen i og mellem økosystemer og  

 mangfoldigheden indenfor og imellem arter.
Naturgrundlaget, og dermed den  

 biologiske mangfoldighed i skoven påvirkes af skovdriften (f.eks.  

 træartsvalg, hugst, tynding, afvanding, gødskning, pesticidanvendelse,  

 bevoksningens struktur og den biologiske vedvarighed i skovdriften).  

 Biologiske nøgleelementer fra naturlige skovøkosystemer, f.eks. vådområder,  

 gamle/døende træer og dødt ved på skovbunden, udgør vigtige levesteder for en  

 mængde skovtilknyttede organismer.
Naturgrundlaget kan blandt andet  

 vedligeholdes eller forbedres ved:
1) at integrere biologiske nøgleelementer i skovdriften, f.eks. ved at  

 efterlade en passende mængde dødt ved på skovbunden, 2) at opbygge og sikre den biologiske vedvarighed ved driftsformer, der  

 sikrer et lukket skovklima over længere tidsrum (f.eks. plukhugst, gruppevis  

 foryngelse, nordrandsforyngelse eller skærmforyngelse), 3) at bevare og genskabe variation, vådområder og randzoner i skoven  

 (f.eks. omkring lysninger og langs vandløb) for målrettet at øge områdets  

 biologiske mangfoldighed.
Ved det omgivende miljø forstås skovbevoksningens omgivelser: jord, vand  

 og luft.
Skovdriften skal på baggrund af den skovbrugsfaglige viden  

 tilrettelægges, så den ikke påvirker kvaliteten af f.eks. grundvand eller  

 vandløb negativt.
Negativ påvirkning af miljøet kan f.eks. forekomme:
1) som følge af renafdrift, ved udvaskning af næringsstoffer til grund-  

 eller afstrømningsvand, 2) som følge af pesticidanvendelse, ved nedsivning til grundvand eller  

 udsivning til søer og vandløb, 3) som følge af gødskning eller jordbearbejdning og deraf følgende  

 udvaskning af næringsstoffer til omgivelserne.
 Skovdriften kan samtidig have en række positive miljøeffekter f.eks.  

 binding af kuldioxid i vedmasse og skovbund, sikring af rent grundvand, samt  

 et positivt bidrag til landskabernes økologiske funktioner.
ad stk. 2 Bestemmelsen er en udvidelse af den gældende lovs § 15, stk. 1, 2. pkt.,  

 der beskrev principperne for god skovdrift.
Den foreslåede bestemmelse  

 beskriver principper for god og flersidig skovdrift, hvad angår skovbevoksede  

 arealer.
ad nr. 1) Bestemmelsen svarer til den gældende lovs § 15, stk. 1, nr. 1, dog med den  

 præcisering, at også tilsåning skal foretages med egnet frømateriale.  

 Udgangspunktet er, at fredskovspligtige arealer skal være bevoksede med  

 træer.
Ud fra en konkret vurdering, herunder ved en fredning, kan arealer  

 tillades friholdt for bevoksning eller eventuelt henlægges til tilgroning i  

 fri succession, når særlige forhold taler for det, jf. § 16, stk. 3-6, og §  

 18.
ad nr. 2) Bestemmelsen er uændret i forhold til den gældende lovs § 15, stk. 1, nr.  

 2.
ad nr. 3) Bestemmelsen er udvidet i forhold til den gældende lovs § 15, stk. 1, nr.  

 3, idet der tages højde for at andre tiltag end tynding kan være  

 hensigtsmæssige for at sikre bevoksningens sundhed, produktion og stabilitet.  

 Udvidelsen skal blandt andet sikre mulighederne for naturnær drift, f.eks. i  

 fleretagerede blandingsbevoksninger baseret på plukhugstlignende principper  

 eller gruppevis foryngelse.
Dyrkningstiltagene skal være tilpasset den valgte  

 driftsform.
I fleretagerede blandingsbevoksninger kan det f.eks. være  

 relevant, gennem tyndingsindgreb, at justere træartssammensætning og/eller  

 diameterklassefordeling.
Af hensyn til skovens sundhed skal salgsprodukter  

 fjernes snarest, specielt hvor der er fare for opformering af f.eks.  

 skadelige insekter, som det især kendes i nåletræ.
ad nr. 4) Bestemmelsen er ændret i forhold til den gældende lovs § 15, stk. 1, nr.  

 4. Der tages højde for, at hugstmodenhedskriteriet gælder på enkelttræniveau  

 (måldiameterhugst) ved uensaldrende eller fleretagerede  

 skovdyrkningssystemer, baseret på plukhugstlignende principper eller  

 gruppevis foryngelse.
Derved er bestemmelsen ikke til hinder for  

 tyndingsindgreb og lignende i fleretageret skov.
Hovedreglen er, at en  

 bevoksning skal bevares til hugstmodenhed, og at vedmassen i f.eks.  

 fleretagerede blandingsbevoksninger ikke må udhules ved stærk hugst fra  

 toppen.
Foryngelseshugst i form af skærmstilling, der har til formål at  

 fremme den langsigtede stabilitet, kan foretages før hugstmodenhed i  

 situationer, hvor bevoksningen er sund og ikke står udsat.
ad nr. 5) Bestemmelsen er uændret i forhold til den gældende lovs § 15, stk. 1, nr.  

 5.
ad nr. 6) Bestemmelsen er ændret i forhold til gældende lovs § 15, nr. 6, idet denne  

 er indarbejdet i bemærkningerne til nr. 3. Indholdet af bestemmelsen er ny og  

 skal fremme den biologiske mangfoldighed i skoven, ved at sikre mulighed for,  

 at gamle træer og dødt ved i passende omfang kan efterlades til naturlig  

 nedbrydning og som levesteder for dyr og planter.
Bestemmelsen sigter især på  

 gamle træer og dødt ved af de naturligt hjemmehørende træarter, der generelt  

 rummer flere levesteder for planter og dyr end de indførte træarter.
Til § 18 ad stk. 1 Bestemmelsen, der er ny i forhold til den gældende lov, giver mulighed for  

 at aftale en arealbinding, der er mere vidtgående end den generelle  

 fredskovspligt.
Ved aftalen sikres, at arealet ud i al fremtid friholdes for  

 kulturindgreb.
Aftalen medfører, at der gives tilladelse til at afvige lovens  

 generelle krav til fredskovspligtige arealer.
Tinglysning af aftalen sker for at sikre underretning af fremtidige  

 erhververe af arealet.
Derudover skal tinglysningen sikre kontinuitet langt  

 ud i fremtiden.
Kontinuitet er nødvendig for at opnå de strukturer og den  

 naturlige dynamik i skoven, som er formålet med udlægningerne.
 Forud for en aftale om udlæg af urørt skov, foretager miljø- og  

 energiministeren en konkret vurdering af arealets egnethed til formålet:
- Arealet skal som helhed have et stort potentiale i biologisk henseende  

 ved aftalens indgåelse.
Skovens struktur og dens indhold af biologiske  

 nøgleelementer som naturlige vådområder, gamle og døde træer samt en bred  

 sammensætning af træ- og buskarter tillægges stor vægt.
- Arealets forhistorie betyder meget i vurderingen af dets egnethed.
Her  

 tænkes f.eks. på skovens og de enkelte træarters kontinuitet på arealet samt  

 intensiteten af den hidtidige drift.
 - Arealets størrelse og form indgår også i vurderingen, og det kan således  

 blive aktuelt at inddrage arealer, som isoleret set ikke er specielt  

 velegnede som urørt skov, men får værdi på længere sigt ved at indgå i en  

 større sammenhæng.
- I særlige tilfælde kan udlægges arealer uden skovbevoksning til fri  

 succession.
Arealer til fri succes-sion bør som hovedregel kun være en mindre  

 del af en samlet aftale, der tillige omfatter skovbevoksede arealer.
- Forholdene på naboarealerne har betydning for de ydre påvirkninger af  

 den urørte skov.
F.eks. kan umiddelbar nærhed til andre natur- og skovområder  

 i ekstensiv drift tale for en udpegning til urørt skov.
De enkelte arealer indgår i en samlet vurdering, idet det tilstræbes at  

 opnå en passende mængde urørt skov med optimal geografisk fordeling og af så  

 god kvalitet som muligt.
Arealets nationale eller internationale betydning  

 for enkelte arter og for habitater tages også i betragtning.
 Såfremt et skovareal opfylder betingelserne for at blive udlagt som urørt  

 skov, kan der ved indgåelse af en aftale ydes tilskud efter § 19, stk. 1, nr.  

 2.
 Arealer, der har et særligt biologisk indhold eller er af stor national  

 eller international betydning, kan tillige sikres gennem fredning eller  

 statsligt opkøb.
ad stk. 2 Bestemmelsen er uændret i forhold til den gældende lovs § 16, stk. 1.
Til § 18a Med bestemmelsen oplyses, at aftaler om urørt skov eller bevarelse af  

 enkelttræer efter § 18 vil blive tinglyst på ejendommen.
Tinglysningen sker  

 for at gøre aftaleerhververe og kreditorer opmærksomme på den særlige status  

 for disse arealer.
Herved sikres konsekvens og kontinuitet i arealernes  

 anvendelse.
Bestemmelsen vil også få betydning for beskatning af erstatning  

 ydet for udlæg af urørt skov.
Bestemmelsens 2. pkt. svarer til den gældende  

 lovs § 16, stk. 2, idet den ny bestemmelse dog også er omfattet af § 18, stk.  

 1.
Til § 18b I § 16 er anført de bestemmelser, der gælder for samtlige  

 fredskovspligtige arealer, medens § 17 indeholder de regler, der gælder for  

 de skovbevoksede arealer.
Med bestemmelsen i § 18b gives miljø- og  

 energiministeren hjemmel til at tillade fravigelse af hovedparten af disse  

 regler efter ansøgning fra skovejeren, når særlige grunde taler for det.
Der  

 er ikke hjemmel til at dispensere fra reglerne i § 16, stk. 4 og 5, og i  

 praksis vil der som hovedregel ikke blive givet dispensation fra § 16, stk.  

 11.
Til § 18c Efter den foreslåede bestemmelse bemyndiges miljø- og energiministeren til  

 at fastsætte nærmere regler for administrationen af bestemmelserne om god og  

 flersidig skovdrift ved bekendtgørelse.
Der er stor variation i dyrknings- og naturgrundlaget fra egn til egn, og  

 skovejeren kan i vid udstrækning på baggrund af den eksisterende  

 skovbrugsfaglige viden vælge driftsformen for sine fredskovspligtige arealer  

 inden for lovens rammer.
Det er derfor vanskeligt udtømmende at definere  

 reglerne om god og flersidig skovdrift i lovteksten.
Med bestemmelsen åbnes mulighed for, at ministeren ved bekendtgørelser kan  

 foretage yderligere præciseringer af begrebet god og flersidig skovdrift.
Det  

 kan vise sig, at f.eks. ny viden kan betinge ændringer i den generelle  

 skovdyrkningspraksis, og at sådanne ændringer finder generel tilslutning hos  

 de myndigheder og organisationer, der er repræsenteret i Skovrådet.
 Eksempelvis kan der opstå behov for yderligere præcisering ved  

 retningslinier for:
- anvendelsen af fredskovspligtige arealer ud fra en helhedsbetragtning (§  

 15, stk. 1), - driften af juletræer og pyntegrønt (§ 16, stk. 2), - driften af skovbryn (§ 16, stk. 7), - dyrehold (§ 16, stk. 10) og - fortolkningen af begrebet god og flersidig skovdrift, herunder  

 dyrkningsgrundlag, naturgrundlag og det omgivende miljø (§ 17, stk. 1, og 2) Bestemmelsen tænkes endvidere anvendt til at fastsætte generelle  

 retningslinier for, hvornår der kan forventes tilladelse efter lovens § 18b,  

 f.eks. til ubevoksede arealer, naturlig succession, gamle driftsformer og  

 urørt skov med henblik på at fremme god og flersidig skovdrift.
 Bestemmelsen kan også anvendes til at fastsætte kriterier for udvælgelse  

 af bevaringsværdige egekrat m.m.
 Af hensyn til retssikkerheden bør sådanne retningslinier fastsættes ved  

 bekendtgørelser, der har været i offentlig høring.
 Endvidere forudsættes det, at der foreligger en indstilling om  

 bekendtgørelsen fra Skovrådet til ministeren, jfr. § 42. For § 15 og § 17,  

 stk. 1, gælder, at der bør foreligge en enig indstilling fra Skovrådet.
Til nr. 3 (Kapitel 4 om fremme af god og flersidig skovdrift) Til § 19 På baggrund af resultaterne fra den seneste skovtælling fra 1990  

 præsenteres indledningvis en række karakteristiske hovedtræk vedrørende de  

 danske skove og deres struktur.
Det skovbevoksede areal er på i alt ca. 417.000 ha.
Omkring 65 pct. af det  

 skovbevoksede areal er bevokset med nåletræ. Heraf findes 81 pct. i Jylland.  

 Løvtræet tegner sig for 35 pct., hvoraf 57 pct. findes på Øerne.
Bøgen er den  

 mest udbredte løvtræart og udgør omkring 50 pct. af løvtræarealet, mens  

 rødgran dominerer nåletræarealet, ligeledes med omkring 50 pct.
Baggrunden for at indføre en støtteordning til fremme af løvskov var, at  

 løvskovsarealet i Danmark siden ca. 1930 har været i tilbagegang.
Der  

 redegøres nærmere herfor i bemærkningerne til §§ 19 og 20 i gældende lov.
Her  

 er endvidere beskrevet løvskovens betydning for den fremtidige produktion af  

 træ og træprodukter, herunder for selvforsyning og beskæftigelse samt  

 løvskovens betydning for friluftslivet og for naturgrundlaget.
Under den eksisterende ordning i skovloven til fremme af løvskov i  

 eksisterende skove er der i årene 1990-95 givet tilsagn om tilskud for 94  

 mio. kr.
Dette svarer til et løvskovareal på ca. 6.200 ha.
Indtil videre er  

 udbetalt 35 mio. kr. til iværksatte projekter.
Godt 45 pct. af det danske skovareal er privatejet.
Herudover er den  

 offentlige sektor, som i skovtællingen i 1990 dækker Skov- og Naturstyrelsen,  

 amter og kommuner, præsteembeder samt staten i øvrigt, en stor ejergruppe der  

 tilsammen dækker godt 31 pct. af skovarealet.
Herefter følger selskaber og  

 foreninger, med knap 16 pct. af skovarealet.
Fonde, stiftelser m.v., dækker  

 godt 7 pct. og Det danske Hedeselskab tegner sig for knap 1 pct.
De danske skove er præget af et stort antal mindre driftsenheder  

 (skovejendomme, landbrugsbedrifter med skov samt andre ejendomme med skov). I  

 arealmæssig sammenhæng udgør de mange små driftsenheder imidlertid en mindre  

 gruppe.
Det fremgår af skovtællingen, at driftsenhederne under 50 ha udgør  

 ca. 96 pct. af antallet, men kun 24 pct. af skovarealet.
Således er 19.653  

 driftsenheder under 50 ha.
Fra den tidligere gennemførte skovtælling i 1976 til 1990 er antallet af  

 driftsenheder faldet fra knap 26.000 til 20.563. Det er primært de mindre  

 driftsenheder (under 20 ha), der har tegnet sig for faldet.
Dette fald  

 skyldes dels sammenlægninger af mindre landbrugsbedrifter med skov, og dels  

 sammenlægninger af mindre skovejendomme til større enheder.
Generelt skal  

 udviklingen ses i lyset af den ændrede bedriftsstruktur for landbruget, da  

 langt hovedparten af de mindre skovejendomme findes på bedrifter, hvor der  

 både er land- og skovbrug, oftest med hovedvægten på landbruget.
Skovtællingen viser et svagt stigende produktionspotentiale ved stigende  

 driftsstørrelse.
Dette forhold viser, at større driftsenheder, der kan  

 etablere en bedre skovopbygning samt et bedre skovklima, kan forøge og  

 forbedre produktionen.
Dette forhold understøttes sandsynligvis af, at de  

 større skove kan bære en mere intensiv forstlig administration.
Hovedparten af skovarealet (ca. 90 pct.) har tilknyttet forstlig bistand  

 under en eller anden form, mens kun ca. 10 pct. af arealet er uden forstlig  

 bistand.
Det er de små driftsenheder, der er uden forstlig administration.  

 Således er de knap 46.000 ha uden forstlig administration fordelt på næsten  

 12.000 driftsenheder.
Den vigtigste administrationsform er eget forstligt  

 personale, der dækker 58 pct. af skovarealet.
Forstlig bistand fra Det danske  

 Hedeselskab udgør ca. 14 pct., og fra De Danske Skovdyrkerforeninger ca. 11  

 pct.
For godt 7 pct. af skovarealet anvendes anden form for forstlig bistand.
Det er intentionen med de i § 19 foreslåede virkemidler, at fremme god og  

 flersidig skovdrift.
Virkemidlerne er rådgivning og tilskud.
Den særlige  

 ejendoms- og ejerstruktur indenfor skovbruget taler for at opretholde en  

 skovbrugsfaglig rådgivning rettet især mod ejere af de mange små  

 skovejendomme.
Ligeledes er det i særlige situationer fortsat hensigtsmæssigt  

 at fremme god og flersidig skovdrift gennem tilskud.
 Der vil ved den konkrete udformning af de enkelte tilskudsordninger blive  

 taget udgangspunkt i, at der kun ydes tilskud til aktiviteter eller ændringer  

 i skovdriften, som er samfundsmæssigt ønskelige, men som den erhvervsmæssige  

 egeninteresse normalt ikke kan motivere.
Det drejer sig dels om langsigtede forbedringer af skovens stabilitet,  

 produktivitet og sundhed, og dels om fremme af skovenes immaterielle  

 produktion samt sikring af særlige natur-, miljø- eller kulturværdier.
Disse  

 aktiviteter er ofte likviditetsmæssigt belastende.
 I regeringens skovpolitiske redegørelse fra 1994 er det fremhævet, at en  

 sund driftsøkonomi er en forudsætning for, at de private skovejere er i stand  

 til at fastholde og fremme et bæredygtigt skovbrug.
 Dette er efterfølgende blandt andet kommet til udtryk i en særordning for  

 skovbruget i den generelle lempelse af generationsskifteafgifterne, som blev  

 gennemført i 1995. Således er henstandsmuligheden for betaling af  

 generationsskifteafgiften blevet et retskrav for så vidt angår de værdier,  

 der kan henføres til skov.
 Sammen med den generelle lempelse i afgiftssatserne har dette ført til  

 betydelige og nødvendige lempelser i erhvervets generationsskiftevilkår.
 Der er også med beslutningen om nedsættelsen af skovbrugets grundværdier i  

 1995 taget skridt til en grundværdibeskatning, der er mere sammenlignelig med  

 det øvrige jordbrug.
 Det fremgår endvidere af regeringens skovpolitiske redegørelse, at  

 regeringen vil gøre en indsats for at fremme løvtrædyrkning, naturbeskyttelse  

 og naturnært skovbrug med henblik på at omstille driften i en mere  

 stabil/naturnær retning samt etablere en produktudviklingsordning for træ og  

 træprodukter.
Ved administrationen af tilskudsordningerne kan der være brug for en  

 definition af, hvad der forstås ved en skovejendom.
Det kan blive relevant at  

 tilpasse definitionen til den enkelte tilskudsordning med henblik på at  

 opfylde de fastlagte skovpolitiske målsætninger.
Tilskud vil kun blive ydet til den private person eller den  

 selskabskonstruktion, som kan dokumentere at have afgørende indflydelse på de  

 arealer, som vedkommende person eller selskab er ejer eller medejer af.
Det  

 skal ses på den baggrund, at det er hensigtsmæssigt at planlægge god og  

 flersidig skovdrift for hele skovejendommen under et.
Herved kan det sikres,  

 at tilskuddene medvirker til opfyldelsen af de mål, der er fastsat i  

 tilskudsordningerne, f.eks. at tilskud til løvtræbevoksninger også medvirker  

 til opfyldelse af målet om at øge det samlede løvskovareal.
Tilskud vil ikke blive givet til stat, kommuner og folkekirken eller  

 selskabskonstruktioner, hvor disse har en betydelig indflydelse.
Dette gælder  

 både danske og udenlandske offentlige myndigheder.
 For så vidt angår produktudviklingsordningen for skovbruget og  

 træindustrien, § 19, stk. 1, nr. 4, samt for oplysnings-, vejlednings- og  

 undersøgelsesvirksomhed, § 19, stk. 1, nr. 6, jf. de særlige bemærkninger  

 herom.
ad stk. 1, nr. 1) Hidtil er tilskud til løvskov og pleje af særlige bevoksninger blevet ydet  

 med hjemmel i skovloven, §§ 19-21. Strukturudviklingslovens kapitel 7, gav  

 hjemmel til forskellige skovforbedrende foranstaltninger (lov nr. 247 af 11.  

 april 1994, med senere ændringer, jf. lovbekendtgørelse 715 af 30. august  

 1995). Med den foreslåede bestemmelse koordineres disse tilskudsmuligheder  

 for at sikre en optimal anvendelse i overensstemmelse med skovlovens formål.  

 Samtidig nedlægges det Rådgivende Udvalg vedrørende  

 Skovbrugsforanstaltninger, der hidtil har været nedsat med hjemmel i  

 Strukturudviklingsloven.
Efter den foreslåede bestemmelse vil tilskud fremover kunne gives til:  

 etablering af løvtræbevoksninger herunder indre løvtræbælter og  

 løvtræskovbryn, etablering af stabile skovtyper til erstatning af ensartede  

 granbevoksninger, bevoksningspleje, pleje af naturarealer, der er tilknyttet  

 skove eller skovarealer under særlig drift.
Endvidere vil tilskud kunne gives  

 til foranstaltninger, der tilgodeser friluftslivet samt til  

 driftsplanlægning.
I forhold til de eksisterende tilskudsmuligheder vil der ikke fremover  

 blive ydet tilskud til etablering eller forbedring af nye grøfter,  

 læggepladser og veje.
Muligheden for at yde tilskud til tynding af løv- og  

 nåletræbevoksninger opretholdes, selvom muligheden ikke for nærværende vil  

 blive udnyttet.
I helt ekstraordinære situationer, f.eks. meget dårlige  

 konjunkturer, kombineret med risiko for opformering af skadevoldende  

 insekter, vil tilskud til tynding igen kunne tænkes indført.
 Tilskud i henhold til § 19 stk. 1, nr. 1, vil fortsat alene blive ydet til  

 eksisterende skove, idet tilskud til skovrejsning er omfattet af § 19 stk. 1,  

 nr. 3.
 Tilskud vil som hovedregel blive ydet som et fast beløb pr. ha, uafhængigt  

 af ejerens faktisk afholdte omkostninger.
 Effekten af de udbetalte tilskud i henhold til § 19 stk. 1, nr. 1 vil  

 blive vurderet senest 10 år efter ordningens ikrafttrædelse.
Etablering af løvtræbevoksninger herunder indre løvtræbælter og  

 løvtræskovbryn Baggrunden for at yde tilskud til etablering af løvtræbevoksninger er  

 blandt andet et ønske om at fremme skovenes stabilitet, forøge den biologiske  

 mangfoldighed samt tilgodese befolkningens friluftsmæssige interesser.
Som målsætning for etablering af løvtræbevoksninger fastholdes den  

 hidtidige målsætning om, at løvskovsarealet i de private skove forøges fra  

 ca. 106.000 ha til 120.000 ha.
Målsætningen er beskrevet i bemærkningerne til  

 den gældende skovlov.
Stigning i løvskovsarealet som følge af privat  

 skovrejsning ved tilplantning af landbrugsarealer medregnes ikke i de 120.000  

 ha.
Der sigtes mod at fremme tilplantninger, tilsåninger og selvforyngelser af  

 især bøg, eg, ask og lind, hvor lind er en udvidelse i forhold til den  

 eksisterende ordning.
Tilskudssatserne forventes at variere mellem 5.000  

 kr./ha og 25.000 kr./ha afhængig af træart, kulturmetode, hidtidig træart på  

 arealet m.v.
Tilskudssatserne baseres fortsat på, at det kun er  

 ekstraomkostninger til etablering af løv, staten yder tilskud til.
Til den  

 basale opfyldelse af fredskovspligten ydes der ikke tilskud.
Det forventes, at der etableres 750 - 1.000 ha løvtræbevoksninger om året  

 med tilskud efter ordningen.
Ordningen tænkes hovedsageligt anvendt på de  

 bedre jorder, hvor løvtræer er naturligt forekommende og udvikler sig bedst.
Der vil endvidere kunne ydes tilskud til etablering af indre løvtræbælter  

 og ydre løvtræskovbryn fortrinsvis bestående af hjemmehørende og  

 egnskarakteristiske løvtræarter og buske.
Ydre løvtræskovbryn forventes  

 etableret over hele landet, mens indre løvtræbælter udelukkende vil blive  

 støttet som et stabiliserende og varierende element i større ensartede  

 områder med nåletræ. Ordningen er udtryk for en koordineret og målrettet  

 anvendelse af de midler, der hidtil er brugt til indre løvtræbælter og ydre  

 løvtræskovbryn under hhv. de skovforbedrende foranstaltninger og  

 løvskovstilskudsordningen.
 Der vil ikke blive ydet tilskud til foryngelse af eksisterende  

 løvtræskovbryn.
Det overvejes at indføre en ordning, som sikrer, at en skovejer, som  

 modtager støtte til etablering af løvtræbevoksninger binder sig til at forøge  

 det samlede areal med løvtræ på ejendommen.
En mulighed er at lægge en  

 ajourført driftsplan til grund for en flerårig aftale om tilskud med henblik  

 på en fastsat procentvis forøgelse af løvtræarealet på skovejendommen.
Andre  

 dokumentationsformer kan overvejes, ligesom det overvejes at give et særligt  

 tilskud til projekter, der er en direkte opfølgning på driftsplaner, der er  

 gennemført med tilskud.
Etablering af stabile skovtyper til erstatning af ensartede  

 granbevoksninger I »Strategi for bæredygtig skovdrift« fra 1994 vurderes det, at  

 der i de kommende år vil være behov for en indsats for at forbedre  

 dyrkningsgrundlaget og det økologiske kredsløb på de næringsfattige jorder,  

 f.eks. gennem tilpasning af træartsvalget og dyrkningsmetoderne, således at  

 der opnås et vedvarende vegetationsdække.
Det anbefales at etablere  

 incitamenter til at gennemføre konvertering af private hedeskove til mere  

 stabile og varierede skove.
Særligt på de ringe jorder har store ensartede bevoksninger med rødgran  

 gennem de senere år vist tegn på vigende sundhed og svigtende stabilitet.
Af  

 hensyn til skovenes langsigtede stabilitet og variation er det vigtigt, at  

 store ensartede bevoksninger med rødgran helt eller delvist konverteres til  

 mere stabile træarter.
Denne konvertering vil være til gavn for både den  

 biologiske mangfoldighed, træproduktionen og næringsstofbalancen på de  

 pågældende arealer.
 Det har hidtil været muligt at opnå tilskud til konvertering, hvis den  

 eksisterende bevoksning var enten klima og/eller insektskadet, bestod af  

 bjergfyr og lignende eller bevoksningen blev konverteret til løvtræ. I 1995  

 blev der desuden indført et tilskud til skærmforyngelse af sunde  

 nåletræbevoksninger, fortrinsvis af rødgran, på frostudsatte, magre jorder.
Med den påtænkte ordning er det målet at yde tilskud til etablering af  

 løvtræ- eller blandingsbevoksninger samt nåletræbevoksninger med stabile  

 nåletræarter.
Kravene til plantetal vil være lempeligere end de krav, der  

 stilles til etablering af løvtræbevoksninger med tilskud.
De eksisterende  

 ordninger nævnt ovenfor vil blive indarbejdet i den påtænkte ordning.
Det forventes, at der årligt vil blive ydet tilskud til etablering af ca.  

 500 ha mere stabile og varierede bevoksninger i private hedeplantager primært  

 i det midt- og vestjyske område.
Der vil i særlig grad blive fokuseret på at  

 opbryde store og ensartede flader, der næsten udelukkende består af  

 granbevoksninger.
Tilskudssatserne forventes at variere fra 10.000 kr./ha til  

 20.000 kr./ha, afhængig af indplantningstræarter, kulturmetode m.v.
Bevoksningspleje Under denne ordning opretholdes muligheden for i princippet at yde tilskud  

 til tyndinger, og endvidere åbnes mulighed for at afhjælpe nogle af de  

 direkte følger af luftforurening.
Tilskud vil ikke blive ydet til  

 plejetiltag, som er nødvendige i henhold til skovloven.
Tilskud til bevoksningspleje tænkes anvendt til udrensning og tynding i  

 yngre bevoksninger af både løv- og nåletræ. For øjeblikket kan de fleste  

 indgreb foretages med begrænsede omkostninger, hvorfor der ikke på nuværende  

 tidspunkt vurderes at være behov for at opretholde tilskud til udrensning og  

 tynding.
Muligheden for fremover, f.eks. i forbindelse med ekstraordinære  

 lavkonjunkturer, at kunne yde tilskud til tyndinger, der både gavner  

 stabiliteten og kvaliteten af den fremtidige bevoksning, ønskes opretholdt.  

 For tynding kan der stadig overvejes omkostningsbestemt tilskud.
Som følge af næringsstofdepositioner fra luften kan der på visse  

 næringsfattige lokaliteter opstå næringsstofubalancer i hele bevoksninger.  

 Særligt nåletræer er udsat herfor, idet de gennem nålene er disponeret for at  

 optage de forurenende stoffer fra luften hele året.
Det overvejes derfor som  

 en mulighed, at yde tilskud til kompensations-/vitalitetsgødskning på de  

 særligt udsatte lokaliteter, når det tilstrækkelige videngrundlag er  

 etableret.
Pleje af naturarealer, der er tilknyttet skove eller skovarealer under  

 særlig drift Denne ordning omfatter hovedsagelig tilskud til pleje og drift af arealer  

 med bevaringsværdige skovtyper: Gamle driftsformer, f.eks. stævningsskove og  

 egekrat, etablering af græsningsskov, plukhugstdrift i naturskovsstrategiens  

 forstand eller genressourcelokaliteter.
Endvidere åbnes der mulighed for at  

 opnå tilskud til nænsom skovning eller kulturetablering f.eks. i forbindelse  

 med fortidsminder, kulturspor eller geologiske interesseområder.
 § 21 i den gældende lov er udformet således, at ministeren kan indgå  

 aftale med en skovejer om at overtage driften af særlige bevoksninger i  

 skoven eller af hele skoven.
Bestemmelsen har imidlertid ikke været anvendt i praksis, hvorfor man via  

 finansloven har tolket bestemmelsen sådan, at ministeren kan yde erstatning  

 for at undlade drift eller yde tilskud til pleje af værdifulde, private  

 skovbevoksninger med et stort naturindhold.
Naturskovsstrategien opstiller  

 som mål, at der inden år 2000 skal sikres mindst 4.000 ha bevaringsværdige  

 skovtyper med gamle driftsformer.
Strategien og de langsigtede målsætninger  

 skal revurderes i år 2000.
Statsskovbruget har i 1994 gennemført en udpegning på egne arealer,  

 hvorved naturskovsstrategiens målsætning vedrørende de bevaringsværdige  

 skovtyper med gamle driftsformer for år 2000 er opfyldt.
For de private  

 arealer er det målsætningen at yde tilskud til at gennemføre den nødvendige,  

 kulturbetingede pleje, således at arealerne opretholder deres status som  

 gamle driftsformer.
Det vurderes, at der årligt vil være behov for at yde  

 tilskud til ca. 100 ha med en tilskudssats fra 2.000 kr./ha til 10.000  

 kr./ha.
Sikring af bevaringsværdige egekrat vil blive udmøntet under denne ordning  

 og eventuelt fra rammen for udlæg af urørt skov, jf. § 19, stk. 1, nr. 2. Det  

 vurderes, at der kan være behov for at yde erstatning på op til 8.000 kr./ha  

 for at sikre, at bevaringsværdige egekrat fastholdes som eg og forynges med  

 eg fra samme bevoksning.
Hertil kommer tilskud til pleje for at sikre gamle  

 driftsformer for en del af de bevaringsværdige egekrat.
Foranstaltninger, der tilgodeser friluftslivet Der er i de senere år udvist en øget interese for naturen, og der er  

 således et stigende pres for brug af skove og skovarealer til  

 friluftsaktiviteter.
Disse aktiviteter spænder fra den stilfærdige  

 familieskovtur over jagt til forskellige former for organiserede  

 sportsaktiviteter.
 I henhold til naturbeskyttelsesloven er der i dagtimerne fri adgang til de  

 private skove på veje og anlagte stier både til fods og på cykel.  

 Organiserede aktiviteter eller grupper over 30 personer skal anmeldes til  

 ejeren, der har mulighed for at afvise et arrangement eller kræve betaling  

 herfor.
Skovlovens formålsparagraf sikrer, at hensynet til friluftslivet  

 prioriteres højt i de offentlige skove.
Med det foreslåede tilskud vil  

 foranstaltninger, der tilgodeser friluftslivet fremover kunne støttes i de  

 private skove.
Det gælder f.eks. etablering af en afmærket vandrerute med  

 tilhørende folder, opsætning af borde, bænke og skraldespande m.v.,  

 etablering af grillpladser, etablering af p-pladser, etablering af nye  

 skovveje, hvor vejen ud over at være nødvendig for skovdriften i væsentlig  

 grad vil gavne de rekreative interesser.
Det ovennævnte kan kræve tilladelse  

 efter forslagets § 13, jf. § 10.
De skitserede tilskudsområder er af meget forskellig karakter, og det er  

 derfor vanskeligt at forudsige tilskudssatser m.v.
Det overvejes at indføre  

 omkostningsbestemt tilskud på dette område, dog primært således, at tilskud  

 kun ydes til tilskudsberettigede projekter med omkostninger over en vis  

 beløbsgrænse.
Driftsplanlægning En driftsplan for en skovejendom er med til at sikre et godt grundlag for  

 at træffe driftsmæssige beslutninger, som inddrager hensyn til god og  

 flersidig skovdrift.
For større ejendomme er udarbejdelse af en driftsplan en  

 del af den almindelige drift, mens dette ikke er tilfældet for mindre  

 ejendomme.
 Det foreslås derfor, at der fortsat ydes tilskud til driftsplanlægning i  

 de mindre skove.
 For alle skove vil der desuden fremover åbnes mulighed for at opnå tilskud  

 til registrering af nøglebiotoper samt til lokalitetskortlægning m.v.
 Det overvejes at fastsætte nærmere regler om, hvilke oplysninger og  

 indhold driftsplanen skal have.
ad stk. 1, nr. 2) Bestemmelsen er et led i opfølgningen af miljøministerens  

 naturskovsstrategi fra 1992, som er nærmere beskrevet i de almindelige  

 bemærkninger.
 Naturskovsstrategien samt de opstillede målsætninger revurderes i år 2000.
 § 21 i den gældende lov er udformet således, at ministeren kan indgå  

 aftale med en skovejer om at overtage driften af særlige bevoksninger i  

 skoven eller af hele skoven.
Bestemmelsen har imidlertid ikke været anvendt i praksis, hvorfor man via  

 finansloven har tolket bestemmelsen sådan, at ministeren kan yde erstatning  

 for at undlade drift eller yde tilskud til pleje af værdifulde, private  

 skovbevoksninger med et stort naturindhold.
På baggrund af  

 naturskovsstrategien og regeringens skovpolitiske redegørelse blev der fra  

 1995 afsat yderligere midler til dette formål, i alt 10 mio. kr. pr. år.
I  

 1995 har Skov- og Naturstyrelsen opfordret skovejere til at foreslå  

 skovarealer (over 10 ha) udlagt som urørt skov i fremtiden.
 Dette har resulteret i aftaler om 10 projekter på i alt 470 ha og til et  

 beløb på ca. 6,7 mio. kr.
Med den foreslåede ordning vil en privat skovejer fortsat have mulighed  

 for at opnå erstatning for indkomsttabet ved udlæg af skovarealer som urørt  

 skov.
En forudsætning herfor er, at der på ejendommen tinglyses en aftale om  

 arealets fremtidige status som urørt skov, således at aftalen også er  

 bindende for fremtidige aftaleerhververe og kreditorer, jf. i øvrigt  

 bemærkningerne til § 18a.
 På baggrund af erfaringerne fra 1995 tænkes ordningen opdelt i to dele:
1) Løbende aftaleindgåelse om udlæg af mindre arealer (under 10 ha) som  

 urørt skov, og 2) En årlig annonceringsrunde om udlæg af større arealer (over 10 ha) som  

 urørt skov.
 Der foreslås årligt frem til år 2000 anvendt ca. 8 mio. kr. til indgåelse  

 af aftaler om urørt skov.
Det forventes, at der med den foreslåede ordning årligt vil blive udlagt  

 400-500 ha urørt skov.
Tilskudssatserne forventes generelt at variere fra  

 10.000 til 30.000 kr. pr. ha afhængig af blandt andet beliggenhed,  

 bevoksningens træartssammensætning og kvalitet, og deraf følgende indkomsttab  

 for ejeren.
ad stk. 1, nr. 3) I regeringens skovpolitiske redegørelse i 1994 blev målsætningen fra  

 slutningen af 1980'erne om en fordobling af det danske skovareal over de  

 kommende 80 - 100 år fastholdt.
Målsætningen betyder, at der i gennemsnit skal rejses 4.000 - 5.000 ha  

 skov om året.
Det tilstræbes, at ca. halvdelen af de nye skove etableres i  

 privat regi, hvilket svarer til 2.000 - 2.500 ha/år.
 På baggrund af mulighederne for refusion fra EU, blev der i  

 Landbrugsministeriets lovgivning i begyndelsen af 1990'erne etableret hjemmel  

 til at yde tilskud til privatpersoner, der ønskede at rejse skov på  

 landbrugsjord.
 Samtidig indføjedes en bestemmelse i planlovgivningen, hvorefter  

 amtskommunerne, med miljøministerens godkendelse, har udarbejdet  

 regionplantillæg, som udpeger henholdsvis skovrejsningsområder og områder,  

 hvor skovrejsning er uønsket.
Der er endnu ikke i større omfang sket privat skovrejsning med tilskud.
I  

 perioden 1991 til maj 1995 blev der givet tilsagn om tilskud til at plante i  

 alt ca. 725 ha privat skov, hvoraf dog ca. 300 ha, der lå i en enkelt stor  

 tilskudssag, senere er opgivet.
Efter introduktionen af tilskud til pleje af  

 nykulturer i maj 1994, er interessen øget lidt, idet der efter dette  

 tidspunkt er ydet tilsagn til ca. 225 ha pr. år.
Hertil kommer den private  

 tilplantningsaktivitet, der gennemføres uden tilskud, og hvis præcise omfang  

 er ukendt.
Skov- og Naturstyrelsen skønner, at der sker en årlig privat  

 tilplantning på 1.000 - 1.500 ha uden tilskud.
På baggrund af tilplantningens hidtil beskedne omfang, vurderes det  

 nødvendigt at øge incitamenterne til privat skovrejsning.
Det overvejes  

 herunder at øge incitamenterne til skovrejsningen på grund af sammenhængen  

 mellem skovrejsningens CO2-bindende virkninger og koblingen til det nationale  

 CO2-afgiftssystem og -regnskab.
Det foreslås at indføre en op til 20-årig  

 kompensation for tabt indkomst til ejeren af de tilplantede arealer.
Samtidig  

 videreføres de hidtidige tilskud til anlæg og pleje af nykulturer med mindre  

 ændringer.
Det foreslås desuden at lempe nogle af de bindinger, der hidtil antages at  

 have bremset tilplantningen.
Skov- og Naturstyrelsen har i 1995 gennemført en  

 spørgeskemaundersøgelse med henblik på at kortlægge eksisterende barrierer  

 for privat skovtilplantning.
Resultaterne herfra vil indgå i det videre  

 arbejde herunder fastlæggelsen af tilskudssatser.
Der forudsættes pålagt fredskovspligt på arealer, der tilplantes med  

 tilskud.
Dette vil i sig selv ikke ændre arealets status i forhold til  

 landbrugsloven eller give mulighed for at få landbrugspligten ophævet.
 Ophævelse af landbrugspligt reguleres i landbrugsloven, jf.  

 lovbekendtgørelse nr. 769 af 24. august 1994. Hovedreglen om ophævelse af  

 landbrugspligt i forbindelse med skov er omtalt i lovens § 4, stk. 2,  

 hvorefter landbrugspligten kan ophæves på skovarealer over 35 ha, der er  

 pålagt fredskovspligt.
I forbindelse med udbetaling af tilskud, vil der som hidtil blive stillet  

 krav om, at landbrugspligten opretholdes sideløbende med fredskovspligten i  

 en periode.
Perioden har hidtil været på 20 år, men agtes nu nedsat til 8 år,  

 idet det efter forløbet af 8 år vil kunne afgøres, om kulturen har slået an.
 Hvis landbrugspligten eller fredskovspligten ophæves i 8-års perioden,  

 skal tilskuddet betales tilbage med renter, jf. § 19, stk. 3, i Landbrugs- og  

 Fiskeriministeriets lovbekendtgørelse nr. 715 af 30. august 1995.
 Ansøger kan endvidere i 8-års perioden vælge at opgive skovrejsningen og  

 få fredskovspligten ophævet mod at betale tilskuddet tilbage med renter.  

 Efter 8 års perioden vil skovlovens almindelige regler om ophævelse af  

 fredskovspligt være gældende.
 I modsætning til tidligere, vil der nu kunne ydes tilskud til arealer, der  

 ikke er pålagt landbrugspligt, de såkaldte frijorder.
 Den hidtil gældende mindstegrænse for nye skove på 2 ha videreføres, idet  

 der dog af stabilitetsmæssige og landskabelige årsager for skove mellem 2 og  

 5 ha stilles krav om altovervejende brug af løvtræ.
Tilskuddet agtes opdelt i et tilskud til anlæg af nykulturer, et tilskud  

 til pleje af nykulturer og en kompensation for tabt indkomst.
Det er  

 hensigten, at graduere tilskud til anlæg og pleje, således at der ydes større  

 tilskud i skovrejsningsområder end udenfor og større tilskud til løvtræ end  

 til nåletræ. Det overvejes at indføre et særligt incitament i  

 grundvandsbeskyttelsesområderne beliggende i de særligt følsomme  

 landbrugsområder (SFL-områder). Det bemærkes, at der i særlige tilfælde kan  

 ydes tilskud til tilplantning i områder, hvor skovtilplantning er uønsket,  

 såfremt amtet forinden har givet dispensation hertil.
 Tilskud til pleje af nykulturer kan gradueres under hensyn til de anvendte  

 plejemetoder, således at særlige miljøvenlige metoder præmieres.
Kompensation for tabt indkomst forudsættes udbetalt for arealer, der  

 tilplantes i skovrejsningsområder.
Der gives dog ikke kompensation for tabt  

 indkomst, når det er muligt at få tilskud efter Landbrugs- og  

 Fiskeriministeriets ordning med udtagning af arealer i 20 år i  

 grundvandsbeskyttelsesområderne beliggende i SFL-områder.
Det forudsættes at  

 være muligt at kombinere udtagningstilskuddet efter denne ordning med tilskud  

 til anlæg og pleje af nykulturer efter tilplantningsordningen.
Niveauet for  

 kompensation for tabt indkomst fastlægges blandt andet under hensyn til  

 satserne for hektarstøtteordningen (»braktilskuddet«). Det er  

 hensigten at tillade, at en ny ejer kan overtage kompensationen for tabt  

 indkomst.
 Tilskuddene udbetales som faste tilskud pr. ha.
 Tilskudsadministrationen vil i øvrigt blive tilrettelagt under hensyn til  

 de rammer, der er indeholdt i Rådsforordning (EØF) 2080/92 og i  

 overensstemmelse med intentionerne i lovforslaget.
 Ved administrationen af ordningen vil tilplantning i skovrejsningsområder  

 og SFL-områder få høj prioritet.
ad stk. 1, nr. 4) Der blev i begyndelsen af 1995 iværksat en produktudviklingsordning for  

 skovbruget og træindustrien.
Med § 19, stk. 1, nr. 4, i lovforslaget  

 opretholdes denne ordning uændret.
Baggrunden for etablering af  

 produktudviklingsordningen for skovbruget og træindustrien var ønsket om at  

 fremme afsætningen og konkurrenceevnen for dansk skovbrug og træindustri,  

 gennem en styrkelse af erhvervets indtjeningsevne og afhjælpning af  

 konjunkturfølsomheden på langt sigt.
 Produktudviklingsordningen for skovbruget og træindustrien har hjemmel i  

 Landbrugs- og Fiskeriministeriets lovbekendtgørelse nr. 617 af 18. juli 1995  

 i lov om tilskud til produktudvikling af jordbrugs-, skovbrugs- og  

 fiskeriprodukter m.m. (Produktudviklingsloven). De bestemmelser i loven, der  

 vedrører skovbruget og træindustrien, vil blive ophævet i forbindelse med  

 dette lovforslag.
Med hjemmel i produktudviklingslovens § 6a er der nedsat et  

 bevillingsudvalg.
Bestemmelser om udvalgets sammensætning findes i den  

 foreslåede § 42a, og bestemmelser om udvalgets opgaver i § 42b.
Der henvises  

 til bemærkningerne til disse bestemmelser.
Produktudvikling i det primære skovbrug Det er hensigten, at der i medfør af stk. 1, nr. 4 skal kunne gives  

 tilsagn om tilskud til at gennemføre projekter i det primære skovbrug, hvis  

 formål er:
1) videreudvikling eller forbedring af eksisterende produkter og  

 produktionsprocesser i skovbruget, 2) udvikling af nye, herunder mere miljøvenlige eller mere økonomiske  

 produktionsmetoder for velkendte træ- og træbaserede produkter eller for  

 alternative træ- eller træbaserede produkter, 3) udvikling af nye produktioner, der naturligt kan indgå i den  

 skovbrugsmæssige udnyttelse af en skovbrugsejendom, 4) erhvervsmæssig udnyttelse af resultaterne af udviklingsarbejdet, jf.  

 nr. 1-3.
 Tilskud vil kunne ydes til ejere eller forpagtere af skovbrugsejendomme  

 samt til grupper eller sammenslutninger af sådanne ejere eller forpagtere.
 Tilskud vil endvidere kunne ydes til virksomheder, institutioner eller  

 personer til udviklingsarbejde med de ovennævnte formål, hvis det  

 sandsynliggøres, at resultatet af det pågældende projekt vil blive  

 umiddelbart anvendeligt i skovbruget.
Tilskud vil ikke blive givet til stat, kommuner og folkekirken eller  

 selskabskonstruktioner, hvor disse har en betydelig indflydelse.
Dette gælder  

 både danske og udenlandske offentlige myndigheder.
Undtaget er  

 forskningsinstitutioner.
Det vil være en betingelse for at opnå tilskud, 1) at ansøgeren råder over den fornødne fagkundskab til at gennemføre  

 projektet, 2) at tilskuddet er af væsentlig betydning for projektets gennemførelse,  

 og 3) at projektet har en reel nyhedsværdi for skovbruget.
Tilskud vil kunne ydes med indtil 50 pct. af meromkostningerne i  

 forbindelse med udviklingsarbejdet.
De tilskudsberettigede omkostninger  

 opgøres med fradrag af merværdiafgift.
Tilskud vil højst kunne udgøre 400.000 kr. til hvert projekt.
Denne  

 beløbsgrænse vil dog kunne fraviges ved projekter, der gennemføres i  

 samarbejde mellem mindst 5 tilskudsberettigede.
Der vil ikke kunne ydes tilskud til projekter, hvor de tilskudsberettigede  

 omkostninger udgør mindre end 40.000 kr.
Disse beløb og procentgrænsen på 50  

 pct. vil dog kunne fraviges, når særlige omstændigheder taler derfor.
Produktudvikling i forarbejdning og forædling af træ- og træbaserede  

 produkter Der vil endvidere kunne gives tilsagn til at gennemføre projekter til  

 produktudvikling i forarbejdning og forædling af træ- og træbaserede  

 produkter samt aktiviteter, som er nødvendige forudsætninger for en  

 erhvervsmæssig udnyttelse, herunder markedsføring m.v., af resultaterne af  

 udviklingsarbejdet.
 Tilskud vil kunne ydes til private erhvervsvirksomheder, grupper af  

 private erhvervsvirksomheder m.v. samt forsknings- og forsøgsinstitutioner.
Det vil være en betingelse for ydelse af tilskud, 1) at tilskuddet er af væsentlig betydning for projektets gennemførelse, 2) at projektet har en reel nyhedsværdi for skovbrugssektoren, og 3) at projektet betyder en forøgelse af ansøgers samlede  

 udviklingsaktivitet.
 Tilskud vil, hvor private virksomheder indgår i projektet, kunne udgøre  

 indtil 50 pct. af meromkostningerne i forbindelse med produktudviklingen.
 Tilskud vil, når udviklingsarbejdet gennemføres af forsknings- og  

 forsøgsinstitutioner, kunne udgøre mere end 50 pct. af meromkostningerne.
 De tilskudsberettigede omkostninger opgøres med fradrag af merværdiafgift.
 Der vil ikke kunne ydes tilskud til projekter, hvor de tilskudsberettigede  

 omkostninger udgør mindre end 100.000 kr.
ad stk. 1, nr. 5) I henhold til lov nr. 274 af 2. maj 1990 om tilskud til skovbrugets  

 konsulentvirksomhed (konsulentloven) kan der ydes tilskud til  

 sammenslutninger og institutioner til delvis dækning af udgifter til  

 konsulentvirksomhed vedrørende skovbrug på en række faglige områder.
Formålet med loven er at forbedre skovenes træproduktion og miljømæssige  

 værdier.
Midlet i denne forbindelse er at fremme og effektivisere  

 konsulentvirksomheden i skovbruget.
Det er hovedsigtet med loven at tilgodese  

 ejere af de mindre skovbrugsejendomme.
Med lovforslaget indarbejdes  

 konsulentlovens sigte i skovloven med henblik på en nærmere udmøntning ved  

 bekendtgørelse.
Samtidig sker der en forenkling af ordningen.
De eksisterende mål i konsulentloven opretholdes i overensstemmelse med  

 skovlovens formålsparagraf.
Sammenslutninger og institutioner foreslås også  

 fremover at kunne opnå et aktivitetsafhængigt tilskud til konsulentvirksomhed  

 vedrørende skovbrug på mindre ejendomme, såfremt organisationerne er godkendt  

 af Miljø- og Energiministeriet.
For øjeblikket findes to godkendte konsulentorganisationer, henholdsvis De  

 Danske Skovdyrkerforeninger og Det danske Hedeselskab.
Ved eventuel  

 godkendelse af yderligere sammenslutninger/institutioner vil der, som hidtil,  

 blive lagt vægt på geografisk dækning, forventet kundegrundlag m.v.
 Hovedsigtet med den aktivitetsafhængige konsulentrådgivning, der gives  

 tilskud til, vil fortsat primært være en alsidig skovbrugsfaglig rådgivning  

 til ejere af de mindre skovejendomme.
 Tilskudsordningen vil omfatte følgende hovedelementer:
 1) Rådgivning af enkeltejere om god og flersidig skovdrift.
 2) Rådgivning over for en kreds af ejere om god og flersidig skovdrift.
 3) Bistand til udarbejdelse af ansøgninger om tilskud i henhold til  

 skovloven (fremme af god og flersidig skovdrift, udlæg af urørt skov og  

 skovtilplantning).
 4) Indberetning om projekters tilstand med henblik på udbetaling af  

 tilskud (fremme af god og flersidig skovdrift, udlæg af urørt skov og  

 skovtilplanting).
 5) Efteruddannelse af konsulenterne.
Det overvejes at opdele honoreringen for konsulenternes rådgivning i dels  

 et egentligt grundtilskud til aflønning af rådgivningsaktiviter, der ikke  

 umiddelbart kan opgøres og udskilles særskilt, og dels i et  

 aktivitetsafhængigt tilskud baseret på rådgivningsaktivitet herunder  

 indberetning om tilskudsprojekters tilstand på den enkelte skovejendom.
Som  

 grundlag for beregning af grundtilskuddets størrelse kan f.eks. indgå det  

 gennemsnitlige antal skovejere opgjort efter ejendomsstørrelse (eventuelt  

 vægtet efter skovareal og størrelseskategori), der i en vis nærmere fastsat  

 periode er blevet faktureret ydelser til.
Det overvejes kun at yde tilskud til skovejendomme mindre end 250 ha.
Ved  

 en skovejendom forstås det samlede skovareal, der ejes af en enkelt skovejer.
 Der vil blive fastsat nærmere satser for aktiviteterne under hensyntagen  

 til blandt andet den enkelte skovejendoms størrelse.
 Konsulenterne vil på baggrund af nærmere retningslinier blive honoreret  

 for at yde bistand til udarbejdelse af ansøgninger om tilskud og indberetning  

 om projekters tilstand i henhold til skovlovens § 19, stk. 1, nr. 1-3. Det er  

 ikke noget krav til skovejeren at benytte en konsulent ved udarbejdelse af  

 ansøgningen.
 Konsulenterne får ikke kompetence til at træffe afgørelser i henhold til  

 skovloven.
Intentionen med denne ordning er at forenkle den statslige administration  

 af tilskudsansøgningerne.
For alle ansøgninger, uanset om de er udfyldt af  

 ejer selv eller af en konsulent, forventes en sagsgang, hvor ansøgningerne  

 sendes til det lokale statsskovdistrikt, der kontrollerer ansøgningerne.  

 Mangelfuldt udfyldte ansøgninger returneres.
Det forventes, at  

 statsskovdistrikterne hurtigt kan gennemgå de ansøgninger, der er udfyldt af  

 konsulenterne.
 Skov- og Naturstyrelsen foretager normalt en prioritering af  

 ansøgningerne, når samtlige ansøgninger fra en ansøgningsrunde er modtaget.
 Der vil fortsat blive foretaget stikprøver for at afklare, om de  

 projekter, som har modtaget tilskud efter § 19, stk. 1, nr. 1-3, opfylder  

 betingelserne for at få udbetalt tilskud.
Såfremt det viser sig, at et projekt ikke opfylder betingelserne for  

 tilsagnet om tilskud, kan Skov- og Naturstyrelsen træffe beslutning om, at  

 tilskuddet skal betales tilbage.
Hvis en konsulent har underskrevet  

 indberetningen, må et eventuelt erstatningsspørgsmål løses privatretligt.
 Hvis det tre gange inden for en to-års periode konstateres, at en  

 konsulent har underskrevet indberetninger for projekter, der medfører  

 tilbagebetalingsforpligtelse, vil den organisation, som den pågældende er  

 tilknyttet, efter nærmere regler og i en nærmere fastsat periode, blive  

 frataget muligheden for at opnå tilskud til henholdsvis udfyldelse af  

 ansøgningsskemaer og indberetning om tilskudsprojekters tilstand.
 Effekten af de udbetalte tilskud i henhold til § 19, stk. 1, nr. 5 vil  

 blive evalueret senest i år 2000.
ad stk. 1, nr. 6) Oplysnings-, vejlednings- og undersøgelsesvirksomhed er en så integreret  

 del af tilskudsområdet, at tilskud også bør omfatte sådanne aktiviteter.
Det  

 er en forudsætning for fremme af løvskov, at der frembringes en passende  

 mængde planter af god kvalitet.
Det indebærer blandt andet en bevaring af  

 frøkilder i både private og offentlige skove, og at der fortsat lægges vægt  

 på forsknings- og udviklingsvirksomhed til gavn for løvskovdyrkningen.
Også  

 på en række andre områder inden for fremme af god og flersidig skovdrift, er  

 der behov for forskning og udvikling.
 I »Strategi for bevaring af genetiske ressourcer hos træer og buske i  

 Danmark, 1994« er opstillet som mål at sikre 170 ha in situ  

 genbevaringsbestande på private arealer inden år 2000. Genressourcestrategien  

 på private arealer udmøntes med driftstilskud under denne ordning.
Det overvejes desuden at indføre tilskud til dyrkning af økologisk  

 skovbrug, herunder et særligt tilskud til dyrkning af juletræer uden  

 anvendelse af gødning og pesticider. Økologisk skovbrug er endnu ikke et  

 veldefineret begreb, men indenfor landbruget er der ved lov fastsat regler  

 for økologisk drift og kontrol i denne forbindelse.
Det vurderes, at  

 økologiske juletræer vil efterspørges fremover, men erfaringerne med hensyn  

 til dyrkning af sådanne træer er særdeles begrænsede.
Et eventuelt tilskud  

 skal derfor være et incitament til private om at indsamle erfaringer og viden  

 på området.
Denne viden kan supplere de forsøg, der udføres på  

 statsskovdistrikterne og ved forskningsinstitutionerne.
Såfremt en sådan  

 ordning etableres, vil den blive tidsbegrænset, indtil de nødvendige  

 erfaringer med de nye dyrkningsmetoder er gjort.
Eventuelle tilskud vil blive  

 afstemt med Landbrugs- og Fiskeriministeriets ordninger, og der vil kun blive  

 givet tilskud, når der ikke kan opnås tilskud efter disse ordninger.
 Tilskud under denne ordning vil også kunne ydes til offentlige  

 institutioner, herunder forskningsinstitutioner.
ad stk. 2 Med bestemmelsen gives miljø- og energiministeren hjemmel til, ved  

 bekendtgørelse, at fastsætte detaljerede regler for tilskud efter § 19, stk.  

 1, i overensstemmelse med skovlovens formål og det, der er anført oven for  

 under de enkelte ordninger.
Herunder er det hensigten, at udarbejde regler  

 om, at Skov- og Naturstyrelsen ikke kan acceptere, at der noteres transport  

 på tilskud.
ad stk. 3 Med denne bestemmelse er det hensigten at stille krav om, at udbetalinger  

 skal ske til en konto, som ansøger har i et pengeinstitut.
ad stk. 4 Bestemmelsen supplerer registerlovgivningen.
Til § 20 Bestemmelserne om produktionsafgifter har baggrund i en henvendelse til  

 miljø- og energiministeren fra Dansk Skovforening.
Heri anmoder man  

 ministeren om, under en række forudsætninger, at tage initiativ til en  

 tidsbegrænset afgiftsordning.
Anmodningen skal ses i lyset af erhvervets  

 ønske om mere miljøvenlige produktionsmetoder i pyntegrøntsektoren, herunder  

 et mindsket forbrug af pesticider.
Henvendelsen er ligeledes begrundet i en  

 forventning om et stærkt stigende udbud af såvel juletræer som pyntegrønt i  

 de kommende år.
De midler, som tilgår produktionsafgiftsfonden skal således  

 bidrage til finansiering af en omstilling af sektoren til en mere miljøvenlig  

 produktion og til en forstærket fælles markedsføringsindsats, for at finde  

 afsætning for det øgede udbud.
Landbrugs- og fiskeriministeren har den 15. november 1995 overfor  

 Folketinget redegjort for produktions- og promillefondsafgiftssystemet med  

 henblik på vurdering af behovet for og hensigtsmæssigheden af at videreføre  

 adgangen til at opkræve produktionsafgifter.
I redegørelsen konkluderes det  

 blandt andet, at produktionsafgifter er et egnet redskab til at sikre, at  

 erhvervet solidarisk medvirker til finansiering af en række aktiviteter, som  

 den enkelte erhvervsudøvende ikke selv har mulighed for at iværksætte.  

 Produktionsafgiftssystemet er desuden et velegnet instrument til supplering  

 af statslige bevillinger.
ad stk. 1 og stk. 2 Med bestemmelsen gives miljø- og energiministeren hjemmel til at opkræve  

 en afgift på juletræer og pyntegrønt, som dyrkes her i landet.
Herunder kan  

 ministeren bestemme, at opkrævningen varetages af en brancheorganisation.
Det  

 er hensigten at lade Dansk Skovforenings Pyntegrøntsektion foretage  

 opkrævningen.
Produktionsafgifter opkræves også for visse landbrugs-, frugt- og  

 gartneriprodukter.
Der findes i alt 13 sådanne produktionsafgiftsfonde.  

 Provenuet fra afgiften skal fortrinsvis anvendes til en omstilling til mere  

 miljøvenlige produktionsformer samt finansiering af branchens fælles  

 salgsfremmende foranstaltninger med henblik på at finde afsætning for den  

 forventede markant stigende produktion.
 Afgiften tænkes alene opkrævet for arterne nordmannsgran (Abies  

 nordmanniana) og nobilis (Abies procera).
 Forslaget indebærer, at der kan indføres afgift enten på dyrkning af  

 udplantningsplanter eller på dyrkning af juletræer og pyntegrønt, eller der  

 kan indføres afgift på arealer, som anvendes til dyrkning af pyntegrønt og  

 juletræer.
 Hjemlen til at indføre afgifter på juletræer og pyntegrønt vil først blive  

 udnyttet efter opnået enighed med de centrale af de berørte  

 erhvervsorganisationer.
ad stk. 3 Afgiftsprovenuet indgår i en produktionsafgiftsfond i lighed med de  

 produktionsafgiftsfonde, som kendes for landbrugsprodukter.
Fondens midler  

 forventes hovedsageligt anvendt til forskning og forsøg i andre herunder mere  

 miljøvenlige produktionsformer samt til fælles afsætningsfremmende  

 foranstaltninger for juletræer og pyntegrønt.
ad stk. 4 Bestemmelsen åbner mulighed for at overføre midler fra  

 promilleafgiftsfondene efter de regler, som er fastsat i lov nr. 414 af 13.  

 juni 1990 som ændret ved lov nr. 265 af 6. maj 1993 og lov nr. 399 af 14.  

 juni 1995 om administration af Det Europæiske Økonomiske Fællesskabs  

 forordninger om markedsordninger for landbrugsvarer m.v.  

 (bemyndigelsesloven). Fra og med 1996 fritages jordbruget som led i  

 lovgivningen om afgifter på bekæmpelsesmidler for at betale den del af den  

 amtskommunale grundskyld, der i øjeblikket indgår i statskassen.  

 Tilbageførslen til promillefondene erstattes samtidigt af en overførsel fra  

 statskassen af tilsvarende størrelse.
ad stk. 5 Med bestemmelsen gives miljø- og energiministeren hjemmel til at supplere  

 de offentlige midler, som tilvejebringes ved opkrævning af  

 produktionsafgifter med andre offentlige midler.
Afgiftsprovenuet forventes  

 at være cirka 5 mio. kr.
De samlede andre offentlige midler forventes ikke at  

 overstige dette beløb.
Det årlige disponible beløb i fonden forventes derfor  

 ikke at overstige 10 mio. kr.
Til § 20a Administrationen af produktionsafgiftsfonden tænkes henlagt til en  

 fondsbestyrelse, mens den daglige administration varetages af  

 brancheorganisationen.
 Miljø- og energiministeren udpeger fondsbestyrelsen, som får til opgave at  

 forestå administration og fordeling af fondens midler til de i § 20 nævnte  

 formål.
Skov- og Naturstyrelsen får til opgave at kontrollere bestyrelsens  

 arbejde, herunder godkendelse af budgetter og regnskaber samt fastsættelse af  

 og kontrol med den administrative praksis.
De nærmere regler fastsættes ved  

 bekendtgørelse, som udarbejdes på basis af de erfaringer, som findes for  

 tilsyn og kontrol med landbrugets produktionsafgiftsfonde.
Disse er beskrevet  

 i landbrugs- og fiskeriministerens redegørelse til Folketinget d. 15.  

 november 1995 om produktions- og promillefondsafgiftssystemet med henblik på  

 vurdering af behovet for - og hensigtsmæssigheden af - at videreføre adgangen  

 til at opkræve produktionsafgifter, samt Statsrevisorernes Beretning nr. 289  

 af 30. marts 1990 om finansierings-, afgifts-, og sikringsfonde for landbrug,  

 gartneri, og fiskeri og beretning nr. 23 af 3. juni 1985 om produktions- og  

 promilleafgiftsfonde inden for landbrugs-, gartneri- og fiskeriområdet.
Til § 21 Bestemmelsen er ny.
Der er behov for, at miljø- og energiministeren har  

 bemyndigelse til at fastsætte regler for mærkningsordninger for bæredygtigt  

 producerede skovprodukter i form af en frivillig ordning, som kan omfatte  

 såvel dansk som importeret træ. Dette skal ses på baggrund af, at der  

 internationalt arbejdes med disse spørgsmål, men at det ikke nødvendigvis  

 fører til en forpligtende international overenskomst, som nævnt i § 38b.
Både  

 det danske skoverhverv og de danske forbrugere kan imidlertid have interesse  

 i, at der opnås ensartede mærkningsregler.
Det er ikke fastlagt, hvorledes  

 mærkning af bæredygtigt producerede skovprodukter vil finde sted i Danmark.  

 Af forslag til »Lov om støtte til jordbrugets strukturudvikling og til  

 økologisk jordbrug m.v.« fremgår af § 6, at landbrugs- og  

 fiskeriministeren kan fastsætte regler om produktion af økologiske  

 jordbrugsprodukter, herunder regler om autorisation af og kontrol med  

 økologiske jordbrugsbedrifter.
Ved udnyttelsen af hjemlen i skovloven kan der  

 fastsættes regler om mærkning og certificering af:
- bæredygtigt producerede skovbrugsprodukter, herunder økologisk  

 producerede juletræer og pyntegrønt - skovbrugsprodukter, der af andre årsager er miljømæssigt at foretrække.
 Skovbrugsprodukter omfatter også juletræer og pyntegrønt.
Til nr. 4 (§ 22, stk. 1, i kapitel 5) Til § 22 ad stk. 1 1935-skovloven indeholdt bestemmelser om, at der ved ethvert køb af skov  

 skulle ske meddelelse herom til skovtilsynet, og at skøder på ejendomme uden  

 for byerne skulle indeholde en sælgererklæring om, hvorvidt der var skov  

 eller fredskovspligtig grund på ejendommen.
Hvis dette var tilfældet, skulle  

 skødet, før det blev anmeldt til tinglysning, sendes til skovtilsynet.  

 Skovtilsynet skulle forsyne skødet med en påtegning om, hvorvidt og hvilke  

 arealer, der var fredskov.
 Disse skødepåtegninger blev afskaffet med vedtagelsen af 1989-loven med  

 den begrundelse, at de udgjorde en væsentlig belastning både for private og  

 myndigheder i forbindelse med berigtigelse af ejendomshandler.
 Bestemmelsen om, at en ny ejer af en skov eller et fredskovspligtigt areal  

 skulle give meddelelse om ejerskiftet blev fastholdt, og i den gældende lovs  

 § 22 findes bestemmelser om, at dette skulle ske senest 3 måneder efter  

 overtagelsesdagen.
 Det har i praksis vist sig, at når ovennævnte skødepåtegning ikke længere  

 er en forudsætning for at få skødet tinglyst, får skovmyndighederne kun i  

 nogle tilfælde oplysning om ejerskifte.
Det forekommer af de samme grunde, som førte til ophævelse af  

 skødepåtegningerne, ikke hensigtsmæssigt at genindføre denne ordning.
I den  

 foreslåede bestemmelse gives derfor i stedet en hjemmel til miljø- og  

 energiministeren til at indhente oplysninger, herunder i elektronisk form,  

 fra offentlige registre, f.eks. kommunernes, om ejerskifter af skove.
 Herigennem sikres, at der ikke går uforholdsmæssig lang tid fra et  

 ejerskifte, og indtil skovmyndighederne bliver opmærksom herpå og kan forsyne  

 den ny ejer med relevant vejledning og information, jf. § 22, stk. 2.  

 Samtidig fritages den enkelte skovejer for oplysningspligten.
 Gennem skovmyndighedernes mulighed for at indhente de nævnte oplysninger  

 sikres endvidere, at den landsdækkende fredskovsnotering kan holdes ajour.
Til nr. 5 (§ 24, stk. 1) Der er tale om en konsekvensændring som følge af, at reglerne om god og  

 flersidig skovdrift nu er samlet i kapitel 3.
Til nr. 6 (Kapitel 6: Kontrol, tilsyn m.v.) Den foreslåede ændring medfører, at overskriften i højere grad er dækkende  

 for kapitlets indhold.
Den nuværende overskrift er »Andre  

 bestemmelser«.
Til nr. 7 (§ 31) Der er tale om en konsekvensændring.
Til nr. 8 (§ 34) Ændringerne i forhold til den hidtidige § 34 er indført for at tilgodese  

 krav om tilsyn, kontrol og tilbagebetaling m.v., der er påkrævet efter  

 reglerne for betalinger fra EU (EUGFL's garantisektion).
Til nr. 9 (§ 34a) Efter § 34 indsættes § 34a.
Til § 34a ad stk. 1 Bestemmelsen i stk. 1, svarer til den gældende § 34, dog således at det  

 præciseres, at uberettiget udbetalte beløb skal tilbagebetales med  

 forrentning.
ad stk. 2 Bestemmelsen i stk. 2, er en videreførsel af den gældende § 21a samt § 26  

 i strukturudviklingsloven, suppleret med bestemmelser der omfatter  

 produktudviklingstilskud efter § 19, stk. 1, nr. 4, og produktionsafgifter,  

 jf. § 20, stk. 3. Det præciseres, at statens ret til at modregne modtagers  

 eventuelle restancer til det offentlige i tilskudsudbetalingerne kan gøres  

 gældende.
ad stk. 3 Bestemmelsen giver ministeren mulighed for at fastlægge regler om  

 beregning af renter vedrørende tilbagebetaling af tilskud udbetalt efter §  

 19, stk. 1, og § 20, stk. 3.
Til § 34b Bestemmelsen åbner mulighed for, at Hypotekbanken kan inddrive beløb, der  

 skal betales tilbage.
Til nr. 10 (§ 35) I bestemmelsen om ministerens mulighed for at henlægge sine opgaver og  

 beføjelser til blandt andet Skov- og Naturstyrelsen er præciseret, at  

 udførelsen af disse opgaver også vil kunne foretages af  

 statsskovdistrikterne.
Tilføjelsen skal ses i sammenhæng med § 39, hvorved  

 der indføres klageadgang til Naturklagenævnet.
Hensigten med at nævne  

 statsskovdistrikterne som mulige udøvere af opgaver og beføjelser efter loven  

 er at give oplysning om, at en sag efter skovloven kun behandles i to  

 instanser.
Første instans er således enten et statsskovdistrikt eller den  

 centrale Skov- og Naturstyrelse, og anden instans er enten Naturklagenævnet  

 eller Skov- og Naturstyrelsen.
Til nr. 11 (§ 36) Bestemmelsen er uændret, bortset fra at stk. 4 udgår som en konsekvens af  

 den foreslåede § 38a, stk. 2.
Til nr. 12 (§§ 38a og 38b) Til § 38a ad stk. 1 Med denne bestemmelses stk. 1, som er ny, bemyndiges miljø- og  

 energiministeren til at deltage i nationalt og internationalt samarbejde som  

 led i overvågning af skovenes tilstand.
Navnlig den luftbårne forurening  

 udgør en mulig påvirkning af skovenes sundhedstilstand, men det kan også være  

 relevant at overvåge en lang række andre faktorer.
ad stk. 2 De hidtidige statistikker vedrørende skovbruget har hovedsagelig været  

 rettet mod opgørelse af skovareal, træproduktion og hugst.
Den foreslåede  

 ændring skal imødekomme behovet for at kunne følge udviklingen i skovenes  

 øvrige værdier.
Gennem ændringen åbnes mulighed for at få den viden om  

 skovenes tilstand og udvikling, der er nødvendig for at kunne vurdere, om  

 Danmark lever op til de internationale forpligtigelser angående sikring af  

 bæredygtig skovforvaltning og biologisk mangfoldighed i skovene, som Danmark  

 har påtaget sig ved Skoverklæringen og Biodiversitets-konventionen fra Rio,  

 1992, samt ved Helsinki-resolutionerne, 1993.
Bestemmelsen giver ministeren hjemmel til at fastsætte nærmere regler om,  

 hvordan dette mest hensigtsmæssigt kan gennemføres i praksis.
Bestemmelsen  

 træder i stedet for den hidtidige § 36, stk. 4.
Til § 38b ad stk. 1 og 2 Bestemmelserne svarer indholdsmæssigt til § 71, stk. 1 og 2, i  

 naturbeskyttelsesloven.
ad stk. 3 EU-forordninger gælder umiddelbart i medlemslandene, men der kan være  

 behov for at fastsætte supplerende regler om anvendelsen.
Den foreslåede  

 bestemmelse giver miljø- og energiministeren hjemmel til at fastsætte sådanne  

 regler.
Derved sikres, at det ikke bliver nødvendigt at foretage hyppige  

 ændringer af skovloven af den grund.
Bestemmelsen svarer til  

 naturbeskyttelseslovens § 71, stk. 3.
Til nr. 13 (Kapitel 8 om klage) Til § 39 ad stk. 1 I § 39 indføres en klageadgang til Naturklagenævnet.
Baggrunden er ønsket  

 om et klart og gennemskueligt klagesystem, hvor der ikke kan opstå tvivl om  

 de involverede myndigheders rolle i klagesagen.
 Klageadgangen til Naturklagenævnet er gældende for afgørelser truffet i  

 henhold til lovens § 8 (pålæggelse af fredskovspligt), § 9 (ophævelse af  

 fredskovspligt), § 12 (dispensation fra §§ 10 og 11), § 18b (dispensation fra  

 §§ 15-17), § 24, stk. 2, (dispensation fra § 24, stk. 1) og § 31 (påbud).  

 Afgørelser træffes i første instans af miljø- og energiministeren eller efter  

 bemyndigelse fra ministeren af den centrale Skov- og Naturstyrelse eller  

 statsskovdistrikterne.
Af bekendtgørelse om forretningsorden for Naturklagenævnet (nr. 996 af 14.  

 december 1992) fremgår af § 3, stk. 1, at »Formanden kan på nævnets  

 vegne afgøre en klage efter lov om planlægning, når klagen ikke skønnes at  

 indeholde spørgsmål af meget væsentlig interesse i forhold til lovens  

 formål.« Det samme vil blive tilfældet for sager efter skovloven.
Selve  

 Naturklagenævnet forventes således at blive forum for de principielle  

 spørgsmål.
Naturklagenævnet vil - gennem sekretariatet - kunne indhente faglige  

 udtalelser fra f.eks.
Forskningscentret for Skov & Landskab (FSL),  

 Danmarks Miljøundersøgelser (DMU) og Den Kgl.
Veterinær- og Landbohøjskole  

 (KVL). Ønsker nævnet en bredere vurdering af udviklingen på området, kan  

 f.eks. indhentes en udtalelse fra Skovrådet.
Det bemærkes, at  

 Naturklagenævnets sekretariat i andre sager indhenter oplysninger, der skal  

 belyse f.eks. biologiske forhold.
Det ligger således inden for rammerne af  

 sekretariatets sædvanlige sagsbehandling at skulle sørge for at belyse og  

 vurdere de omtalte driftsmæssige og faglige spørgsmål.
I forbindelse med det igangværende fredskovsnoteringsprojekt er afgørelser  

 hidtil blevet truffet af statsskovdistrikterne efter § 7, stk. 1, med  

 mulighed for at indbringe sagen for Skov- og Naturstyrelsen.
Dette projekt  

 forventes afsluttet i 1998, og godt halvdelen af projektet er gennemført.  

 Disse sager kan karakteriseres som en registrering, hvor klagemuligheden skal  

 tjene til at afdække eventuelle fejl i tingbøger, matrikel, skovlovsarkiver  

 etc.
På denne baggrund omfattes de resterende afgørelser ikke af  

 klageadgangen til Naturklagenævnet, men det nuværende system med mulighed for  

 forelæggelse af distriktets afgørelse for den centrale styrelse opretholdes.
ad stk. 2 Med formuleringen fastholdes princippet om, at sager efter skovloven skal  

 kunne behandles af to administrative instanser.
ad stk. 3 Nogle af de afgørelser, der træffes efter skovloven, er ikke egnede til  

 behandling i to instanser.
Det gælder eksempelvis afgørelser om tilskud efter  

 kapitel 4, hvor der normalt er tale om et stort antal ensartede afgørelser,  

 der behandles i overensstemmelse med nøje udmeldte kriterier.
Sådanne  

 afgørelser bør ikke kunne påklages til anden myndighed.
Til § 39a ad stk. 1 Formuleringen er uændret i forhold til § 39 i den gældende lov.
ad stk. 2 Ved stk. 2 tillægges organisationerne Danmarks Naturfredningsforening og  

 Friluftsrådet klageret i forhold til afgørelser, der drejer sig om pålæggelse  

 (§ 8) eller ophævelse (§ 9) af fredskovspligt, eller om tilladelse til  

 byggeri, anlæg eller terrænændringer, der ikke er nødvendige for skovdriften  

 (§ 12, jf. § 10). Disse organisationer tillægges klageret, fordi de  

 repræsenterer en bred vifte af interesser på skovområdet.
 Det er hovedorganisationerne der er klageberettigede.
 Det er således fortsat den kreds, der er nævnt i stk. 1, som er  

 klageberettiget vedrørende f.eks. driften af de fredskovspligtige arealer.
ad stk. 3 Bestemmelsen sikrer, at de klageberettigede organisationer, Danmarks  

 Naturfredningsforening og Friluftrådet, bliver orienteret om afgørelserne.
Til § 40 ad stk. 1 Bestemmelsen er uændret i forhold til den gældende lovs § 40, stk. 1.
ad stk. 2 og 3 Bestemmelserne er indholdsmæssigt uændrede i forhold til den gældende lov.  

 Der er alene foretaget konsekvensrettelser i §-henvisningerne.
ad stk. 4 og 5 Bestemmelserne erstatter det gældende stk. 4.
 I lovforslaget skelnes mellem påbud om iværksættelse af foranstaltninger  

 (f.eks. tynding) i stk. 4, og påbud om at ophøre eller undlade  

 foranstaltninger (f.eks. rydning) i stk. 5.
Efter stk. 4 er ejeren ikke forpligtet til at iværksætte og gennemføre  

 tyndingen, med mindre klagemyndigheden stadfæster 1. instansafgørelsen.
På  

 den måde påføres ejeren ikke udgifter, der viser sig at være unødvendige,  

 hvis afgørelsen ændres.
Omvendt betyder påbud om eksempelvis at indstille rydningen af et  

 løvskovbryn, at rydningen skal indstilles og ikke må genoptages, før  

 klagemyndigheden har haft mulighed for at forholde sig til en klage.
Derved  

 undgås det, at skovejeren påføres betydelige udgifter til en vanskelig  

 retablering, hvis påbuddet stadfæstes.
Til § 40a Bestemmelsen indeholder en regel om »forældelse« af adgangen til  

 efterprøvelse af afgørelser efter loven m.v. ved domstolene.
Der er  

 tilsvarende bestemmelser i de øvrige love på miljøområdet.
Til nr. 14 (Kapitel 9) Ændringen af kapiteloverskriften er en konsekvens af ressortomlægningen i  

 oktober 1994 mellem Landbrugs- og Fiskeriministeriet og Miljø- og  

 Energiministeriet, hvorved produktudviklingslovens bestemmelser om tilskud  

 til træ- og træbaserede produkter, herunder Bevillingsudvalget for Skovbruget  

 og Træindustrien blev overført til Miljø- og Energiministeriet.
Til nr. 15 (§ 42) Til § 42 ad stk. 1 Der indsættes som nyt stk. 1 en bestemmelse, hvorefter Skovrådet skal  

 afgive indstilling til miljø- og energiministeren om forslag til  

 bekendtgørelser, der uddyber bestemmelserne i kapitel 3.
Særligt vedrørende § 15 og § 17, stk. 1, gælder, at der er tale om de  

 generelle og grundlæggende principper for god og flersidig skovdrift.
Det er  

 vigtigt, at der er tilslutning til uddybende bestemmelser på dette område,  

 fra de berørte myndigheder og organisationer.
Derfor bør der være en enig  

 indstilling til ministeren fra Skovrådet på dette område.
 Denne bestemmelse skal ses i sammenhæng med bemærkningerne til § 18c.
ad stk. 2 Den nugældende § 42, stk. 1 er videreført som stk. 2, hvor det nu er  

 præciseret i nr. 5 og 6, at Skovrådet kan afgive udtalelser til både  

 Naturklagenævnet og miljø- og energiministeren i konkrete sager.
ad stk. 3 Det nugældende stk. 2 bliver til stk. 3.
Til nr. 16 (§§ 42a og 42b) Til § 42a Bestemmelserne er identiske med bestemmelserne i § 6a i lovbekendtgørelse  

 nr. 617 af 18. juli 1995 om udvikling af produkter fra jordbruget, skovbruget  

 og fiskeriet.
Til § 42b Bestemmelsen vil blive udmøntet ved bekendtgørelse, så den svarer til  

 bestemmelserne i § 7, stk. 4, og § 8, stk. 2, i lovbekendtgørelse nr. 617 af  

 18. juli 1995, der omhandler Bevillingsudvalgets kompetence.
I øvrigt  

 henvises til bemærkningerne til § 19, stk. 1, nr. 4.
Der er tale om, at Bevillingsudvalget for Skovbruget og Træindustrien  

 træffer afgørelse om tildeling af tilskud til projekter i skovbruget, der  

 gennemføres i samarbejde mellem mindst 5 tilskudsberettigede, når tilskuddene  

 udgør mindst 400.000 kr.
Hovedreglen er, at tilskud højst skal kunne udgøre  

 400.000 kr. til hvert projekt, men at denne beløbsgrænse skal kunne fraviges  

 ved projekter, der gennemføres i samarbejde mellem mindst 5  

 tilskudsberettigede.
Til nr. 17 (§ 43, stk. 1) Til § 43 ad stk. 1 Bestemmelsen præciserer, at man ikke kan nøjes med bødestraf, hvis højere  

 straf er forskyldt efter anden lovgivning.
Endvidere indføres bødestraf for  

 at give urigtige eller vildledende oplysninger eller fortie oplysninger af  

 betydning for sager om tilskud, hvilket hidtil har været gældende under  

 strukturudviklingsloven.
Til nr. 18 (§ 43, stk. 4) ad stk. 4 Bestemmelsen er ny i forhold til gældende lov.
Bestemmelsen er udformet  

 som den tilsvarende bestemmelse i miljøbeskyttelsesloven.
Den er indsat,  

 fordi det, f.eks. i tilfælde af uberettiget afdrift af et skovareal, ønskes  

 sikret, at en eventuel bøde fastsættes under hensyn til størrelsen af en  

 opnået eller tilsigtet gevinst.
Til nr. 19 Der er tale om en konsekvensændring som følge af ressortomlægningen i  

 efteråret 1994.
Til § 2 ad stk. 1, 2 og 3 Lovens ikrafttræden er fastsat til 1. januar 1997. De tilskudsordninger,  

 som er indeholdt i de gældende love om henholdsvis støtte til skovbrugets  

 konsulentvirksomhed og om støtte til strukturudvikling m.v., er indarbejdet i  

 kapitel 4 i forslaget til lovændring, hvorfor disse love ophæves samtidig med  

 lovens ikrafttræden.
ad stk. 4 Tilskudsbestemmelserne kan ikke sættes i kraft, før der foreligger enten  

 en godkendt notifikation, jf.
EF-traktatens art. 93, stk. 3 eller en  

 godkendelse i overensstemmelse med Rådsforordning (EØF) nr. 2080/92.
 De enkelte tilskudsområder forudsættes at skulle have følgende behandling  

 i EU:
 Bestemmelserne sikrer, at ansøgninger om tilskud, der indgår, inden  

 notifikation eller godkendelse af de ny bestemmelser er sket, kan behandles  

 efter de hidtil gældende regler.
Til § 3 Bestemmelsen skal sikre, at der ikke opstår huller i de administrative  

 regler i perioden fra lovens ikrafttrædelse og indtil nye bekendtgørelser er  

 udarbejdet og notificeret eller godkendt.
Til § 4 ad stk. 1 og 2 Tilskud efter de gældende ordninger udbetales oftest etapevis, efterhånden  

 som forudsætningerne for udbetalingen opfyldes.
Overgangsbestemmelsen skal  

 sikre, at ansøgningerne kan færdigbehandles efter de gældende love og  

 forskrifter udstedt i medfør af disse.
ad stk. 3 Med bestemmelsen fastslås, at ansøgninger modtaget inden lovens  

 ikrafttrædelse, herunder ikrafttrædelsen af § 19, jf. § 2, stk. 4, i  

 overgangsbestemmelserne vil blive behandlet efter de hidtil gældende regler.
Efter 2. behandling den 10. maj 1996 § 1 I skovloven, lov nr. 383 af 7. juni 1989, som senest ændret ved § 16 i lov  

 nr. 284 af 27. april 1994, foretages følgende ændringer:
 1. Kapitel 2 affattes således:
»Kapitel 2 Fredskovspligt, pålæggelse og ophævelse m.m.
 § 3. Fredskovspligt er en permanent reservation af arealer til  

 skovbrugsformål.
 § 4. Følgende arealer er fredskovspligtige:
 1) Skove, der tilhører staten, kommunerne eller folkekirken, jf. dog stk.  

 2 og 3.
 2) Skove, der i matriklen eller tingbogen er noteret som  

 fredskovspligtige.
 3) Skove, der er pålagt fredskovspligt ved tinglyste deklarationer.
 4) Skove på mindst 21/2 ha, der tidligere er oprettet ved Hedeselskabets  

 medvirken (fredskovsplantager).
 5) Skove, der fandtes i 1805, i de sønderjyske landsdele i 1784, jf. dog  

 stk. 5.
 6) Skove, der den 14. maj 1935 tilhørte en offentlig stiftelse.
 7) Skove, der hører til eller har hørt til de tidligere majorater.
 8) Egekrat, der eksisterede den 1. juli 1989.
 9) Arealer uden skovbevoksning, der hører til de under nr. 1-8 nævnte  

 arealer.
 Stk. 2. Skove, der i forbindelse med en jordfordeling eller  

 ekspropriation af afskårne arealer midlertidigt tilhører staten, kommunerne  

 eller folkekirken, og som ved erhvervelsen ikke er fredskovspligtige, er ikke  

 omfattet af reglen i stk. 1, nr. 1.
Stk. 3. Når staten, kommunerne eller folkekirken erhverver eller  

 etablerer skov på egne arealer, er arealerne ikke omfattet af stk. 1, nr. 1,  

 hvis de forud for erhvervelsen eller etableringen af skoven ved en endeligt  

 vedtaget lokalplan er udlagt til andre formål.
Det samme gælder, når arealer,  

 der eksproprieres til andre formål end skov, tilplantes eller bliver  

 skovbevoksede.
Hvis arealerne 20 år efter lokalplanens vedtagelse eller  

 ekspropriationens gennemførelse ikke er taget i brug til det fastsatte  

 formål, bliver de omfattet af stk. 1, nr. 1.
 Stk. 4. Reglen i stk. 1, nr. 4, gælder uanset omfanget af tildelt  

 statstilskud og uanset deklarationens bestemmelse om betinget fredskovspligt.
 Stk. 5. Arealer i de sønderjyske landsdele, der af en tidligere  

 ejer er ryddet inden den 15. juni 1920, er ikke omfattet af reglen i stk. 1,  

 nr. 5.
 Stk. 6. Det påhviler staten, kommunerne og folkekirken at  

 orientere miljø- og energiministeren om erhvervelse eller etablering af skov.
 § 5. Inden et skovareal overgår til anden anvendelse, skal ejeren  

 godtgøre over for miljø- og energiministeren, at det ikke er  

 fredskovspligtigt efter § 4 og ikke omfattet af § 24, stk. 1.
 § 6. Fredskovspligt er bindende for ejere og indehavere af  

 rettigheder over ejendommen uden hensyn til, hvornår retten er stiftet.
 § 7. Miljø- og energiministeren kan beslutte, om et areal er  

 fredskovspligtigt efter reglerne i § 4.
 Stk. 2. Ministeren kan beslutte, at skovstykker, der arronderer  

 fredskov, og som er af væsentlig betydning for driften heraf, er  

 fredskovspligtige.
 Stk. 3. Ministeren underretter ejere, visse brugere m.v. om  

 beslutninger efter stk. 1 og 2 og drager omsorg for, at fredskovspligten  

 bliver noteret i matriklen.
 § 8. Miljø- og energiministeren kan tillade, at der lægges  

 fredskovspligt på et areal, der findes egnet til god og flersidig skovdrift.
 Stk. 2. Ministeren kan fastsætte nærmere vilkår for tilladelse  

 efter stk. 1, herunder om tidsfrister, bevoksningers stabilitet og sikkerhed  

 for arealets tilplantning eller tilsåning.
 Stk. 3. Tilladelse efter stk. 1 i områder, der i en regionplan er  

 udpeget som områder, hvor skovtilplantning er uønsket, kan kun gives efter  

 opfyldelse af planlægningslovens regler.
 Stk. 4. Ministeren drager omsorg for, at fredskovspligten noteres  

 i matriklen.
 § 9. Miljø- og energiministeren kan tillade, at fredskovspligten  

 ophæves på et areal, der ikke er egnet til god og flersidig skovdrift, eller  

 som ønskes anvendt til andet, jf. i øvrigt § 13.
Stk. 2. Ministeren kan tillade, at fredskovspligten ophæves på et  

 areal, som er blevet fredskovspligtigt i medfør af § 4, stk. 1, nr. 1, hvis  

 formålet med arealet på længere sigt ikke er skov.
Det er dog en  

 forudsætning, at arealets endelige anvendelse forud for tilplantning eller  

 tilsåning er fastlagt i en kommuneplan eller i et pålæg om vejbyggelinjer, og  

 at arealet tages i brug til det fastlagte formål.
Hvis arealet efter 20 år  

 ikke er taget i brug til det fastlagte formål, vil en ansøgning om ophævelse  

 af fredskovspligt blive behandlet efter stk. 1.
 Stk. 3. Tilladelse efter stk. 1 til rydning af skov i områder, der  

 i en regionplan er udpeget som skovrejsningsområder, kan kun gives efter  

 opfyldelse af planlægningslovens regler.
 Stk. 4. Ministeren drager omsorg for, at ophævelsen af  

 fredskovspligten noteres i matriklen.
 § 10. På fredskovspligtige arealer må der ikke opføres bygninger,  

 etableres anlæg eller gennemføres terrænændringer, medmindre det er  

 nødvendigt for skovdriften.
 § 11. Samlede fredskovsstrækninger må ikke udstykkes eller  

 formindskes ved arealoverførsel.
 § 12. Miljø- og energiministeren kan, når særlige grunde taler for  

 det, tillade, at §§ 10 og 11 fraviges.
 § 13. Miljø- og energiministeren kan fastsætte vilkår for  

 tilladelse efter § 9, stk. 1, og § 12, jf. §§ 10 og 11, herunder om, at  

 tilladelse efter § 9, stk. 1, og § 12, jf. § 10, er tidsbegrænset.
 § 14. Ved tilladelse efter § 9, stk. 1, og § 12, jf. § 10,  

 fastsætter miljø- og energiministeren vilkår om, at der lægges fredskovspligt  

 på et andet areal (erstatningsskov) efter reglerne i § 8.
 Stk. 2. Ministeren bestemmer erstatningsskovens størrelse.
 Stk. 3. Ministeren kan bestemme, at der skal stilles sikkerhed for  

 arealets tilplantning eller tilsåning.
 Stk. 4. Ministeren kan tillade, at forpligtelsen til at udlægge  

 erstatningsskov opfyldes ved, at der betales for skovetablering på et  

 offentligt eller privatejet areal, som samtidig bliver fredskovspligtigt.
Stk. 5. Ministeren kan fastsætte nærmere regler om  

 erstatningsskov, herunder om, at reglerne i stk. 1 kan fraviges i særlige  

 tilfælde.« 2. Kapitel 3 affattes således:
»Kapitel 3 Anvendelse af fredskovspligtige arealer:
 God og flersidig skovdrift.
 § 15. Fredskovspligtige arealer skal anvendes til god og flersidig  

 skovdrift, og anvendelsen skal ske ud fra en helhedsbetragtning.
 Stk. 2. Ved god og flersidig skovdrift forstås, at skovene skal  

 dyrkes med henblik på både at forøge og forbedre træproduktionen og varetage  

 landskabelige, naturhistoriske, kulturhistoriske og miljøbeskyttende hensyn  

 samt hensyn til friluftslivet.
 § 16. Fredskovspligtige arealer skal holdes bevoksede med træer,  

 der danner, eller som inden for et rimeligt tidsrum vil danne sluttet skov af  

 højstammede træer.
 Stk. 2. Der må dyrkes juletræer og pyntegrønt i kort omdrift på op  

 til 10 pct. af skovens areal.
 Stk. 3. Fredskovspligtige arealer kan holdes uden skovbevoksning,  

 når det er nødvendigt for skovdriften.
 Stk. 4. Fredskovspligtige arealer kan holdes uden skovbevoksning  

 eller i anden særlig drift, i det omfang det bestemmes i en fredning efter  

 lov om naturbeskyttelse eller lov om bygningsfredning.
 Stk. 5. Marker og klitter, der hører til fredskov, er ikke  

 omfattet af reglerne i stk. 1, så længe anvendelsen ikke ændres.
 Stk. 6. Søer, vandløb, moser, heder, strandenge eller strandsumpe,  

 ferske enge og overdrev, der hører til fredskov, og som ikke er omfattet af  

 naturbeskyttelseslovens kapitel 2, fordi de er mindre end de deri fastsatte  

 størrelsesgrænser, må ikke dyrkes, afvandes, tilplantes eller på anden måde  

 ændres.
 Stk. 7. På fredskovspligtige arealer skal ydre skovbryn af  

 løvtræer og buske bevares.
Stk. 8. Egekrat skal bevares.
Miljø- og energiministeren  

 gennemfører registrering af bevaringsværdige egekrat for at sikre deres  

 bevaring.
 Stk. 9. Stævningsskove kan drives efter de gamle driftsformer  

 efter tilladelse fra ministeren.
 Stk. 10. Der må ikke være dyrehold på skovbevoksede arealer i  

 fredskov.
 Stk. 11. Der må ikke anbringes affald i fredskov.
§ 17. På skovbevoksede, fredskovspligtige arealer skal god og  

 flersidig skovdrift tilrettelægges ud fra en helhedsbetragtning.
Dyrknings-  

 og naturgrundlaget og dermed grundlaget for træproduktionen og den biologiske  

 mangfoldighed skal vedligeholdes eller forbedres, og det omgivende miljø må  

 ikke påvirkes negativt.
 Stk. 2. God og flersidig skovdrift indebærer endvidere:
 1) Arealet skal, hvis selvforyngelse ikke anvendes, snarest tilplantes  

 eller tilsås med egnet plantemateriale eller frømateriale.
 2) Den nye bevoksning skal plejes sådan, at væksten sikres.
 3) Under bevoksningens udvikling til højstammede træer skal skovens  

 sundhed, produktion og stabilitet sikres gennem passende dyrkningstiltag,  

 f.eks. tynding, lysningshugst og justering af træartssammensætning eller  

 diameterklassefordeling.
4) Foryngelseshugst må ikke finde sted, før bevoksningen er hugstmoden.
I  

 uensaldrende eller fleretagerede dyrkningssystemer gælder  

 hugstmodenhedskriteriet på enkelttræniveau.
 5) Foryngelseshugst skal udføres under hensyntagen til opbygning af en  

 stabil og varieret skov.
 6) Gamle træer og dødt ved kan i passende omfang efterlades til naturlig  

 nedbrydning og som levesteder for dyr og planter.
 § 18. Miljø- og energiministeren kan efter aftale med ejeren  

 tillade, at et fredskovspligtigt areal med værdifuldt biologisk indhold får  

 status som urørt skov.
 Stk. 2. Hvis de hensyn, der er nævnt i § 1, stk. 2, taler for det,  

 kan ministeren efter aftale med ejeren oprette en deklaration, hvorved  

 enkelte træer eller grupper af træer i en skov bevares.
§ 18 a.
Tilladelser og deklarationer efter § 18, stk. 1 og 2,  

 tinglyses og er bindende for ejere og indehavere af rettigheder over fast  

 ejendom.
Miljø- og energiministeren kan bestemme, at sådanne tilladelser og  

 deklarationer oprettes og tinglyses for ejerens regning.
§ 18 b.
Hvis særlige grunde taler derfor, kan miljø- og  

 energiministeren tillade fravigelse af reglerne i § 16, stk. 1, 2, 3, 6, 7,  

 8, 10 og 11, og § 17.
§ 18 c.
Miljø- og energiministeren kan efter indstilling fra  

 Skovrådet fastsætte nærmere regler for administrationen af bestemmelserne i  

 §§ 15-18 b.« 3. Kapitel 4 affattes således:
»Kapitel 4 Fremme af god og flersidig skovdrift § 19. Miljø- og energiministeren kan give tilskud til:
 1) Fremme af god og flersidig skovdrift i eksisterende skove.
 2) Permanent udlæg af skovarealer som urørt skov, jf. § 18.
 3) Tilplantning af landbrugsarealer med skov, pleje af disse nykulturer og  

 kompensation for tabt indkomst under forudsætning af, at arealerne pålægges  

 fredskovspligt, jf. § 8.
 4) Udvikling af produkter fra skovbruget og træindustrien.
 5) Konsulentvirksomhed i skovbruget.
 6) Oplysnings-, vejlednings- og undersøgelsesvirksomhed vedrørende nr.  

 1-5.
 Stk. 2. Ministeren kan fastsætte nærmere regler om  

 tilskudsordningernes gennemførelse og administration, herunder at tilskud  

 primært ydes til fredskovspligtige arealer.
 Stk. 3. Ministeren kan fastsætte regler om, at udbetaling af  

 tilskud efter denne lov skal ske til en af ansøger oprettet konto i et  

 pengeinstitut.
 Stk. 4. Ministeren kan oprette de registre, der er behov for, i  

 forbindelse med administration af tilskuddene.
 § 20. Miljø- og energiministeren kan fastsætte regler om betaling  

 af produktionsafgifter på juletræer og pyntegrønt, som dyrkes her i landet.
 Stk. 2. Ministeren kan fastsætte de nærmere regler om opkrævningen  

 af de offentlige midler, som er nævnt i stk. 1, herunder at opkrævningen  

 henlægges til en brancheorganisation.
 Stk. 3. Produktionsafgifterne indgår i en fond, jf. § 20 a, hvis  

 midler kan anvendes til finansiering af foranstaltninger i forbindelse med  

 afsætningsfremme, forskning og forsøg, produktudvikling, rådgivning og  

 uddannelse samt øvrige foranstaltninger inden for juletræs- og  

 pyntegrøntsektoren, som ministeren giver tilladelse til.
 Stk. 4. En del af den afgift, som indbetales til statskassen i  

 medfør af lov nr. 416 af 6. juni 1995 om afgift på bekæmpelsesmidler, og som  

 overføres til landbrugets promillefonde, kan ligeledes indgå i fonden.
 Stk. 5. Ministeren kan inden for rammerne fastlagt i finansloven  

 yde tilskud til produktionsafgiftsfonden.
§ 20 a.
Til fordeling af de i produktionsafgiftsfonden opsamlede  

 midler udpeger miljø- og energiministeren en fondsbestyrelse efter indhentet  

 udtalelse fra de repræsentative brancheorganisationer.
 Stk. 2. Ministeren fastsætter de nærmere regler for fondens virke  

 og for fondsbestyrelsens arbejde og forpligtelser, herunder om, at  

 fondsbestyrelsen kan træffe afgørelse om finansiering af foranstaltninger som  

 nævnt i § 20, stk. 3, og om udarbejdelse af budgetter og regnskaber samt om  

 administration og revision.
Stk. 3. Bestyrelsen skal påse, at forvaltningen af  

 produktionsafgiftsfondens midler sker i overensstemmelse med § 20 og § 20 a,  

 regler fastsat i medfør heraf og lovgivningen i øvrigt.
Ministeren kan  

 afsætte et bestyrelsesmedlem, som har medvirket til beslutninger i strid med  

 disse bestemmelser.
 Stk. 4. Medlemmer af bestyrelsen, som under udførelsen af deres  

 hverv forsætligt eller uagtsomt har tilføjet fonden skade, er pligtige at  

 erstatte denne.
Stk. 5. Bestemmelsen i stk. 4 gælder også for revisorer.
Er et  

 revisionsselskab valgt til revisor, er både revisionsselskabet og den  

 revisor, hvem revisionen er overdraget, erstatningsansvarlige.
Beslutning om  

 anlæggelse af søgsmål, herunder om erstatningskravets størrelse, mod  

 bestyrelsesmedlemmer, revisionsselskaber eller revisorer træffes af  

 bestyrelsen eller af ministeren.
 Stk. 6. Hvis der i fonden indgår midler, som er overført fra  

 landbrugets promilleafgiftsfonde efter reglerne i lov om administration af  

 Det Europæiske Økonomiske Fællesskabs forordninger om markedsordninger for  

 landbrugsvarer m.v., meddeler ministeren ved hvert finansårs udløb et af  

 Folketinget nedsat udvalg, hvilke midler der er indgået i  

 produktionsafgiftsfonden, og hvordan midlerne er anvendt.
§ 21. Miljø- og energiministeren kan fastsætte regler om, hvilke  

 betingelser der skal være opfyldt, for at skovprodukter kan mærkes som  

 bæredygtigt eller økologisk produceret.« 4. § 22, stk. 1, affattes således:
»Miljø- og energiministeren kan indhente oplysninger, herunder i  

 elektronisk form, fra offentlige registre om ejerskifte af skove og  

 fredskovspligtige arealer.« 5. I § 24, stk. 1 , ændres »reglerne i § 15« til:  

 »reglerne i §§ 15-17«.
 6. Overskriften til kapitel 6 affattes således:
»Kapitel 6 Kontrol, tilsyn m.v.« 7. I § 31, stk. 2, ændres »reglerne i § 15« til:  

 »reglerne i § 15-17.« 8. § 34 affattes således:
 » § 34. Miljø- og energiministeren kan fastsætte regler om  

 kontrol og tilsyn med de foranstaltninger, hvortil der er ydet tilskud efter  

 denne lov.
 Stk. 2. Den, der ejer eller driver en ejendom, hvortil der ydes  

 tilsagn om tilskud efter loven, skal yde den fornødne vejledning og hjælp ved  

 kontrollens gennemførelse, og det i § 30 nævnte materiale skal udleveres til  

 de kontrollerende myndigheder på disses begæring.
 Stk. 3. Til brug for kontrollen kan ministeren indhente fornødne  

 oplysninger hos skatte- og afgiftsmyndigheder og andre offentlige  

 myndigheder.
 Stk. 4. Modtageren af tilskud efter loven skal i hele  

 støtteperioden på forlangende afgive erklæring om, hvorvidt betingelserne for  

 at modtage støtte fortsat opfyldes.
Stk. 5. Modtageren af tilskud skal i hele støtteperioden  

 underrette ministeren, hvis betingelserne for at modtage tilskud ikke længere  

 opfyldes.« 9. Efter § 34 indsættes i kapitel 6:
» § 34 a.
Miljø- og energiministeren kan bestemme, at tilsagn  

 om tilskud efter § 19, stk. 1, helt eller delvis bortfalder, og at beløb, der  

 er udbetalt efter § 19, stk. 1, eller efter regler, der er udstedt i medfør  

 af § 19, stk. 2, eller § 20, stk. 3, helt eller delvis skal tilbagebetales,  

 hvis 1) tilskudsmodtageren har givet urigtige eller vildledende oplysninger  

 eller har fortiet oplysninger af betydning for sagens afgørelse, 2) betingelserne for tilskud ikke længere opfyldes, 3) tilskudsmodtageren tilsidesætter sin pligt i medfør af regler udstedt  

 efter § 34, stk. 1, og pligter i medfør af § 34, stk. 2, 4 og 5, eller 4) forudsætningerne for støtte i øvrigt efter ministerens skøn er  

 væsentligt ændrede.
Stk. 2. Op til 20 pct. af beløb udbetalt efter § 19, stk. 1, nr. 2  

 og 4, eller efter regler udstedt i medfør af § 19, stk. 2, kan tilbageholdes  

 og anvendes til modregning med modtagerens eventuelle restancer til det  

 offentlige.
For øvrige tilskud efter § 19, stk. 1, eller efter regler udstedt  

 i medfør af § 19, stk. 2, eller § 20, stk. 3, kan modregningen omfatte hele  

 tilskuddet.
 Stk. 3. Ministeren kan fastsætte regler om beregningen af renter  

 af beløb, der skal tilbagebetales i henhold til stk. 1.
§ 34 b.
Hypotekbanken (Kongeriget Danmarks Hypotekbank og  

 Finansforvaltning) kan inddrive statskassens tilgodehavende efter § 34 a,  

 stk. 1, med tillæg af renter og omkostninger, jf. § 34 a, stk. 3.  

 Hypotekbanken kan inddrive skyldige beløb ved indeholdelse i løn m.v. hos den  

 pågældende efter reglerne om inddrivelse af personlige skatter i  

 kildeskatteloven.
 Stk. 2. Hypotekbanken kan indhente de oplysninger hos skatte- og  

 afgiftsmyndigheder og andre offentlige myndigheder om den pågældende, som er  

 nødvendige for at varetage inddrivelsen af de i stk. 1 nævnte beløb, herunder  

 oplysninger om indkomst- og formueforhold.
 Stk. 3. Miljø- og energiministeren kan fastsætte regler om  

 fremgangsmåden i forbindelse med lønindeholdelse.
Stk. 4. Afgørelser truffet af Hypotekbanken i henhold til stk. 1  

 kan indbringes for finansministeren.
Miljø- og energiministeren kan fastsætte  

 regler om klageadgangen, herunder regler om klagefrist.« 10. I § 35 indsættes i 1. pkt. efter »Skov- og  

 Naturstyrelsen«: », herunder statsskovdistrikterne,», og 2.  

 pkt. ophæves.
 11. § 36, stk. 4 , ophæves.
 12. Efter § 38 indsættes i kapitel 7:
 »Overvågning af skovenes tilstand og skovstatistik.
§ 38 a.
Miljø- og energiministeren overvåger skovenes tilstand,  

 herunder ved samarbejde med andre nationale og internationale myndigheder og  

 institutioner.
 Stk. 2. Ministeren drager omsorg for, at der mindst hvert 10. år  

 udarbejdes en landsdækkende statistik for skovbrugets og skovenes udvikling.  

 Ministeren kan fastsætte nærmere regler herfor.
Internationale forpligtelser § 38 b.
Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljø- og energiministeren kan fastsætte regler til  

 opfyldelse af internationale overenskomster, der indgås i henhold til stk. 1.
Stk. 3. Ministeren kan fastsætte regler, der er nødvendige for  

 anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.« 13. Kapitel 8 affattes således:
»Kapitel 8 Klage § 39. Afgørelser truffet i henhold til denne lovs §§ 8, 9, 12, 18  

 b, § 24, stk. 2, og § 31 af miljø- og energiministeren eller efter  

 bemyndigelse fra denne kan påklages til Naturklagenævnet, som er nedsat af  

 ministeren i henhold til lov om naturbeskyttelse.
 Stk. 2. Naturklagenævnets formand kan på nævnets vegne træffe  

 afgørelse i sager, der ikke skønnes at have meget væsentlig interesse i  

 forhold til lovens formål.
 Stk. 3. Naturklagenævnets afgørelser efter stk. 1 kan ikke  

 indbringes for anden administrativ myndighed.
 Stk. 4. Ministeren kan fastsætte regler om adgangen til at klage  

 over andre afgørelser end de i stk. 1 nævnte, truffet efter bemyndigelse, jf.  

 § 35. Ministeren kan fastsætte regler om, at disse afgørelser ikke kan  

 indbringes for anden administrativ myndighed.
§ 39 a.
Afgørelser truffet i henhold til denne lov eller regler,  

 der er udstedt i medfør af loven, kan påklages af 1) den, som afgørelsen retter sig mod, 2) den, som i øvrigt har en individuel, væsentlig interesse i sagen.
Stk. 2. Afgørelser truffet i henhold til denne lovs § 8, § 9 og §  

 12, jf. § 10, kan endvidere påklages af 1) Danmarks Naturfredningsforening og 2) Friluftsrådet.
 Stk. 3. Miljø- og energiministeren giver meddelelse om afgørelser  

 nævnt i stk. 2 til Danmarks Naturfredningsforening og Friluftsrådet.
 § 40. Klagefristen er 4 uger fra den dag, afgørelsen er meddelt  

 den pågældende.
 Stk. 2. Tilladelse efter §§ 9, 12, 18 b og § 24, stk. 2, må ikke  

 udnyttes, før klagefristen er udløbet.
 Stk. 3. Klage over en tilladelse efter §§ 9, 12, 18 b og § 24,  

 stk. 2, har opsættende virkning, indtil klagemyndigheden har truffet  

 afgørelse eller bestemmer andet.
 Stk. 4. Klage over et påbud efter § 31 om iværksættelse af  

 foranstaltninger efter loven har opsættende virkning, indtil klagemyndigheden  

 har truffet afgørelse eller bestemmer andet.
 Stk. 5. Klage over et påbud efter § 31 om at ophøre med eller  

 undlade foranstaltninger i strid med loven har ikke opsættende virkning,  

 medmindre klagemyndigheden bestemmer det.
Søgsmål § 40 a.
Søgsmål til prøvelse af afgørelser efter loven eller de  

 regler, der udstedes efter loven, skal være anlagt inden 6 måneder efter, at  

 afgørelsen er meddelt den pågældende.« 14. Overskriften til kapitel 9 affattes således:
»Kapitel 9 Skovrådet og Bevillingsudvalget for Skovbruget og  

 Træindustrien«.
 15. § 42 affattes således:
 » § 42. Skovrådet afgiver indstilling til miljø- og  

 energiministeren om forslag til bekendtgørelser efter § 18 c.
 Stk. 2. Skovrådet har i øvrigt følgende opgaver:
 1) Rådet drøfter på eget initiativ spørgsmål, det finder af betydning for  

 skovene, og udtaler sig herom til ministeren.
 2) Rådet afgiver udtalelse til brug for de regler, ministeren udarbejder  

 med hjemmel i loven, jf. dog stk. 1.
 3) Rådet udtaler sig om de spørgsmål, ministeren forelægger.
 4) Rådet afgiver udtalelse til brug for retningslinjer for administration  

 af loven, herunder vejledninger, som ministeren udarbejder til opfølgning af  

 loven.
 5) Rådet afgiver efter anmodning fra Naturklagenævnet udtalelse til brug  

 for afgørelse i de sager, der i medfør af § 39, stk. 1, er påklaget til  

 nævnet.
 6) Rådet afgiver udtalelse til brug for afgørelse i de sager, der i medfør  

 af regler efter § 39, stk. 4, er påklaget til ministeren.
 7) Rådet kan afgive redegørelse til ministeren om udviklingen inden for  

 skovbrugsområdet og om de ændringer, rådet finder ønskelige.
Stk. 3. Ministeren fastsætter en forretningsorden for rådet.
Der  

 kan heri fastsættes regler om, at visse nærmere bestemte sager, som er  

 påklaget til ministeren, ikke skal forelægges for rådet.« 16. Efter § 42 indsættes:
» § 42 a.
Miljø- og energiministeren nedsætter et  

 Bevillingsudvalg for Skovbruget og Træindustrien til bistand ved behandling  

 af tilskudsansøgninger efter § 19, stk. 1, nr. 4.
Stk. 2. Bevillingsudvalget består af 12 medlemmer, der beskikkes  

 af ministeren.
Et medlem beskikkes som repræsentant for Miljø- og  

 Energiministeriet, et medlem for Landbrugs- og Fiskeriministeriet og et  

 medlem for Erhvervsministeriet.
Tre medlemmer beskikkes efter indhentet  

 udtalelse fra henholdsvis Dansk Industri, Dansk Skovforening og  

 Arbejderbevægelsens Erhvervsråd.
De øvrige 6 medlemmer udpeges af ministeren  

 som særligt sagkyndige.
 Stk. 3. Ministeren udpeger Bevillingsudvalgets formand blandt  

 udvalgets medlemmer.
 Stk. 4. For hvert medlem beskikkes en suppleant efter reglerne i  

 stk. 2 og 3.
 Stk. 5. Ministeren fastsætter Bevillingsudvalgets forretningsorden  

 og de nærmere regler for udvalgets arbejde, herunder om sekretariatsbetjening  

 for udvalget.
§ 42 b.
Miljø- og energiministeren kan bemyndige  

 Bevillingsudvalget for Skovbruget og Træindustrien til at træffe afgørelse om  

 tildeling af visse tilskud efter § 19, stk. 1, nr. 4.
Stk. 2. Ministeren kan fastsætte nærmere regler herom.« 17. § 43, stk. 1, affattes således:
»Medmindre højere straf er forskyldt efter anden lovgivning, straffes  

 med bøde den, der 1) overtræder § 5, § 10, § 16, § 17, § 23 eller § 24, stk. 1, 2) tilsidesætter vilkår, der er knyttet til en tilladelse efter § 8, § 9,  

 § 12, § 18, § 18 b, § 24, stk. 2, eller § 25, 3) til brug for afgørelser, der træffes i henhold til § 19 eller de i  

 medfør heraf fastsatte regler, giver urigtige eller vildledende oplysninger  

 eller fortier oplysninger af betydning for afgørelsen.
Det samme gælder den,  

 der handler i strid med vilkår, der er fastsat i en sådan afgørelse, 4) undlader at efterkomme en beslutning efter § 25 om, at der kun på  

 nærmere angivne vilkår må foretages erhvervsmæssig hugst, 5) undlader at give oplysninger efter § 30 eller § 34, stk. 2, 6) undlader at efterkomme et påbud efter § 31, stk. 1 eller 2.« 18. I § 43 indsættes som stk. 4:
»Stk. 4. Sker der ikke konfiskation af udbytte, som er opnået  

 ved overtrædelsen, skal der ved udmåling af bøde tages særligt hensyn til  

 størrelsen af en opnået eller tilsigtet økonomisk gevinst.« 19. I § 46, stk. 4, ændres »§ 15, stk. 2« til:  

 »§ 16, stk. 2«.
 20. Overalt i loven ændres »miljøministeren« til:  

 »miljø- og energiministeren« og »Miljøministeren« til:  

 »Miljø- og energiministeren«, og overalt i loven ændres  

 »Miljøministeriet« til: »Miljø- og Energiministeriet«.
§ 2 Stk. 1. Loven træder i kraft den 1. januar 1997, jf. dog stk. 4.
 Stk. 2. Samtidig ophæves lov nr. 274 af 2. maj 1990 om tilskud til  

 skovbrugets konsulentvirksomhed.
 Stk. 3. I lov om støtte til jordbrugets strukturudvikling og til  

 økologisk jordbrug m.v., jf. lovbekendtgørelse nr. 715 af 30. august 1995  

 ophæves samtidig § 1, stk. 2, og §§ 19 og 20.
 Stk. 4. Miljø- og energiministeren fastsætter tidspunktet for  

 ikrafttrædelsen af § 19, § 20 og § 20 a som affattet ved denne lovs § 1, nr.  

 3.
§ 3 Stk. 1. Regler udstedt i medfør af de bestemmelser, der er nævnt i  

 § 2, stk. 2 og 3, forbliver i kraft, indtil de ophæves eller afløses af  

 regler udstedt efter skovloven.
 Stk. 2. Det samme gælder regler udstedt efter lov om tilskud til  

 produktudvikling af jordbrugs-, skovbrugs- og fiskeriprodukter, jf.  

 lovbekendtgørelse nr. 617 af 18. juli 1995.
§ 4 Stk. 1. Hvor tilsagn om tilskud er meddelt i medfør af skovlovens  

 hidtidige regler inden denne lovs ikrafttræden, jf. dog § 2, stk. 4,  

 færdigbehandles ansøgningen efter de hidtil gældende regler.
 Stk. 2. Det samme gælder for tilsagn om tilskud i medfør af  

 reglerne nævnt i § 2, stk. 2 og 3, samt i medfør af lov om tilskud til  

 produktudvikling af jordbrugs-, skovbrugs- og fiskeriprodukter m.m., jf.  

 lovbekendtgørelse nr. 617 af 18. juli 1995.
 Stk. 3. Ansøgninger om tilskud, der er modtaget i Skov- og  

 Naturstyrelsen eller på et statsskovdistrikt inden lovens ikrafttræden, jf.  

 dog § 2, stk. 4, færdigbehandles efter de hidtil gældende regler.
Ændringsforslag Af miljø- og energiministeren:
 Til § 1 10) I den under nr. 3 foreslåede affattelse af  

kapitel 4 ændres i § 20 a, stk. 6, ordene »Folketingets  

 Landbrugs- og Fiskeriudvalg« til: »et af Folketinget nedsat  

 udvalg«.
Bemærkninger Til nr. 1 De arbejdsområder, som efter Folketingets forretningsordens § 7  

 påhviler Folketingets stående udvalg, er retningsgivende og ikke bindende for  

 Tinget.
Miljø- og Energiministeriets opmærksomhed er blevet henledt på den  

 omstændighed, at en henvisning i en lov til et specifikt folketingsudvalg på  

 den baggrund kan give anledning til principielle betænkeligheder.
