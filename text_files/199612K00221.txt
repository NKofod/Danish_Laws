Nr LSF 221 Forslag til Lov om Danmarks tiltrædelse af Schengenkonventionen Fremsat af justitsministeren (Frank Jensen) den 10. april 1997 Vedtaget ved tredjebehandling den 30. maj 1997 Lov nr. 418 af 10/06/1997 § 1. Aftale af 19. december 1996 om Danmarks tiltrædelse af konvention om gennemførelse af Schengenaftalen af 14. juni 1985 mellem regeringerne for staterne i Den Økonomiske Union Benelux, Forbundsrepublikken Tyskland og Den Franske Republik om gradvis ophævelse af kontrollen ved de fælles grænser (Schengenkonventionen) kan ratificeres på Danmarks vegne.
 Stk. 2. Endvidere kan samarbejdsaftale af 19. december 1996 mellem  

 Schengenmedlemslandene og Norge og Island om afskaffelse af personkontrollen  

 ved de fælles grænser ratificeres på Danmarks vegne.
 § 2. Bestemmelserne i konventionens afsnit IV  

 (Schengeninformationssystemet) gælder her i landet.
 Stk. 2. Rigspolitichefen er den centrale myndighed efter  

 konventionens artikel 108, stk. 1.
 Stk. 3. Registertilsynet er tilsynsmyndighed efter konventionens  

 artikel 114 og 128.
 § 3. Polititjenestemænd fra et andet Schengenmedlemsland m.v., der  

 udfører opgaver i Danmark efter konventionens artikel 40 og 41, har ret til  

 at bære tjenestevåben efter konventionens regler.
 Stk. 2. Bestemmelserne i straffelovens kapitel 14 om forbrydelser  

 mod den offentlige myndighed og kapitel 16 om forbrydelser i offentlig  

 tjeneste eller hverv finder også anvendelse, når forholdet er begået mod  

 eller af polititjenestemænd fra et andet Schengenmedlemsland m.v. under  

 udførelse af opgaver i Danmark efter konventionens artikel 40 og 41.
 Stk. 3. Forvolder polititjenestemænd fra et andet  

 Schengenmedlemsland m.v. under udførelse af opgaver i Danmark efter  

 konventionens artikel 40 og 41 skader, som efter dansk ret medfører  

 erstatningspligt, udbetales erstatning af justitsministeren.
 § 4. Lovens § 1 træder i kraft dagen efter bekendtgørelsen i  

 Lovtidende.
 Stk. 2. Justitsministeren fastsætter ikrafttrædelsestidspunktet  

 for lovens øvrige bestemmelser.
 § 5. Loven gælder ikke for Grønland og Færøerne, men kan, for så  

 vidt angår § 2, ved kongelig anordning sættes i kraft også for disse  

 landsdele.
Bilag 1 KONVENTION OM GENNEMFØRELSE AF SCHENGEN-AFTALEN AF 14. JUNI 1985 MELLEM REGERINGERNE  

 FOR STATERNE I DEN ØKONOMISKE UNION BENELUX, FORBUNDSREPUBLIKKEN TYSKLAND OG  

 DEN FRANSKE REPUBLIK OM GRADVIS OPHÆVELSE AF KONTROLLEN VED DE FÆLLES GRÆNSER Kongeriget Belgien, Forbundsrepublikken Tyskland, Den Franske Republik,  

 Storhertugdømmet Luxembourg og Kongeriget Nederlandene, i det følgende  

 benævnt de kontraherende parter, som henviser til Schengen-aftalen af 14. juni 1985 om gradvis ophævelse af  

 kontrollen ved de fælles grænser, som har vedtaget at virkeliggøre målet i denne aftale om at afskaffe  

 kontrollen med persontrafik ved de fælles grænser og at lette transport og  

 varebevægelser, som tager i betragtning, at traktaten om oprettelse af De Europæiske  

 Fællesskaber, som suppleret ved den europæiske fælles akt, fastsætter, at det  

 indre marked indebærer et område uden indre grænser, som tager i betragtning, at det mål, som de kontraherende parter  

 forfølger, er sammenfaldende med ovennævnte målsætning, for så vidt andet  

 ikke fastsættes i foranstaltninger, der træffes i medfør af traktatens  

 bestemmelser, som tager i betragtning, at det for at virkeliggøre dette mål er  

 nødvendigt at træffe en række egnede foranstaltninger og etablere et snævert  

 samarbejde mellem de kontraherende parter, er blevet enige om følgende:
AFSNIT I Definitioner Artikel 1 I denne konvention forstås ved:
Indre grænser: de kontraherende parters fælles landgrænser samt deres  

 lufthavne for så vidt angår interne flyvninger og søhavne for så vidt angår  

 færgeruter, der udelukkende går til eller fra havne på de kontraherende  

 parters område uden at anløbe havne uden for dette område Ydre grænser: de kontraherende parters land- og søgrænser samt luft- og  

 søhavne, for så vidt de ikke er indre grænser Intern flyvning: en flyvning, der udelukkende er påbegyndt i eller går til  

 de kontraherende parters område uden mellemlanding på et tredjelands område Tredjeland: en stat, som ikke er kontraherende part Udlænding: en person, der ikke er statsborger i en af De Europæiske  

 Fællesskabers medlemsstater Udlænding, der er indberettet som uønsket: en udlænding, der efter artikel  

 96 er indberettet til Schengen-informationssystemet som uønsket Grænseovergangssted: et af de kompetente myndigheder godkendt  

 overgangssted for passage af de ydre grænser Grænsekontrol: en kontrol ved grænserne, der uagtet andre kontrolgrunde  

 udelukkende foretages på grund af den planlagte grænsepassage Transportvirksomhed: en fysisk eller juridisk person, der i  

 erhvervsmæssigt øjemed udfører personbefordring ad luft-, sø- eller landvejen Opholdstilladelse: en tilladelse af enhver art, der er udstedt af en  

 kontraherende part, og som giver ret til ophold på denne parts område.  

 Midlertidig tilladelse til ophold på en kontraherende parts område med  

 henblik på behandling af en asylansøgning eller en ansøgning om  

 opholdstilladelse er ikke omfattet Asylansøgning: en anmodning afgivet skriftligt, mundtligt eller på anden  

 vis af en udlænding ved en kontraherende parts ydre grænse eller på denne  

 parts område med henblik på at blive anerkendt som flygtning efter  

 Geneve-konventionen af 28. juli 1951 om flygtninges retsstilling, som ændret  

 ved New York-protokollen af 31. januar 1967, samt at få opholdstilladelse som  

 flygtning Asylansøger: en udlænding, der i medfør af denne konvention har indgivet  

 en asylansøgning, hvorom der endnu ikke er truffet endelig afgørelse Behandling af en asylansøgning: alle undersøgelses- og  

 beslutningsprocedurer i forbindelse med en asylansøgning samt alle  

 foranstaltninger truffet i tilknytning til de endelige afgørelser, med  

 undtagelse af fastsættelsen af, hvilken kontraherende part der er ansvarlig  

 for behandlingen af asylansøgningen i medfør af denne konvention AFSNIT II Ophævelse af kontrollen ved de indre grænser og persontrafik Kapitel 1 Passage af de indre grænser Artikel 2 1. De indre grænser kan alle steder passeres uden personkontrol.
2. Når den offentlige orden eller den nationale sikkerhed kræver det, kan  

 en kontraherende part dog efter samråd med de øvrige kontraherende parter  

 træffe beslutning om, at der i et begrænset tidsrum iværksættes en national  

 grænsekontrol, der er tilpasset forholdene, ved de indre grænser.
Hvis det af  

 hensyn til den offentlige orden eller den nationale sikkerhed er påkrævet at  

 handle omgående, træffer den pågældende kontraherende part de nødvendige  

 foranstaltninger og underretter snarest muligt de øvrige kontraherende parter  

 herom.
 3. Ophævelsen af personkontrollen ved de indre grænser berører hverken  

 anvendelsen af artikel 22 eller de kompetente myndigheders udøvelse af deres  

 politimæssige beføjelser efter national lovgivning på hele den kontraherende  

 parts område, eller den lovbestemte pligt til at være i besiddelse af,  

 medføre og forevise tilladelser og dokumenter.
 4. Varekontrol gennemføres i overensstemmelse med de relevante  

 bestemmelser i denne konvention.
Kapitel 2 Passage af de ydre grænser Artikel 3 1. Passage af de ydre grænser kan principielt kun ske ved  

 grænseovergangsstederne og inden for åbningstiden.
Nærmere bestemmelser herom  

 såvel som undtagelser og regler for mindre grænsetrafik samt regler for  

 særlige former for skibstrafik som f.eks. lystsejlads og kystfiskeri vedtages  

 af Eksekutivkomiteen.
 2. De kontraherende parter forpligter sig til at indføre sanktioner mod  

 uautoriseret passage af de ydre grænser uden for grænseovergangsstederne og  

 uden for åbningstiden.
Artikel 4 1. Fra 1993 sikrer de kontraherende parter, at passagerer, der ankommer  

 med fly fra et tredjeland, underkastes personkontrol og kontrol af håndbagage  

 ved indrejsen i den lufthavn, hvortil flyet ankommer fra det pågældende  

 tredjeland, inden de påbegynder en intern flyvning.
Passagerer fra interne  

 flyvninger underkastes personkontrol og kontrol af håndbagagen ved udrejsen i  

 den lufthavn, hvorfra flyet afgår til et tredjeland, inden de flyver videre  

 til det pågældende tredjeland.
 2. De kontraherende parter træffer de nødvendige foranstaltninger til, at  

 kontrollen gennemføres i overensstemmelse med stk. 1.
 3. Bestemmelserne i stk. 1 og 2 berører ikke kontrollen med indskrevet  

 bagage; denne kontrol foretages enten i den endelige ankomstlufthavn eller i  

 den oprindelige afgangslufthavn.
 4. Uanset definitionen på indre grænser betragtes lufthavne indtil det  

 tidspunkt, der er fastsat i stk. 1, som ydre grænser for så vidt angår  

 interne flyvninger.
Artikel 5 1. En udlænding kan få tilladelse til at indrejse i og opholde sig på de  

 kontraherende parters område i indtil tre måneder, hvis den pågældende  

 opfylder følgende betingelser:
a) den pågældende skal være i besiddelse af et eller flere gyldige  

 grænsepassagedokumenter, der fastlægges af Eksekutivkomiteen b) den pågældende skal være i besiddelse af gyldigt visum, hvis dette  

 kræves c) den pågældende skal om nødvendigt forelægge dokumentation for opholdets  

 formål og nærmere omstændigheder og have de nødvendige midler til sit  

 underhold både med hensyn til hele det påtænkte ophold og til hjemrejsen til  

 hjemlandet eller til gennemrejsen til et tredjeland, hvor den pågældende er  

 sikret indrejse, eller være i stand til på lovlig vis at erhverve sig disse  

 midler.
d) den pågældende må ikke være indberettet som uønsket e) den pågældende må ikke udgøre en trussel for en af de kontraherende  

 parters offentlige orden, nationale sikkerhed eller internationale  

 forbindelser 2. En udlænding, der ikke opfylder alle betingelserne, skal nægtes  

 indrejse i de kontraherende parters område, medmindre en kontraherende part  

 finder det nødvendigt at fravige dette princip af humanitære hensyn, af  

 hensyn til nationale interesser eller på grund af internationale  

 forpligtelser.
I så fald begrænses indrejsetilladelsen til den pågældende  

 kontraherende parts område, og denne skal underrette de øvrige kontraherende  

 parter herom.
 Disse regler berører ikke anvendelsen af de særlige bestemmelser i  

 asylretten eller bestemmelserne i artikel 18.
 3. En udlænding, der er i besiddelse af en opholdstilladelse eller et  

 returvisum udstedt af en af de kontraherende parter eller om nødvendigt begge  

 dokumenter, skal have tilladelse til gennemrejse, medmindre den pågældende er  

 opført på den nationale liste over uønskede udlændinge af den kontraherende  

 part, ved hvis ydre grænser den pågældende ønsker at indrejse.
Artikel 6 1. Grænsetrafikken ved de ydre grænser kontrolleres af de kompetente  

 myndigheder.
Kontrollen gennemføres for de kontraherende parters område efter  

 ensartede principper inden for rammerne af den nationale kompetence og den  

 nationale lovgivning og under hensyn til samtlige kontraherende parters  

 interesser.
 2. De ensartede principper, jf. stk. 1, er følgende:
a) Personkontrollen omfatter ikke alene en kontrol af rejsedokumenter og  

 andre betingelser for indrejse, ophold, arbejde og udrejse, men også  

 eftersøgning og forebyggelse af trusler mod den nationale sikkerhed og den  

 offentlige orden i de kontraherende stater.
Kontrollen omfatter også  

 motorkøretøjer og genstande, som personer, der passerer grænsen, er i  

 besiddelse af.
Den gennemføres af den enkelte kontraherende part i  

 overensstemmelse med denne parts lovgivning, herunder lovgivningens  

 bestemmelser om undersøgelser.
 b) Alle rejsende skal mindst underkastes en kontrol, der gør det muligt at  

 fastslå deres identitet på grundlag af forelagt eller forevist  

 rejselegitimation.
 c) Udlændinge skal ved indrejsen underkastes en indgående kontrol efter  

 litra a).
d) Ved udrejsen foretages den kontrol, der i alle kontraherende parters  

 interesse er påkrævet ifølge udlændingelovgivningen og med henblik på  

 eftersøgning og forebyggelse af trusler mod de kontraherende parters  

 nationale sikkerhed og offentlige orden.
Alle udlændinge skal underkastes  

 denne kontrol.
e) Hvis en sådan kontrol ikke kan gennemføres som følge af særlige  

 omstændigheder, bør der foretages en prioritering.
I denne forbindelse er  

 indrejsekontrol principielt vigtigere end udrejsekontrol.
3. De kompetente myndigheder overvåger de ydre grænser med mobile enheder  

 på strækningerne mellem grænseovergangsstederne, ligesom de overvåger  

 grænseovergangsstederne uden for den normale åbningstid.
Denne overvågning  

 gennemføres for ikke at tilskynde nogen til at unddrage sig kontrol ved  

 grænseovergangsstederne.
Nærmere bestemmelser for denne overvågning kan om  

 nødvendigt fastsættes af Eksekutivkomiteen.
 4. De kontraherende parter forpligter sig til at indsætte tilstrækkeligt  

 og kvalificeret personale til at gennemføre denne kontrol og overvågning af  

 de ydre grænser.
 5. Kontrollen ved de ydre grænser skal have et ensartet omfang.
Artikel 7 De kontraherende parter yder hinanden gensidig bistand og sikrer et  

 snævert og permanent samarbejde med henblik på en effektiv gennemførelse af  

 kontrol og overvågning.
De udveksler navnlig alle relevante og væsentlige  

 oplysninger, dog ikke oplysninger om navngivne enkeltpersoner, medmindre  

 andet er fastsat i denne konvention, ligesom de i videst muligt omfang giver  

 ensartede instrukser til de myndigheder, der udøver kontrol, og fremmer en  

 ensartet uddannelse samt efter- og videreuddannelse af de personer, der  

 udøver kontrol.
Dette samarbejde kan tage form af udveksling af  

 forbindelsesofficerer.
Artikel 8 Eksekutivkomiteen træffer de nødvendige beslutninger om de praktiske  

 gennemførelsesbestemmelser for kontrollen og overvågningen ved grænserne.
Kapitel 3 Visum Afdeling 1 Visum til kortvarige ophold Artikel 9 1. De kontraherende parter forpligter sig til at føre en fælles politik  

 med hensyn til persontrafik og navnlig visumregler.
Med henblik herpå yder de  

 hinanden gensidig bistand.
De kontraherende parter forpligter sig til efter  

 fælles aftale at fortsætte harmoniseringen af deres visumpolitik.
2. Fælles visumregler, der på tidspunktet for undertegnelsen af denne  

 konvention eller på et senere tidspunkt efter fælles aftale gælder i alle  

 kontraherende stater for tredjelandsstatsborgere, kan kun ændres efter fælles  

 aftale mellem samtlige kontraherende parter.
En kontraherende part kan  

 undtagelsesvis fravige de fælles visumregler over for et tredjeland, når  

 tungtvejende hensyn til national politik kræver en hurtig afgørelse.
Den  

 pågældende part skal da forinden konsultere de øvrige kontraherende parter og  

 i sin afgørelse tage hensyn til deres interesser og konsekvenserne af  

 afgørelsen.
Artikel 10 1. Der indføres et ensartet visum gældende for alle kontraherende parters  

 område.
Dette visum kan udstedes til et ophold af højst tre måneders  

 varighed, jf. dog artikel 11 for så vidt angår gyldighedsperioden.
 2. Indtil et sådant visum indføres, anerkender de kontraherende parter de  

 respektive nationale visa, for så vidt de er udstedt på grundlag af de fælles  

 betingelser og kriterier, der gælder ifølge de relevante bestemmelser i dette  

 kapitel.
 3. Uanset stk. 1 og 2 forbeholder hver kontraherende part sig ret til at  

 begrænse et visums territoriale gyldighed efter fælles retningslinjer  

 fastlagt i overensstemmelse med de relevante bestemmelser i dette kapitel.
Artikel 11 1. Visummet efter artikel 10 kan udstedes som:
a) et visum, der er gyldigt for en eller flere indrejser, idet dog hverken  

 varigheden af et sammenhængende ophold eller den samlede varighed af flere på  

 hinanden følgende ophold må overstige tre måneder pr. halvår regnet fra den  

 første indrejsedato b) et transitvisum, der giver indehaveren ret til at rejse en, to eller  

 undtagelsesvis flere gange gennem de kontraherende parters område til et  

 tredjelands område, idet transittiden dog ikke må overstige fem dage.
 2. Bestemmelserne i stk. 1 er ikke til hinder for, at en kontraherende  

 part i løbet af det pågældende halvår om nødvendigt udsteder et nyt visum,  

 der kun har gyldighed på vedkommende lands område.
Artikel 12 1. Det ensartede visum efter artikel 10, stk. 1, udstedes af de  

 kontraherende parters diplomatiske eller konsulære repræsentationer og  

 eventuelt af de myndigheder, der er udpeget hertil, jf. artikel 17.
2. I princippet er det den kontraherende stat, der er rejsens egentlige  

 bestemmelsessted, der er kompetent til at udstede dette visum.
Hvis det ikke  

 er muligt at fastlægge dette bestemmelsessted, er det i princippet de  

 diplomatiske eller konsulære repræsentationer for den kontraherende part, på  

 hvis område første indrejse finder sted, der udsteder visum.
 3. Eksekutivkomiteen fastsætter gennemførelsesbestemmelserne herfor,  

 herunder især kriterierne for fastlæggelse af rejsens egentlige  

 bestemmelsessted.
Artikel 13 1. Rejsedokumenter, hvis gyldighedsperiode er udløbet, må ikke påtegnes  

 visum.
 2. Rejsedokumentet skal have længere gyldighedsperiode end visummet,  

 således at der tages hensyn til, hvor længe visummet kan anvendes.  

 Udlændingen skal have tid til at rejse tilbage til sit hjemland eller  

 indrejse i et tredjeland.
Artikel 14 1. Rejsedokumenter, der ikke anerkendes som gyldige af nogen af de  

 kontraherende parter, må ikke påtegnes visum.
Hvis rejsedokumentet kun  

 anerkendes som gyldigt af en eller flere af de kontraherende parter,  

 begrænses visummet til denne eller disse kontraherende stater.
 2. Hvis rejsedokumentet ikke anerkendes som gyldigt af en eller flere af  

 de kontraherende parter, kan visummet udstedes i form af en  

 indrejsetilladelse.
Artikel 15 Visa efter artikel 10 må i princippet kun udstedes, hvis den pågældende  

 udlænding opfylder indrejsebetingelserne i artikel 5, stk. 1, litra a), c),  

 d) og e).
Artikel 16 Finder en kontraherende part det af en af de grunde, der er nævnt i  

 artikel 5, stk. 2, nødvendigt at fravige princippet efter artikel 15 og  

 udstede visum til en udlænding, der ikke opfylder alle indrejsebetingelserne  

 i artikel 5, stk. 1, begrænses gyldigheden af dette visum til vedkommende  

 kontraherende parts område, og denne skal underrette de øvrige kontraherende  

 parter herom.
Artikel 17 1. Eksekutivkomiteen vedtager fælles regler for behandling af  

 visumansøgninger, påser, at de anvendes korrekt og tilpasser dem til nye  

 situationer og forhold.
 2. Eksekutivkomiteen fastlægger desuden, i hvilke tilfælde visum kun må  

 udstedes efter høring af de centrale myndigheder i den kontraherende stat,  

 der har behandlet visumansøgningen, samt eventuelt de øvrige kontraherende  

 parters centrale myndigheder.
 3. Eksekutivkomiteen træffer endvidere de nødvendige afgørelser om:
a) hvilke rejsedokumenter der kan forsynes med visum b) hvilke instanser der har kompetence til at udstede visa c) på hvilke betingelser visum kan udstedes ved grænsen d) hvilken form, hvilket indhold og hvilken gyldighedsperiode disse visa  

 skal have, og hvilket udstedelsesgebyr der skal opkræves e) på hvilke betingelser visa efter litra c) og d) kan forlænges eller  

 nægtes under hensyn til samtlige kontraherende parters interesser f) på hvilke nærmere betingelser visa kan begrænses territorialt g) efter hvilke retningslinjer den fælles liste over uønskede udlændinge,  

 der skal nægtes indrejse, skal opstilles, jf. dog artikel 96.
Afdeling 2 Visum til længerevarende ophold Artikel 18 Visa til ophold af mere end tre måneders varighed er nationale visa, som  

 den enkelte kontraherende part udsteder ifølge sin egen lovgivning.
Et sådant  

 visum giver indehaveren ret til at rejse gennem de øvrige kontraherende  

 parters område til den visumudstedende kontraherende parts område, medmindre  

 den pågældende ikke opfylder indrejsebetingelserne i artikel 5, stk. 1, litra  

 a), d) og e), eller er opført på den nationale liste over uønskede personer i  

 den kontraherende stat, hvis område den pågældende ønsker at rejse gennem.
Kapitel 4 Betingelser for udlændinges indrejse og ophold Artikel 19 1. En udlænding, der er indehaver af et ensartet visum, og som er indrejst  

 lovligt i en af de kontraherende parters område, kan frit færdes på alle  

 kontraherende parters område inden for dette visums gyldighedsperiode, for så  

 vidt den pågældende opfylder indrejsebetingelserne i artikel 5, stk. 1, litra  

 a), c), d) og e).
 2. Indtil det ensartede visum indføres, kan en udlænding, der er indehaver  

 af et visum udstedt af en af de kontraherende parter, og som er indrejst  

 lovligt i en af disse parters område, frit færdes på alle kontraherende  

 parters område inden for dette visums gyldighedsperiode, dog højst i tre  

 måneder regnet fra datoen for første indrejse, for så vidt den pågældende  

 opfylder indrejsebetingelserne i artikel 5, stk. 1, litra a), c), d) og e).
 3. Stk. 1 og 2 finder ikke anvendelse på visa, hvis gyldighed er begrænset  

 territorialt efter bestemmelserne i dette afsnits kapitel 3.
 4. Bestemmelserne i denne artikel finder anvendelse med forbehold af  

 bestemmelserne i artikel 22.
Artikel 20 1. En udlænding, der ikke er visumpligtig, kan frit færdes på de  

 kontraherende parters område i højst tre måneder i løbet af en seksmåneders  

 periode regnet fra datoen for første indrejse, for så vidt den pågældende  

 opfylder indrejsebetingelserne i artikel 5, stk. 1, litra a), c), d) og e).
 2. Stk. 1 er ikke til hinder for, at den enkelte kontraherende part under  

 ekstraordinære omstændigheder eller i medfør af en bilateral aftale, der er  

 indgået inden denne konventions ikrafttræden, kan forlænge en udlændings ret  

 til at opholde sig på denne parts område ud over tre måneder.
 3. Bestemmelserne i denne artikel finder anvendelse med forbehold af  

 bestemmelserne i artikel 22.
Artikel 21 1. En udlænding, der er indehaver af en gyldig opholdstilladelse udstedt  

 af en af de kontraherende parter samt et gyldigt rejsedokument, kan frit  

 færdes på de øvrige kontraherende parters område i højst tre måneder, for så  

 vidt de opfylder indrejsebetingelserne i artikel 5, stk. 1, litra a), c) og  

 e), og ikke er opført på den pågældende kontraherende parts nationale liste  

 over uønskede personer.
 2. Stk. 1 finder ligeledes anvendelse på en udlænding, der er indehaver af  

 en foreløbig opholdstilladelse udstedt af en af de kontraherende parter og et  

 rejsedokument udstedt af denne kontraherende part.
 3. De kontraherende parter meddeler Eksekutivkomiteen en liste over de  

 dokumenter, de udsteder som henholdsvis opholdstilladelse eller foreløbig  

 opholdstilladelse og som rejsedokument efter denne artikel.
 4. Bestemmelserne i denne artikel finder anvendelse med forbehold af  

 bestemmelserne i artikel 22.
Artikel 22 1. En udlænding, der er indrejst lovligt i en af de kontraherende parters  

 område, har på hver enkelt kontraherende parts betingelser pligt til at melde  

 sig til den kontraherende parts kompetente myndigheder, i hvis område den  

 pågældende indrejser.
Hver enkelt kontraherende part kan vælge, om udlændinge  

 skal melde sig ved indrejsen eller inde i landet senest tre arbejdsdage efter  

 indrejsen i den pågældende kontraherende parts område.
 2. En udlænding, der har bopæl på en af de kontraherende parters område,  

 og som rejser til en anden kontraherende parts område, har meldepligt efter  

 stk. 1.
 3. Undtagelser fra stk. 1 og 2 vedtages af hver enkelt kontraherende part  

 og meddeles til Eksekutivkomiteen.
Artikel 23 1. En udlænding, som ikke eller ikke længere opfylder de betingelser for  

 tilladelse til kortvarigt ophold, der gælder på en af de kontraherende  

 parters område, skal i princippet straks forlade de kontraherende parters  

 område.
 2. En udlænding, der er i besiddelse af en gyldig opholdstilladelse eller  

 en gyldig foreløbig opholdstilladelse udstedt af en anden kontraherende part,  

 skal straks begive sig til denne kontraherende parts område.
3. Hvis den pågældende udlænding ikke udrejser frivilligt, eller hvis det  

 må formodes, at udrejse ikke vil finde sted, eller det af hensyn til den  

 nationale sikkerhed eller den offentlige orden er påkrævet, at udlændingen  

 udrejser straks, udsendes udlændingen fra den kontraherende parts område,  

 hvor den pågældende er pågrebet, på betingelserne i vedkommende stats  

 lovgivning.
Hvis den pågældende ikke kan udsendes efter denne lovgivning, kan  

 den berørte kontraherende part give den pågældende tilladelse til at opholde  

 sig på denne parts område.
 4. Den pågældende udlænding kan udsendes enten til sit hjemland eller til  

 enhver anden stat, hvor den pågældende kan indrejse, navnlig i medfør af de  

 relevante bestemmelser i tilbagetagelsesaftaler, som de kontraherende parter  

 har indgået.
 5. Stk. 4 berører ikke de nationale asylretlige bestemmelser,  

 Geneve-konventionen af 28. juli 1951 om flygtninges retsstilling, som ændret  

 ved New York-protokollen af 31. januar 1967, eller bestemmelserne i denne  

 artikels stk. 2 eller denne konventions artikel 33, stk. 1.
Artikel 24 Med forbehold af de nærmere kriterier og praktiske vilkår, der fastsættes  

 af Eksekutivkomiteen, udligner de kontraherende parter indbyrdes uligevægten  

 i de udgifter, som udsendelsespligten efter artikel 23 måtte medføre, når  

 udsendelsen ikke kan ske for den pågældende udlændings regning.
Kapitel 5 Opholdstilladelser og indberetninger med henblik på nægtelse af adgang Artikel 25 1. Når en kontraherende part påtænker at udstede opholdstilladelse til en  

 udlænding, der er indberettet som uønsket, konsulterer den først den  

 indberettende kontraherende part, og tager hensyn til denne parts interesser;  

 der vil kun kunne udstedes opholdstilladelse af tungtvejende grunde, navnlig  

 af humanitær karakter eller som følge af internationale forpligtelser.
 Hvis opholdstilladelsen udstedes, sletter den indberettende kontraherende  

 part indberetningen af den pågældende, men kan dog opføre vedkommende på sin  

 nationale liste over uønskede personer.
 2. Hvis det viser sig, at en udlænding, som er indehaver af en gyldig  

 opholdstilladelse udstedt af en af de kontraherende parter, er indberettet  

 som uønsket, konsulterer den indberettende kontraherende part og den part,  

 der har udstedt opholdstilladelsen, hinanden for at fastslå, om der er  

 tilstrækkeligt grundlag for at inddrage opholdstilladelsen.
 Hvis opholdstilladelsen inddrages, sletter den indberettende kontraherende  

 part indberetningen, men kan dog opføre den pågældende på sin nationale liste  

 over uønskede personer.
Kapitel 6 Ledsageforanstaltninger Artikel 26 1. Med forbehold af de forpligtelser, der følger af Geneve-konventionen af  

 28. juli 1951 om flygtninges retsstilling, som ændret ved New  

 York-protokollen af 31. januar 1967, forpligter de kontraherende parter sig  

 til at optage følgende regler i deres nationale lovgivning:
a) Hvis en udlænding nægtes indrejse til en af de kontraherende parters  

 område, har den transportvirksomhed, der har befordret den pågældende til den  

 ydre grænse ad land-, sø- eller luftvejen pligt til straks at tage sig af den  

 pågældende.
På grænsekontrolmyndighedernes anmodning skal virksomheden bringe  

 den pågældende tilbage til det tredjeland, hvorfra befordringen er sket, til  

 det tredjeland, der udstedte det anvendte rejsedokument, eller til ethvert  

 andet tredjeland, hvor den pågældende er sikret indrejse.
 b) Transportvirksomheden har pligt til at træffe alle nødvendige  

 forholdsregler for at sikre sig, at udlændinge, der befordres ad luft- eller  

 søvejen, er i besiddelse af de rejsedokumenter, der kræves for indrejse i de  

 kontraherende parters område.
 2. Med forbehold af de forpligtelser, der følger af Geneve-konventionen af  

 28. juli 1951 om flygtninges retsstilling, som ændret ved New  

 York-protokollen af 31. januar 1967, forpligter de kontraherende parter sig  

 til under overholdelse af deres forfatning at indføre sanktioner over for  

 transportvirksomheden, der ad luft- eller søvejen befordrer udlændinge, som  

 ikke er i besiddelse af de krævede rejsedokumenter, fra et tredjeland til  

 deres område.
 3. Stk. 1, litra b), og stk. 2 finder anvendelse på transportvirksomheder,  

 der varetager international kollektiv bustransport, dog bortset fra  

 grænsetrafik.
Artikel 27 1. De kontraherende parter forpligter sig til at indføre passende  

 sanktioner over for alle, der i berigelsesøjemed hjælper eller søger at  

 hjælpe en udlænding med at indrejse i eller opholde sig på en kontraherende  

 parts område i strid med denne parts lovgivning om udlændinges indrejse og  

 ophold.
 2. Hvis en kontraherende part får kendskab til handlinger efter stk. 1,  

 der er i strid med en anden kontraherende parts lovgivning, underretter den  

 denne part.
 3. En kontraherende part, der på grund af en overtrædelse af dens  

 lovgivning anmoder en anden kontraherende part om at retsforfølge handlinger  

 efter stk. 1, skal i en officiel anmeldelse eller erklæring fra de kompetente  

 myndigheder begrunde, hvilke retsforskrifter der er overtrådt.
Kapitel 7 Ansvar for behandling af asylansøgninger Artikel 28 De kontraherende parter bekræfter på ny deres forpligtelser efter  

 Geneve-konventionen af 28. juli 1951 om flygtninges retsstilling, som ændret  

 ved New York-protokollen af 31. januar 1967, uden nogen som helst geografisk  

 begrænsning i disse teksters anvendelsesområde, og deres tilsagn om at  

 samarbejde med tjenestegrenene under De Forenede Nationers højkommissær for  

 flygtninge med henblik på anvendelsen af disse instrumenter.
Artikel 29 1. De kontraherende parter forpligter sig til at behandle enhver  

 asylansøgning, der indgives af en udlænding på en af de kontraherende parters  

 område.
 2. Denne forpligtelse medfører ikke, at en kontraherende part under alle  

 omstændigheder skal tillade asylansøgeren at indrejse i eller opholde sig på  

 denne parts område.
 En kontraherende part har fortsat ret til efter sin nationale lovgivning  

 og i overensstemmelse med internationale forpligtelser at afvise eller  

 udsende en asylansøger til et tredjeland.
3. Uanset hvilken kontraherende part en udlænding har indgivet sin  

 asylansøgning til, er kun en kontraherende part ansvarlig for behandlingen af  

 ansøgningen.
Den ansvarlige bestemmes efter kriterierne i artikel 30.
 4. Uanset bestemmelserne i stk. 3 har en kontraherende part fortsat ret  

 til ud fra særlige hensyn navnlig til national lovgivning at behandle en  

 asylansøgning, selv om ansvaret efter denne konvention påhviler en anden  

 kontraherende part.
Artikel 30 1. Følgende kriterier lægges til grund for fastlæggelsen af, hvilken  

 kontraherende part der er ansvarlig for behandlingen af en asylansøgning:
a) Hvis en kontraherende part har udstedt visum af enhver art eller en  

 opholdstilladelse til en asylansøger, er denne part også ansvarlig for  

 behandlingen af ansøgningen.
Hvis visummet er udstedt efter tilladelse fra en  

 anden kontraherende part, er det den part, der har givet tilladelsen, der er  

 ansvarlig.
 b) Hvis flere kontraherende parter har udstedt et visum af enhver art  

 eller en opholdstilladelse til en asylansøger, er det den kontraherende part,  

 der har udstedt det visum eller den opholdstilladelse, som senest udløber,  

 der er ansvarlig.
c) Så længe en asylansøger ikke har forladt de kontraherende parters  

 område, består ansvaret efter litra a) og b) fortsat, selv om visummets eller  

 opholdstilladelsens gyldighedsperiode er udløbet.
Har en asylansøger forladt  

 de kontraherende parters område efter udstedelsen af visum eller  

 opholdstilladelse, lægges disse dokumenter til grund for fastlæggelsen af  

 ansvaret efter litra a) og b), medmindre de i mellemtiden er udløbet i medfør  

 af national lovgivning.
 d) Hvis en asylansøger ikke er visumpligtig i de kontraherende stater, er  

 det den kontraherende part, over hvis ydre grænse en asylansøger er indrejst  

 i de kontraherende parters område, der er ansvarlig.
 Så længe de kontraherende parters visumpolitik ikke er fuldstændig  

 harmoniseret, er det den kontraherende part, over hvis ydre grænse en  

 asylansøger, som kun er visumpligtig i visse kontraherende stater, er  

 indrejst i de kontraherende parters område uden visum, der er ansvarlig, jf.  

 dog bestemmelserne i litra a), b) og c).
 Hvis asylansøgningen er indgivet til en kontraherende part, der har  

 udstedt transitvisum til en asylansøger - uanset om den pågældende har  

 passeret paskontrollen - og hvis dette transitvisum er udstedt, efter at  

 transitlandet hos de konsulære eller diplomatiske repræsentationer for den  

 kontraherende stat, der er bestemmelseslandet, har sikret sig, at den  

 pågældende asylansøger opfylder indrejsebetingelserne i bestemmelseslandet,  

 er det den kontraherende part, der er bestemmelseslandet, der er ansvarlig.
 e) Hvis asylansøgeren er indrejst i de kontraherende parters område uden  

 at være i besiddelse af et eller flere af de dokumenter, der som fastlagt af  

 Eksekutivkomiteen kræves for at passere grænsen, er det den kontraherende  

 part, over hvis ydre grænse asylansøgeren er indrejst i de kontraherende  

 parters område, der er ansvarlig.
 f) Hvis en udlænding, hvis asylansøgning allerede er til behandling hos en  

 af de kontraherende parter, indgiver en ny ansøgning, er det den  

 kontraherende part, som har den første ansøgning under behandling, der er  

 ansvarlig.
 g) Hvis en udlænding, der tidligere har indgivet en asylansøgning, hvorom  

 en af de kontraherende parter har truffet endelig afgørelse, indgiver en ny  

 ansøgning, er det den kontraherende part, der behandlede den tidligere  

 ansøgning, der er ansvarlig, hvis ansøgeren ikke har forladt de kontraherende  

 parters område.
 2. Hvis en kontraherende part har påtaget sig at behandle en asylansøgning  

 efter artikel 29, stk. 4, fritages den kontraherende part, som er ansvarlig  

 efter denne artikels stk. 1, for sine forpligtelser.
 3. Hvis det ikke kan afgøres på grundlag af kriterierne i stk. 1 og 2,  

 hvilken kontraherende part der er ansvarlig for behandlingen af ansøgningen,  

 er det den part, som asylansøgningen er indgivet til, der er ansvarlig.
Artikel 31 1. De kontraherende parter bestræber sig på hurtigst muligt at fastlægge,  

 hvilken af parterne der er ansvarlig for behandlingen af en asylansøgning.
 2. Hvis en asylansøgning indgives til en kontraherende part, som ikke er  

 ansvarlig efter artikel 30, af en udlænding, der opholder sig på vedkommende  

 parts område, kan denne anmode den kontraherende part, som er ansvarlig, om  

 at overtage asylansøgeren med henblik på behandling af den pågældendes  

 asylansøgning.
3. Den ansvarlige kontraherende part har pligt til at overtage  

 asylansøgeren, jf. stk. 2, hvis anmodningen herom er fremsat inden seks  

 måneder efter, at asylansøgningen er indgivet.
Fremsættes anmodningen ikke  

 inden for denne frist, er det den kontraherende part, som asylansøgningen er  

 indgivet til, der er ansvarlig for behandlingen af ansøgningen.
Artikel 32 Asylansøgningen behandles i overensstemmelse med den nationale lovgivning  

 i den ansvarlige kontraherende stat.
Artikel 33 1. Når en asylansøger opholder sig ulovligt på en anden kontraherende  

 parts område under asylproceduren, har den ansvarlige kontraherende part  

 pligt til at tilbagetage den pågældende.
2. Stk. 1 finder ikke anvendelse, når den anden kontraherende part har  

 udstedt en opholdstilladelse til asylansøgeren, der er gyldig i et år eller  

 derover.
I så fald overgår ansvaret for behandlingen af ansøgningen til den  

 anden kontraherende part.
Artikel 34 1. Den ansvarlige kontraherende part har pligt til at tilbagetage en  

 udlænding, der har fået endeligt afslag på sin asylansøgning, og som er  

 indrejst i en anden kontraherende parts område uden at have tilladelse til at  

 opholde sig der.
 2. Stk. 1 finder dog ikke anvendelse, når den ansvarlige kontraherende  

 part har udsendt udlændingen uden for de kontraherende parters område.
Artikel 35 1. En kontraherende part, der har anerkendt en udlænding som flygtning og  

 givet den pågældende opholdstilladelse, skal, hvis de berørte parter  

 samtykker heri, behandle en asylansøgning fra et familiemedlem.
 2. Som familiemedlem, jf. stk. 1, betragtes flygtningens ægtefælle eller  

 ugifte barn under atten år eller, hvis flygtningen selv er et ugift barn  

 under atten år, den pågældendes forældre.
Artikel 36 En kontraherende part, der er ansvarlig for behandlingen af en  

 asylansøgning, kan af humanitære hensyn, herunder navnlig hensyn til  

 familiemæssige eller kulturelle forhold, anmode en anden kontraherende part  

 om at tage ansvaret, hvis asylansøgeren selv ønsker det.
Den anmodede  

 kontraherende part afgør selv, om den kan imødekomme anmodningen.
Artikel 37 1. De kontraherende parters kompetente myndigheder underretter hurtigst  

 muligt hinanden om:
a) nye regler eller foranstaltninger, der vedtages i forbindelse med  

 asylret eller behandling af asylansøgere, senest når de træder i kraft b) statistiske oplysninger om den månedlige tilgang af asylansøgere med  

 angivelse af de vigtigste seneste opholdslande og om afgørelserne på  

 asylansøgninger, når sådanne oplysninger foreligger c) tilgang af nye grupper asylansøgere eller væsentlig forøgelse af  

 bestemte grupper og de foreliggende oplysninger herom d) grundlæggende afgørelser inden for asylretten.
 2. De kontraherende parter sikrer desuden et snævert samarbejde med hensyn  

 til indsamling af oplysninger om forholdene i asylansøgernes seneste  

 opholdslande med det formål at nå frem til en fælles vurdering.
 3. Oplyser en kontraherende part, at de meddelte oplysninger behandles  

 fortroligt, skal de øvrige kontraherende parter respektere det.
Artikel 38 1. En kontraherende part meddeler enhver anden kontraherende part, der  

 anmoder herom, de oplysninger, den er i besiddelse af om en asylansøger, og  

 som er nødvendige for:
 - at fastlægge, hvilken kontraherende part der er ansvarlig for  

 behandlingen af en asylansøgning.
- at behandle asylansøgningen - at gennemføre forpligtelserne efter dette kapitel.
2. Disse oplysninger må kun vedrøre a) asylansøgerens og eventuelt dennes familiemedlemmers identitet  

 (efternavn, fornavn, (eventuelt tidligere navn), kaldenavn(e), fødselsdato og  

 fødested, nuværende og tidligere nationalitet) b) identitetspapirer og rejselegitimation (referencenummer,  

 gyldighedsperiode, udstedelsesdato, udstedende myndighed, udstedelsessted  

 osv.) c) øvrige oplysninger, der er nødvendige for at fastslå asylansøgerens  

 identitet d) opholdssteder og rejseruter e) opholdstilladelser eller visa udstedt af en kontraherende part f) sted for indgivelse af asylansøgningen g) dato for eventuel indgivelse af en tidligere asylansøgning, dato for  

 indgivelse af den aktuelle ansøgning, status over sagsbehandlingen og  

 indholdet af den trufne afgørelse.
3. En kontraherende part kan desuden anmode en anden kontraherende part om  

 at meddele de grunde, som asylansøgeren har fremført for sin ansøgning og i  

 givet fald grundene til denne parts afgørelse.
Den anmodede kontraherende  

 part tager stilling til, om den kan efterkomme den forelagte anmodning.
Under  

 alle omstændigheder er asylansøgerens samtykke en betingelse for udlevering  

 af oplysningerne.
 4. Denne udveksling af oplysninger sker på foranledning af en  

 kontraherende part og må kun formidles af de myndigheder, som hver enkelt  

 kontraherende part har udpeget og meddelt Eksekutivkomiteen.
5. Oplysningerne må kun anvendes til de i stk. 1 anførte formål.
De må kun  

 meddeles de retlige og andre myndigheder, der har til opgave - at fastlægge, hvilken kontraherende part der er ansvarlig for  

 behandlingen af en asylansøgning - at behandle asylansøgningen - at gennemføre forpligtelserne efter dette kapitel.
 6. Den kontraherende part, der videregiver oplysningerne, påser, at de er  

 korrekte og ajourførte.
Viser det sig, at den pågældende kontraherende part har meddelt ukorrekte  

 oplysninger eller oplysninger, som ikke burde have været videregivet,  

 underrettes de modtagende kontraherende parter straks herom.
Disse skal rette  

 eller tilintetgøre oplysningerne.
 7. En asylansøger har ret til efter anmodning at blive gjort bekendt med  

 de oplysninger, der er blevet udvekslet om den pågældende, så længe de står  

 til rådighed.
Konstaterer den pågældende, at disse oplysninger er ukorrekte, eller at de  

 ikke burde have været videregivet, har vedkommende ret til at kræve, at de  

 rettes eller tilintetgøres.
Denne ret udøves på betingelserne i stk. 6.
 8. Hver enkelt kontraherende part registrerer videregivelsen og  

 modtagelsen af de udvekslede oplysninger.
9. Fremsendte oplysninger bevares ikke længere, end det er nødvendigt af  

 hensyn til formålet med deres udveksling.
Den berørte kontraherende part  

 undersøger på et passende tidspunkt, om det er nødvendigt at bevare dem.
 10. Videregivne oplysninger skal i hvert fald nyde mindst den samme  

 beskyttelse, som den modtagende kontraherende part giver oplysninger af  

 lignende art.
11. Hvis oplysningerne ikke behandles elektronisk, men på anden måde, skal  

 hver enkelt kontraherende part træffe passende foranstaltninger for at sikre  

 overholdelsen af denne artikel ved effektiv kontrol.
Råder en kontraherende  

 part over en kontrolinstans som nævnt i stk. 12, kan den pålægge denne  

 instans at udføre kontrollen.
 12. Hvis en eller flere kontraherende parter ønsker at datamatisere nogle  

 eller alle de i stk. 2 og 3 nævnte oplysninger, må dette kun ske, hvis de  

 berørte kontraherende parter har vedtaget en lovgivning om sådan  

 databehandling til gennemførelse af principperne i Europarådets konvention af  

 28. januar 1981 om beskyttelse af det enkelte menneske i forbindelse med  

 elektronisk databehandling af personoplysninger, og hvis de har overdraget  

 til en passende national instans at føre uafhængig kontrol med behandlingen  

 og udnyttelsen af de oplysninger, der er videregivet i overensstemmelse med  

 denne konvention.
AFSNIT III Politi og sikkerhed Kapitel 1 Politisamarbejde Artikel 39 1. De kontraherende parter forpligter sig til at sikre, at deres politi  

 under overholdelse af den nationale lovgivning og politiets kompetence yder  

 hinanden bistand med henblik på forebyggelse og opklaring af strafbare  

 handlinger, forudsat at det efter national lovgivning ikke er forbeholdt de  

 retlige myndigheder at fremsætte eller efterkomme anmodningen, og at  

 anmodningen kan efterkommes, uden at den anmodede kontraherende part skal  

 iværksætte tvangsforanstaltninger.
Hvis de politimyndigheder, anmodningen er  

 rettet til, ikke er kompetente til at efterkomme den, videregiver de den til  

 de kompetente myndigheder.
 2. Skriftlige oplysninger, der videregives af den anmodede kontraherende  

 part i medfør af stk. 1, må kun anvendes af den begærende kontraherende part  

 som bevismidler i en straffesag med samtykke fra den anmodede kontraherende  

 parts kompetente retlige myndigheder.
 3. Anmodninger om bistand efter stk. 1 og svar herpå kan fremsendes via de  

 centrale instanser, som af de kontraherende parter har fået pålagt at  

 varetage det internationale politisamarbejde.
Hvis anmodningen ikke kan fremsendes i tide ad denne kanal, kan den  

 begærende kontraherende parts politimyndigheder sende den direkte til den  

 anmodede kontraherende parts kompetente myndigheder, som kan besvare den  

 direkte.
I så fald underretter den begærende politimyndighed hurtigst muligt  

 den centrale instans, der varetager det internationale politisamarbejde for  

 den anmodede kontraherende part, om den direkte anmodning.
 4. De kontraherende parters kompetente ministre kan indgå aftaler om  

 samarbejde i grænseområder.
5. Bestemmelserne i denne artikel er ikke til hinder for mere vidtgående  

 bilaterale aftaler, der er eller måtte blive indgået mellem kontraherende  

 parter med fælles landegrænse.
De kontraherende parter underretter hinanden  

 om sådanne aftaler.
Artikel 40 1. Hvis en kontraherende stats politi som led i efterforskningen af en  

 kriminalsag i den pågældende stat holder en person, der mistænkes for at være  

 impliceret i en strafbar handling, som kan medføre udlevering, under  

 observation, kan det fortsætte denne observation på en anden kontraherende  

 parts område, når denne har givet sin tilladelse hertil efter forinden at  

 have modtaget en anmodning om gensidig retshjælp.
Der kan knyttes betingelser  

 til denne tilladelse.
 Observationen af den pågældende skal efter anmodning overlades til  

 politiet i den kontraherende stat, på hvis område den finder sted.
 Anmodninger om gensidig retshjælp, jf. første afsnit, rettes til den  

 myndighed, som de kontraherende parter har udpeget, og som er kompetent til  

 at give eller fremsende en sådan tilladelse.
 2. Hvis det i særligt hastende tilfælde ikke er muligt forinden at anmode  

 den anden kontraherende part om tilladelse, kan polititjenestemænd, der  

 observerer en person, som mistænkes for at have begået en af de strafbare  

 handlinger, der er anført i stk. 7, fortsætte denne observation på den anden  

 side af grænsen på følgende betingelser:
 a) Den i stk. 5 nævnte myndighed i den kontraherende stat, på hvis område  

 observationen fortsættes, skal omgående, allerede mens observationen finder  

 sted, underrettes om, at grænsen vil blive passeret.
 b) Der skal straks indgives en anmodning om gensidig retshjælp, jf. stk.  

 1, med en begrundelse for, at grænsen blev passeret uden forudgående  

 tilladelse.
 Observationen indstilles i samme øjeblik, den kontraherende part, på hvis  

 område den finder sted, kræver det som følge af underretning efter litra a)  

 eller anmodning efter litra b), eller hvis tilladelse ikke foreligger fem  

 timer efter grænsepassagen.
 3. Observation efter stk. 1 og 2 må udelukkende finde sted på følgende  

 almindelige betingelser:
 a) De observerende polititjenestemænd skal overholde bestemmelserne i  

 denne artikel og lovgivningen i den kontraherende stat, på hvis område de  

 opererer; de skal efterkomme påbud fra de kompetente lokale myndigheder.
 b) Bortset fra de tilfælde, der er nævnt i stk. 2, skal  

 polititjenestemændene under observationen kunne forevise dokumentation for,  

 at tilladelsen er meddelt.
 c) De observerende polititjenestemænd skal til enhver tid kunne legitimere  

 sig som polititjenestemænd.
 d) De observerende polititjenestemænd kan medføre deres tjenestevåben  

 under observationen, medmindre den anmodede kontraherende part udtrykkelig  

 har modsat sig dette; tjenestevåben må kun benyttes i tilfælde af nødværge.
 e) Polititjenestemændene har ikke adgang til private boliger og steder,  

 der ikke er tilgængelige for offentligheden.
 f) De må hverken standse eller anholde den observerede person.
 g) For hver operation indgives der rapport til myndighederne i den  

 kontraherende stat, på hvis område observationen fandt sted; der kan kræves  

 personligt fremmøde af de pågældende polititjenestemænd.
 h) Myndighederne i de observerende polititjenestemænds hjemland skal efter  

 anmodning fra myndighederne i den kontraherende stat, på hvis område  

 observationen fandt sted, bistå dem ved den efterfølgende efterforskning,  

 herunder også ved retsforfølgning.
 4. Følgende polititjenestemænd er omfattet af stk. 1 og 2:
- for Kongeriget Belgien: polititjenestemænd ved la police judiciaire pres  

 les Parquets, la gendarmerie og la police communale, samt på betingelserne i  

 de relevante bilaterale aftaler, jf. stk. 6, toldembedsmænd for så vidt angår  

 beføjelser i forbindelse med ulovlig handel med narkotika og psykotrope  

 stoffer, våben og sprængstoffer samt ulovlig transport af giftigt og farligt  

 affald - for Forbundsrepublikken Tyskland: polititjenestemænd ved Polizeien des  

 Bundes und der Lander samt embedsmænd ved Zollfahndungsdienst  

 (toldefterforskningstjenesten) i deres egenskab af repræsentanter for  

 anklagemyndigheden for så vidt angår udelukkende ulovlig handel med narkotika  

 og psykotrope stoffer samt våben - for Den Franske Republik: polititjenestemænd ansat ved la police  

 judiciaire de la police nationale og la gendarmerie nationale samt på  

 betingelserne i de relevante bilaterale aftaler, jf. stk. 6, toldembedsmænd  

 for så vidt angår beføjelser i forbindelse med ulovlig handel med narkotika  

 og psykotrope stoffer, våben og sprængstoffer samt ulovlig transport af  

 giftigt og farligt affald - for Storhertugdømmet Luxembourg: polititjenestemænd ved la gendarmerie  

 og la police, samt på betingelserne i de relevante bilaterale aftaler, jf.  

 stk. 6, toldembedsmænd for så vidt angår beføjelser i forbindelse med ulovlig  

 handel med narkotika og psykotrope stoffer, våben og sprængstoffer, samt  

 ulovlig transport af giftigt og farligt affald - for Kongeriget Nederlandene: polititjenestemænd ved Rijkspolitie og  

 Gemeentepolitie, samt på betingelserne i de relevante bilaterale aftaler, jf.  

 stk. 6, embedsmænd ved told- og afgiftsmyndighedernes kompetente  

 efterforskningsafdelinger for så vidt angår beføjelser i forbindelse med  

 ulovlig handel med narkotika og psykotrope stoffer, våben og sprængstoffer  

 samt ulovlig transport af giftigt og farligt affald.
 5. Den i stk. 1 og 2 nævnte myndighed er:
- for Kongeriget Belgien: Commissariat general de la Police judiciaire - for Forbundsrepublikken Tyskland: Bundeskriminalamt - for Den Franske Republik: Direction centrale de la Police judiciaire - for Storhertugdømmet Luxembourg: Procureur general d'Etat - for Kongeriget Nederlandene: Landelijk Officier van Justitie med ansvar  

 for observation på en anden kontraherende parts område.
 6. De kontraherende parter kan bilateralt udvide anvendelsesområdet for  

 denne artikel og vedtage supplerende gennemførelsesbestemmelser hertil.
 7. Observation efter stk. 2 må kun finde sted, når der foreligger en af  

 nedennævnte strafbare handlinger:
- drab - manddrab - voldtægt - forsætlig brandstiftelse - falskmøntneri - tyveri og hæleri af særlig grov beskaffenhed - afpresning - bortførelse og gidseltagning - menneskehandel - ulovlig handel med narkotika og psykotrope stoffer - overtrædelser af våben- og sprængstoflovgivningen - sprængstofattentater - ulovlig transport af giftigt og farligt affald.
Artikel 41 1. Hvis en kontraherende stats politi i denne stat har optaget forfølgelse  

 af en person, der er antruffet på fersk gerning i færd med at begå en  

 strafbar handling, jf. stk. 4, eller at medvirke til en af disse handlinger,  

 kan det fortsætte forfølgelsen ind på en anden kontraherende parts område  

 uden forinden at have indhentet tilladelse hertil, når der ikke inden  

 grænsepassagen var tid til at underrette den anden kontraherende parts  

 kompetente myndigheder via et af de i artikel 44 nævnte kommunikationsmidler,  

 eller når disse myndigheder ikke kunne nå frem i tide til at overtage  

 forfølgelsen.
 Tilsvarende gælder, når den forfulgte er undveget fra varetægtsarrest  

 eller fængsel.
De forfølgende polititjenestemænd skal senest ved passagen af grænsen tage  

 kontakt med de kompetente myndigheder i den kontraherende stat, på hvis  

 område forfølgelsen fortsættes.
Forfølgelsen indstilles, så snart den  

 kontraherende part, på hvis område forfølgelsen finder sted, kræver det.
De  

 kompetente lokale myndigheder skal på anmodning af de forfølgende  

 polititjenestemænd pågribe den forfulgte og fastslå den pågældendes identitet  

 eller anholde vedkommende.
 2. Forfølgelsen foregår på en af følgende betingelser, som er fastlagt i  

 erklæringen efter stk. 9:
 a) De forfølgende polititjenstemænd har ikke ret til at standse den  

 forfulgte.
 b) Hvis forfølgelsen ikke er krævet indstillet, og de kompetente lokale  

 myndigheder ikke kan overtage forfølgelsen i tide, må de forfølgende  

 politimænd standse den forfulgte, indtil politiet i den kontraherende stat,  

 på hvis område forfølgelsen finder sted, og som straks skal underrettes, kan  

 fastslå den forfulgtes identitet eller anholde vedkommende.
 3. Forfølgelsen foregår i overensstemmelse med stk. 1 og 2 på en af  

 følgende betingelser, som er fastlagt i erklæringen efter stk. 9:
a) inden for et givet område eller et givet tidsrum efter grænsepassagen  

 som fastlagt i erklæringen efter stk. 9 b) uden geografisk eller tidsmæssig begrænsning.
 4. I en erklæring efter stk. 9 anfører de kontraherende parter, hvilke  

 strafbare handlinger der er omfattet af stk. 1 på en af følgende betingelser:
 a) Følgende strafbare handlinger:
- drab - manddrab - voldtægt - forsætlig brandstiftelse - falskmøntneri - tyveri og hæleri af særlig grov beskaffenhed - afpresning - bortførelse og gidseltagning - menneskehandel - ulovlig handel med narkotika og psykotrope stoffer - overtrædelser af våben- og sprængstoflovgivningen - sprængstofattentater - ulovlig transport af giftigt og farligt affald.
 - flugt fra ulykkesstedet, hvor ulykken har medført døden eller grov  

 legemsbeskadigelse.
 b) Strafbare handlinger, der kan medføre udlevering.
 5. Forfølgelsen må kun finde sted på følgende almindelige betingelser:
 a) De forfølgende polititjenestemænd skal overholde bestemmelserne i denne  

 artikel og lovgivningen i den kontraherende stat, på hvis område de opererer;  

 de skal efterkomme påbud fra kompetente lokale myndigheder.
 b) Forfølgelsen må udelukkende ske over landgrænser.
 c) De forfølgende polititjenestemænd har ikke adgang til private boliger  

 og steder, der ikke er tilgængelige for offentligheden.
 d) De forfølgende polititjenestemænd skal let kunne identificeres, enten  

 ved hjælp af uniform, armbind eller anordninger anbragt på deres  

 motorkøretøj; de må ikke uden førnævnte kendetegn være civilklædte og benytte  

 motorkøretøjer uden politikendetegn; de skal til enhver tid kunne legitimere  

 sig som polititjenestemænd.
 e) De forfølgende polititjenestemænd kan medføre deres tjenestevåben; det  

 må kun benyttes i tilfælde af nødværge.
 f) Med henblik på fremstilling for de kompetente lokale myndigheder må den  

 forfulgte efter pågribelse, jf. stk. 2, litra b), kun underkastes  

 sikkerhedsmæssig kropsvisitering, den pågældende må lægges i håndjern under  

 transport, og genstande i den forfulgtes besiddelse må beslaglægges.
 g) Efter hver operation som nævnt i stk. 1, 2 og 3 aflægger de forfølgende  

 polititjenestemænd ved personligt fremmøde rapport til de kompetente lokale  

 myndigheder i den kontraherende stat, på hvis område operationen fandt sted;  

 hvis disse myndigheder anmoder derom, skal de stå til rådighed, indtil alle  

 omstændigheder i forbindelse med deres operation er tilstrækkeligt belyst;  

 dette gælder også, selv om den forfulgte ikke er blevet anholdt.
 h) Myndighederne i de forfølgende polititjenestemænds hjemland skal efter  

 anmodning fra myndighederne i den kontraherende stat, på hvis område  

 forfølgelsen fandt sted, bistå ved den efterfølgende efterforskning, herunder  

 også ved retsforfølgning.
6. En person, som under den i stk. 2 nævnte operation er blevet anholdt af  

 de kompetente lokale myndigheder, kan uanset den pågældendes nationalitet  

 tilbageholdes med henblik på afhøring.
De relevante bestemmelser i den  

 nationale lovgivning finder tilsvarende anvendelse.
 Hvis personen ikke er statsborger i den kontraherende stat, på hvis område  

 den pågældende blev anholdt, skal vedkommende sættes på fri fod senest seks  

 timer efter anholdelsen, tiden mellem midnat og kl. 09.00 ikke medregnet,  

 medmindre de kompetente lokale myndigheder forinden har modtaget en begæring  

 under en hvilken som helst form om foreløbig anholdelse og fængsling af  

 vedkommende med henblik på udlevering.
 7. Følgende polititjenestemænd er omfattet af de foregående stykker:
- for Kongeriget Belgien: polititjenestemænd ved la police judiciaire pres  

 les parquets, la gendarmerie og la police communale, samt på betingelserne i  

 de relevante bilaterale aftaler, jf. stk. 10, toldembedsmænd for så vidt  

 angår beføjelser i forbindelse med ulovlig handel med narkotika og psykotrope  

 stoffer, våben og sprængstoffer samt ulovlig transport af giftigt og farligt  

 affald - for Forbundsrepublikken Tyskland: polititjenestemænd ved Polizeien des  

 Bundes und der Lander samt embedsmænd ved Zollfahndungsdienst  

 (toldefterforskningstjenesten) i deres egenskab af repræsentanter for  

 anklagemyndigheden for så vidt angår udelukkende ulovlig handel med narkotika  

 og psykotrope stoffer samt våben - for Den Franske Republik: polititjenestemænd ved la police judiciaire de  

 la police nationale og la gendarmerie nationale, samt på betingelserne i de  

 relevante bilaterale aftaler, jf. stk. 10, toldembedsmænd for så vidt angår  

 beføjelser i forbindelse med ulovlig handel med narkotika og psykotrope  

 stoffer, våben og sprængstoffer samt ulovlig transport af giftigt og farligt  

 affald - for Storhertugdømmet Luxembourg: polititjenestemænd ved la gendarmerie  

 og la police, samt på betingelserne i de relevante bilaterale aftaler, jf.  

 stk. 10, toldembedsmænd for så vidt angår beføjelser i forbindelse med  

 ulovlig handel med narkotika og psykotrope stoffer, våben og sprængstoffer  

 samt ulovlig transport af giftigt og farligt affald - for Kongeriget Nederlandene: polititjenestemænd ved Rijkspolitie og  

 Gemeentepolitie, samt på betingelserne i de relevante bilaterale aftaler, jf.  

 stk. 10, embedsmænd ved told- og afgiftsmyndighedernes kompetente  

 efterforskningsafdelinger for så vidt angår beføjelser i forbindelse med  

 ulovlig handel med narkotika og psykotrope stoffer, våben og sprængstoffer  

 samt ulovlig transport af giftigt og farligt affald.
 8. Artikel 27 i Benelux-traktaten af 27. juni 1962 om udlevering og  

 gensidig retshjælp i straffesager, som ændret ved protokol af 11. maj 1974,  

 berøres ikke af denne artikel.
 9. Ved undertegnelsen af denne konvention afgiver hver enkelt  

 kontraherende part en erklæring, hvori den på grundlag af bestemmelserne i  

 stk. 2, 3 og 4 fastlægger betingelserne for, hvorledes de kontraherende  

 parter, som den pågældende part har fælles grænse med, kan udøve deres ret  

 til forfølgelse på den pågældende parts område.
 En kontraherende part kan til enhver tid lade sin erklæring erstatte af en  

 ny, forudsat at den ikke indskrænker den foregåendes rækkevidde.
 En erklæring afgives efter samråd med hver enkelt af de berørte  

 kontraherende parter, og der tilstræbes ensartede regler på begge sider af de  

 indre grænser.
 10. De kontraherende parter kan bilateralt udvide anvendelsesområdet for  

 stk. 1 og vedtage supplerende gennemførelsesbestemmelser herfor.
Artikel 42 Under operationer efter artikel 40 og 41 sidestilles polititjenestemænd,  

 der udfører opgaver på en anden kontraherende parts område, med denne parts  

 egne polititjenestemænd, for så vidt angår eventuelle lovovertrædelser, der  

 begås mod eller af dem.
Artikel 43 1. Når en kontraherende stats polititjenestemænd udfører opgaver på en  

 anden kontraherende parts område, jf. denne konventions artikel 40 og 41, er  

 førstnævnte kontraherende stat ansvarlig for den skade, de måtte forvolde  

 under udførelsen af deres opgaver, i overensstemmelse med lovgivningen i den  

 kontraherende stat, på hvis område de opererer.
 2. Den kontraherende part, på hvis område den i stk. 1 nævnte skade  

 forvoldes, erstatter disse skader på samme måde som skader forvoldt af dens  

 egne polititjenestemænd.
 3. Den kontraherende part, hvis polititjenestemænd har forvoldt skader på  

 en anden kontraherende parts område, skal godtgøre alle de beløb, som  

 sidstnævnte har udbetalt i skadeserstatning til skadelidte eller disses  

 retssuccessorer.
 4. Bortset fra det i stk. 3 nævnte tilfælde giver den enkelte  

 kontraherende part i det tilfælde, der er nævnt i stk. 1, afkald på at kræve  

 skadeserstatninger godtgjort af en anden kontraherende part, dog med  

 forbehold af eventuelle rettigheder over for tredjemand.
Artikel 44 1. I overensstemmelse med de relevante internationale konventioner og  

 under hensyn til de lokale forhold og tekniske muligheder etablerer de  

 kontraherende parter, navnlig i grænseområder, telefon-, radio-, og  

 telexforbindelser og andre direkte forbindelser, der kan lette politi- og  

 toldsamarbejdet, bl.a. med henblik på at sikre, at oplysninger i forbindelse  

 med observation og forfølgelse på en anden parts område når frem i tide.
 2. Ud over disse øjeblikkelige foranstaltninger skal de navnlig undersøge  

 mulighederne for:
 a) udveksling af udstyr eller udstationering af forbindelsesofficerer  

 udstyret med egnet radiomateriel.
 b) udvidelse af de frekvensbånd, der benyttes i grænseområder.
c) etablering af en fælles forbindelse mellem politi- og toldvæsen inden  

 for disse områder d) samordning af deres indkøbsprogrammer for kommunikationsudstyr med  

 henblik på at installere standardiserede og kompatible  

 kommunikationssystemer.
Artikel 45 1. De kontraherende parter forpligter sig til at træffe de nødvendige  

 foranstaltninger for at sikre, a) at hotelværter eller disses befuldmægtigede sørger for, at udenlandske  

 gæster, herunder også statsborgere fra andre kontraherende parter og andre af  

 De Europæiske Fællesskabers medlemsstater, dog ikke ledsagende ægtefæller og  

 mindreårige børn eller deltagere i grupperejser, personligt udfylder og  

 underskriver anmeldelser, og at de identificerer sig ved forevisning af  

 gyldig legitimation; b) at de udfyldte anmeldelser opbevares til brug for de kompetente  

 myndigheder eller indgives til disse, når det skønnes nødvendigt til  

 forebyggelse af trusler, af hensyn til retsforfølgning eller med henblik på  

 at opklare sager vedrørende forsvundne eller tilskadekomne personer,  

 medmindre andet er bestemt i den nationale lovgivning.
 2. Stk. 1 finder tilsvarende anvendelse på personer, der overnatter på  

 steder, der erhvervsmæssigt stilles til rådighed, herunder telte,  

 campingvogne og både.
Artikel 46 1. I særlige tilfælde kan de enkelte kontraherende parter inden for  

 rammerne af deres nationale lovgivning uopfordret meddele den berørte  

 kontraherende part oplysninger, der kan hjælpe denne med at bekæmpe  

 fremtidige lovovertrædelser og forebygge strafbare handlinger eller  

 handlinger, der udgør en trussel mod den offentlige orden og sikkerhed.
2. Med forbehold af aftaler om samarbejde i grænseområder efter artikel  

 39, stk. 4, foregår denne informationsudveksling via et centralt organ, der  

 skal udpeges.
I særligt hastende tilfælde kan oplysninger efter denne artikel  

 udveksles direkte mellem de pågældende politimyndigheder, medmindre andet er  

 bestemt i den nationale lovgivning.
Det centrale organ underrettes hurtigst  

 muligt herom.
Artikel 47 1. De kontraherende parter kan indgå bilaterale aftaler om tidsbegrænset  

 eller tidsubegrænset udstationering af forbindelsesofficerer ved en anden  

 kontraherende parts politi.
2. Denne tidsbegrænsede eller tidsubegrænsede udstationering af  

 forbindelsesofficerer har til formål at fremme og fremskynde samarbejdet  

 mellem de kontraherende parter navnlig ved a) at bistå med informationsudvekslingen med henblik på såvel forebyggelse  

 som bekæmpelse af kriminalitet b) at bistå med efterkommelse af anmodninger om gensidig retshjælp mellem  

 landenes politi og retsvæsen i straffesager c) at yde bistand til de myndigheder, der har til opgave at overvåge de  

 ydre grænser.
3. Forbindelsesofficererne har til opgave at rådgive og yde bistand.
De  

 har ikke kompetence til at udføre politiopgaver på egen hånd.
De giver  

 oplysninger og udfører opgaver inden for rammerne af de instrukser, de  

 modtager fra hjemlandet og det land, hvor de er udstationeret.
De aflægger  

 regelmæssigt rapport til lederen af den politiafdeling, de er tilknyttet.
4. De kontraherende parter kan bilateralt eller multilateralt aftale, at  

 polititjenestemænd, der er udsendt af en kontraherende part til et  

 tredjeland, tillige varetager en eller flere andre kontraherende parters  

 interesser.
I medfør af sådanne aftaler kan forbindelsesofficerer, der er  

 udstationeret i tredjelande, videregive oplysninger til andre kontraherende  

 parter enten efter anmodning eller på eget initiativ og kan inden for  

 rammerne af deres kompetence udføre opgaver for disse parter.
De  

 kontraherende parter underretter hinanden om påtænkte udstationeringer af  

 forbindelsesofficerer i tredjelande.
Kapitel 2 Gensidig retshjælp i straffesager Artikel 48 1. Bestemmelserne i dette kapitel har til formål at supplere og lette  

 anvendelsen af den europæiske konvention af 20. april 1959 om gensidig  

 retshjælp i straffesager samt, for så vidt angår forbindelserne mellem de  

 kontraherende parter, der er medlem af Den Økonomiske Union Benelux, kapitel  

 II i Benelux-traktaten af 27. juni 1962 om udlevering og gensidig retshjælp i  

 straffesager, som ændret ved protokol af 11. maj 1974.
 2. Stk. 1 berører ikke anvendelsen af mere vidtgående bestemmelser i  

 gældende bilaterale aftaler mellem de kontraherende parter.
Artikel 49 Der ydes ligeledes gensidig retshjælp a) ved retsforfølgning for handlinger, der ifølge en eller begge  

 kontraherende parters nationale ret betragtes som overtrædelser af  

 bestemmelser, som kan afgøres af administrative myndigheder, hvis afgørelser  

 kan indankes for en domstol med kompetence i straffesager.
b) i sager vedrørende erstatning for uberettiget retsforfølgning eller  

 domfældelse c) i benådningssager d) i civile søgsmål anlagt i forbindelse med straffesager, så længe  

 kriminalretten endnu ikke har truffet endelig afgørelse i straffesagen.
e) ved forkyndelse af retsdokumenter i forbindelse med fuldbyrdelse af en  

 straf eller sikkerhedsforanstaltning, inddrivelse af bøder eller betaling af  

 sagsomkostninger f) ved foranstaltninger i forbindelse med udsættelse af domfældelsen eller  

 udsættelse af fuldbyrdelsen af en straf eller sikkerhedsforanstaltning,  

 betinget løsladelse, suspension af fuldbyrdelsen eller afbrydelse af  

 fuldbyrdelsen af en straf eller sikkerhedsforanstaltning.
Artikel 50 1. De kontraherende parter forpligter sig til i overensstemmelse med den i  

 artikel 48 nævnte konvention og traktat at yde hinanden gensidig retshjælp  

 ved overtrædelser af love og bestemmelser vedrørende punktafgifter, moms og  

 told.
Ved toldforskrifter forstås de bestemmelser, der er indeholdt i artikel  

 2 i konventionen af 7. september 1967 mellem Belgien, Forbundsrepublikken  

 Tyskland, Frankrig, Italien, Luxembourg og Nederlandene om gensidig bistand  

 mellem toldforvaltningerne, samt i artikel 2 i Rådets forordning 1468/81/EØF  

 af 19. maj 1981.
 2. Anmodninger om retshjælp i sager vedrørende unddragelse af  

 punktafgifter kan ikke afvises under henvisning til, at den anmodede  

 kontraherende part ikke opkræver punktafgifter af de varer, der er nævnt i  

 anmodningen.
 3. Den begærende kontraherende part må ikke uden forudgående samtykke fra  

 den anmodede kontraherende part videregive eller anvende oplysninger eller  

 bevismidler modtaget fra denne part til efterforskning eller retsforfølgning  

 i andre sager end dem, der er anført i anmodningen.
 4. Gensidig retshjælp efter denne artikel kan afslås, når de for lidt  

 indbetalte eller unddragne afgifter skønnes at udgøre et beløb på25 000 ecu  

 eller derunder, eller når de ulovligt udførte eller indførte varer skønnes at  

 have en værdi på 100 000 ecu eller derunder, medmindre den begærende  

 kontraherende part som følge af sagens særlige omstændigheder eller de  

 implicerede personer anser den for at være af særlig grov beskaffenhed.
 5. Bestemmelserne i denne artikel finder også anvendelse, når der anmodes  

 om retshjælp i forbindelse med handlinger, der udelukkende straffes med bøde,  

 som f.eks. overtrædelser af bestemmelser, som afgøres af administrative  

 myndigheder, og når anmodningen om retshjælp er indgivet af en retlig  

 myndighed.
Artikel 51 De kontraherende parter må ikke stille andre betingelser for efterkommelse  

 af retsanmodninger om ransagning og beslaglæggelse end følgende:
 a) Den handling, der ligger til grund for retsanmodningen, skal efter  

 begge kontraherende parters lovgivning kunne straffes med frihedsstraf eller  

 sikkerhedsforanstaltning af en varighed på mindst 6 måneder, eller den skal  

 efter den ene kontraherende parts lovgivning kunne straffes tilsvarende og  

 efter den anden kontraherende parts lovgivning kunne afgøres som en  

 overtrædelse af bestemmelser af administrative myndigheder, hvis afgørelse  

 kan indankes for en domstol med kompetence i straffesager.
 b) Efterkommelsen af retsanmodningen skal være forenelig med den anmodede  

 kontraherende parts lovgivning.
Artikel 52 1. Retsdokumenter kan af de kontraherende parter sendes direkte med posten  

 til personer, der opholder sig på en anden kontraherende parts område.
De  

 kontraherende parter indgiver en liste over de retsdokumenter, der kan  

 fremsendes på denne måde, til Eksekutivkomiteen.
2. Når der er grund til at antage, at modtageren ikke forstår det sprog,  

 retsdokumentet er affattet på, skal dette, eller i det mindste de væsentlige  

 afsnit heraf, oversættes til det eller et af de nationale sprog i den  

 kontraherende stat, på hvis område modtageren opholder sig.
Hvis de  

 fremsendende myndigheder er bekendt med, at modtageren kun forstår et andet  

 sprog, skal dokumentet, eller i det mindste de væsentlige afsnit heraf,  

 oversættes til dette andet sprog.
3. Et vidne eller en sagkyndig, der ikke har efterkommet en stævning, der  

 er fremsendt med posten, må ikke, heller ikke selv om stævningen indeholder  

 advarsel om straf for udeblivelse, pålægges nogen sanktion eller  

 tvangsforanstaltning, medmindre den pågældende senere frivilligt tager til  

 den begærende kontraherende parts område og der på behørig vis indstævnes på  

 ny.
En myndighed, der fremsender stævninger med posten, påser, at disse ikke  

 indeholder nogen form for advarsel om straf for udeblivelse.
Denne  

 bestemmelse berører ikke bestemmelserne i artikel 34 i Benelux-traktaten af  

 27. juni 1962 om udlevering og gensidig retshjælp i straffesager, som ændret  

 ved protokol af 11. maj 1974.
 4. Hvis den handling, der ligger til grund for anmodningen om retshjælp,  

 efter begge kontraherende parters lovgivning udgør en overtrædelse af  

 bestemmelser, som kan afgøres af administrative myndigheder, hvis afgørelse  

 kan indankes for en domstol med kompetence i straffesager, skal  

 retsdokumenter principielt fremsendes efter stk. 1.
 5. Uanset stk. 1 kan retsdokumenter fremsendes via den anmodede  

 kontraherende parts retlige myndigheder, når modtagerens adresse er ukendt,  

 eller når den begærende kontraherende part kræver en personlig forkyndelse.
Artikel 53 1. Anmodninger om retshjælp og svar herpå kan fremsendes direkte mellem de  

 retlige myndigheder.
 2. Stk. 1 er ikke til hinder for, at anmodninger og svar herpå fremsendes  

 via de pågældende staters justitsministerier eller centrale  

 Interpol-kontorer.
 3. Anmodninger om midlertidig overførelse eller transit af personer, der  

 er midlertidigt anholdt, varetægtsfængslet eller underkastet anden form for  

 frihedsberøvelse, samt regelmæssig eller lejlighedsvis udveksling af  

 oplysninger om straffeattester skal fremsendes via justitsministerierne.
 4. I overensstemmelse med den europæiske konvention af 20. april 1959 om  

 gensidig retshjælp i straffesager forstås ved justitsministerium for  

 Forbundsrepublikken Tysklands vedkommende der Bundesminister der Justiz og  

 die Justizminister/-senatoren der Lander.
 5. Begæringer i medfør af artikel 21 i den europæiske konvention af 20.  

 april 1959 om gensidig retshjælp i straffesager eller artikel 42 i  

 Benelux-traktaten af 27. juni 1962 om udlevering og retshjælp i straffesager,  

 som ændret ved protokol af 11. maj 1974, om retsforfølgning for overtrædelser  

 af køre- og hviletidsbestemmelser, kan af den begærende kontraherende parts  

 retlige myndigheder sendes direkte til den anmodede kontraherende parts  

 retlige myndigheder.
Kapitel 3 Straffedommes negative retsvirkninger (ne bis in idem) Artikel 54 En person, over for hvem der er afsagt endelig dom af en kontraherende  

 part, kan ikke retsforfølges af en anden kontraherende part for de samme  

 strafbare handlinger, dersom sanktionen, i tilfælde af domfældelse, er  

 fuldbyrdet, er ved at blive fuldbyrdet eller ikke længere kan kræves  

 fuldbyrdet efter den dømmende kontraherende parts lovgivning.
Artikel 55 1. En kontraherende part kan på tidspunktet for ratifikation, accept eller  

 godkendelse afdenne konvention erklære, at den ikke er bundet af artikel 54 i  

 et eller flere af følgende tilfælde:
a) Når de strafbare handlinger, der ligger til grund for den udenlandske  

 dom, helt eller delvis er begået på dens område.
I sidstnævnte tilfælde  

 gælder undtagelsen imidlertid ikke, hvis de pågældendes handlinger delvis er  

 begået på den dømmende kontraherende parts område.
 b) Når de strafbare handlinger, der ligger til grund for den udenlandske  

 dom, udgør en krænkelse af denne kontraherende parts sikkerhed eller andre  

 lige så væsentlige interesser.
 c) Når de strafbare handlinger, der ligger til grund for den udenlandske  

 dom, er begået af en ansat i denne stats tjeneste i strid med den pågældendes  

 embedspligter.
 2. En kontraherende part, der har afgivet en erklæring om undtagelsen i  

 stk. 1, litra b), skal angive, hvilke former for strafbare handlinger denne  

 undtagelse gælder.
 3. En kontraherende part kan til enhver tid tilbagekalde en sådan  

 erklæring om en eller flere af undtagelserne i stk. 1.
 4. Undtagelser, der er nævnt i en erklæring efter stk. 1, finder ikke  

 anvendelse, når den pågældende kontraherende part har anmodet den anden  

 kontraherende part om at iværksætte retsforfølgning for de samme strafbare  

 handlinger eller har efterkommet en begæring om udlevering af den pågældende.
Artikel 56 Hvis der indledes ny retsforfølgning mod en person, over for hvem en anden  

 kontraherende part har afsagt endelig dom for de samme strafbare handlinger,  

 skal ethvert tidsrum med frihedsberøvelse, som den pågældende har udstået på  

 denne kontraherende parts område som følge af disse handlinger, fradrages i  

 den straf, vedkommende måtte blive idømt.
I det omfang de nationale  

 lovgivninger tillader dette, tages der tillige hensyn til anden udstået straf  

 end frihedsberøvelse.
Artikel 57 1. Hvis der af en kontraherende part rejses tiltale mod en person for en  

 strafbar handling, og hvis denne parts kompetente myndigheder har grund til  

 at antage, at tiltalen vedrører de samme strafbare handlinger som dem, en  

 anden kontraherende part har afsagt endelig dom for, kan disse myndigheder,  

 hvis de skønner det nødvendigt, anmode de kompetente myndigheder i den  

 kontraherende stat, på hvis område dommen blev afsagt, om alle relevante  

 oplysninger i sagen.
 2. Disse oplysninger meddeles hurtigst muligt og indgår i vurderingen af,  

 hvorvidt tiltalen skal opretholdes.
 3. Hver enkelt kontraherende part skal på tidspunktet for denne  

 konventions ratifikation, accept eller godkendelse udpege de myndigheder, der  

 skal have beføjelse til at anmode om og modtage oplysninger efter denne  

 artikel.
Artikel 58 De foregående bestemmelser er ikke til hinder for anvendelsen af mere  

 vidtgående nationale bestemmelser om straffedommes negative retsvirkning (ne  

 bis in idem) i forbindelse med udenlandske retsafgørelser.
Kapitel 4 Udlevering Artikel 59 1. Bestemmelserne i dette kapitel har til formål at supplere og lette  

 anvendelsen af bestemmelserne i den europæiske konvention af 13. september  

 1957 om udlevering samt, for så vidt angår forbindelserne mellem de  

 kontraherende parter, der er medlem af Den Økonomiske Union Benelux, kapitel  

 I i Benelux-Traktaten af 27. juni 1962 om udlevering og gensidig retshjælp i  

 straffesager, som ændret ved protokol af 11. maj 1974.
 2. Stk. 1 berører ikke anvendelsen af mere vidtgående bestemmelser i  

 gældende bilaterale aftaler mellem de kontraherende parter.
Artikel 60 I forholdet mellem to kontraherende parter, hvoraf den ene ikke har  

 undertegnet den europæiske udleveringskonvention af 13. september 1957 finder  

 nævnte konventions bestemmelser anvendelse under hensyn til de forbehold og  

 erklæringer, der er afgivet enten ved nævnte konventions ratifikation eller,  

 for så vidt angår de kontraherende parter, der ikke har undertegnet den, ved  

 denne konventions ratifikation, accept eller godkendelse.
Artikel 61 Den Franske Republik forpligter sig til efter begæring fra en anden  

 kontraherende part at udlevere personer, der kan retsforfølges for strafbare  

 handlinger, som efter fransk lovgivning kan medføre en frihedsstraf eller  

 sikkerhedsforanstaltning af en varighed på mindst to år og efter den  

 begærende kontraherende parts lovgivning en frihedsstraf eller  

 sikkerhedsforanstaltning af en varighed på mindst et år.
Artikel 62 1. Alene den begærende kontraherende parts lovgivning gælder med hensyn  

 til forældelsesfristens afbrydelse.
 2. Selv om den anmodede kontraherende part har meddelt amnesti, er det  

 ikke til hinder for udlevering, medmindre den strafbare handling henhører  

 under denne parts straffemyndighed.
 3. Hvis kun den anmodede kontraherende parts lovgivning indeholder krav  

 om, at der skal foreligge et anklageskrift eller en officiel bemyndigelse til  

 retsforfølgning, berøres udleveringspligten ikke af, at et sådant dokument  

 ikke foreligger.
Artikel 63 De kontraherende parter forpligter sig i overensstemmelse med den  

 konvention og traktat, der er nævnt i artikel 59, til at udlevere personer  

 til hinanden, der af den begærende kontraherende parts retlige myndigheder  

 retsforfølges for en af overtrædelserne efter artikel 50, stk. 1, eller  

 eftersøges af disse med henblik på fuldbyrdelse af en straf eller  

 sikkerhedsforanstaltning, der er idømt for en sådan overtrædelse.
Artikel 64 En indberetning til Schengen-informationssystemet efter artikel 95  

 sidestilles med en begæring om foreløbig anholdelse og fængsling, jf. artikel  

 16 i den europæiske udleveringskonvention af 13. september 1957 eller artikel  

 15 i Benelux-traktaten af 27. juni 1962 om udlevering og gensidig retshjælp i  

 straffesager, som ændret ved protokol af 11. maj 1974.
Artikel 65 1. Begæringer om udlevering og transit rettes af den begærende  

 kontraherende parts kompetente ministerium til den anmodede kontraherende  

 parts kompetente ministerium, idet dette dog ikke udelukker muligheden for  

 fremsendelse af begæringer via diplomatiske kanaler.
 2. Følgende ministerier er kompetente:
- for Kongeriget Belgien: Justitsministeriet - for Forbundsrepublikken Tyskland: Forbundsjustitsministeriet og  

 delstaternes justitsministre eller -senatorer - for Den Franske Republik: Udenrigsministeriet - for Storhertugdømmet Luxembourg: Justitsministeriet - for Kongeriget Nederlandene: Justitsministeriet.
Artikel 66 1. Hvis udlevering af en person, der begæres udleveret, ikke er klart  

 ulovlig efter den anmodede kontraherende parts lovgivning, kan denne part  

 give tilladelse til udlevering uden at iværksætte en formel  

 udleveringsprocedure, dersom den person, der begæres udleveret, giver sit  

 officielle samtykke hertil; samtykket føres til protokol af en kompetent  

 retsembedsmand, efter at denne har belært personen om vedkommendes ret til en  

 formel udleveringsprocedure.
Den pågældende har under denne belæring ret til  

 at få juridisk bistand.
 2. Ved udlevering efter stk. 1 kan den person, der begæres udleveret, og  

 som udtrykkeligt erklærer at give afkald på den beskyttelse, der tilkommer  

 vedkommende efter specialitetsprincippet, ikke tilbagekalde denne erklæring.
Kapitel 5 Overførelse af fuldbyrdelseskompetence i straffesager Artikel 67 Nedenstående bestemmelser har til formål at supplere bestemmelserne i  

 Europarådets konvention af 21. marts 1983 om overførelse af domfældte for så  

 vidt angår de kontraherende parter, som har undertegnet nævnte konvention.
Artikel 68 1. En kontraherende part, på hvis område en statsborger fra en anden  

 kontraherende stat er idømt frihedsstraf eller anden frihedsberøvende  

 sikkerhedsforanstaltning ved retskraftig dom, men derefter har unddraget sig  

 denne straf eller foranstaltning ved at flygte til sit hjemland, kan anmode  

 denne anden part om at overtage fuldbyrdelsen af straffen eller  

 foranstaltningen, hvis den undvegne befinder sig på denne anden parts område.
 2. Indtil de dokumenter, der kræves vedlagt begæringen om overtagelse af  

 fuldbyrdelsen af straffen eller foranstaltningen eller den endnu ikke  

 udståede del af straffen, er fremkommet, og indtil afgørelsen om denne  

 begæring er truffet, kan den anmodede kontraherende part på anmodning af den  

 begærende kontraherende part tage den domfældte i forvaring eller træffe  

 andre foranstaltninger til at sikre, at vedkommende forbliver på dens område.
Artikel 69 Overførelse af straffuldbyrdelse efter artikel 68 er ikke betinget af den  

 domfældtes samtykke.
De øvrige bestemmelser i Europarådets konvention af 21.  

 marts 1983 om overførelse af domfældte finder tilsvarende anvendelse.
Kapitel 6 Narkotika Artikel 70 1. De kontraherende parter nedsætter en stående arbejdsgruppe, der skal  

 drøfte fælles problemer i forbindelse med bekæmpelse af narkotikakriminalitet  

 og eventuelt udarbejde forslag til at forbedre de praktiske og tekniske  

 aspekter af samarbejdet mellem de kontraherende parter, hvis det er  

 nødvendigt.
Arbejdsgruppen forelægger sine forslag for Eksekutivkomiteen.
 2. Den i stk. 1 nævnte arbejdsgruppe, hvis medlemmer udpeges af de  

 kompetente nationale organer, skal bl.a. bestå af repræsentanter for de  

 myndigheder, der har ansvaret for udførelsen af politi- og toldopgaver.
Artikel 71 1. For så vidt angår direkte eller indirekte handel med narkotika og  

 psykotrope stoffer af enhver art, herunder også cannabis, samt besiddelse af  

 sådanne stoffer med henblik på videresalg eller udførsel, forpligter de  

 kontraherende parter sig til i overensstemmelse med de eksisterende  

 FN-konventioner(* 1) at træffe alle de foranstaltninger, der er nødvendige  

 for at forebygge og bekæmpe ulovlig handel med narkotika og psykotrope  

 stoffer.
 2. De kontraherende parter forpligter sig til med administrative og  

 strafferetlige foranstaltninger at forebygge og bekæmpe ulovlig udførsel af  

 narkotika og psykotrope stoffer, herunder også cannabis, samt salg, levering  

 og overdragelse af disse stoffer, jf. dog de relevante bestemmelser i artikel  

 74, 75 og 76.
 3. Med henblik på at bekæmpe ulovlig indførsel af narkotika og psykotrope  

 stoffer, herunder også cannabis, skærper de kontraherende parter kontrollen  

 med person- og varebevægelser samt med transportmidler ved de ydre grænser.  

 Disse foranstaltninger fastlægges nærmere af den arbejdsgruppe, der er nævnt  

 i artikel 70. Denne arbejdsgruppe skal navnlig overveje en overflytning af  

 det politi- og toldpersonale, der frigøres ved de indre grænser, samt  

 overveje anvendelsen af moderne narkotikasporingsmetoder og narkotikahunde.
 4. For at sikre overholdelsen af denne artikels bestemmelser overvåger de  

 kontraherende parter i særdeleshed de steder, hvor der erfaringsmæssigt  

 drives narkotikahandel.
5. For så vidt angår bekæmpelse af ulovlig efterspørgsel efter narkotika  

 og psykotrope stoffer af enhver art, herunder også cannabis, gør de  

 kontraherende parter alt, hvad der står i deres magt for at forebygge og  

 bekæmpe de negative virkninger af denne ulovlige efterspørgsel.
Hver enkelt  

 kontraherende part er selv ansvarlig for, hvilke foranstaltninger der skal  

 træffes med henblik herpå.
Artikel 72 I overensstemmelse med deres forfatning og retsorden sørger de  

 kontraherende parter for, at der vedtages nationale retsforskrifter, således  

 at udbyttet fra ulovlig handel med narkotika og psykotrope stoffer kan  

 beslaglægges og konfiskeres.
Artikel 73 1. I overensstemmelse med deres forfatning og retsorden forpligter de  

 kontraherende parter sig til at træffe foranstaltninger, der gør det muligt  

 at gennemføre kontrollerede leverancer i forbindelse med ulovlig handel med  

 narkotika og psykotrope stoffer.
 2. Beslutninger om anvendelse af kontrollerede leverancer træffes i hvert  

 enkelt tilfælde på grundlag af en forudgående tilladelse fra hver enkelt af  

 de berørte kontraherende parter.
 3. Hver enkelt kontraherende part bevarer styringen af og kontrollen med  

 operationer, der gennemføres på dens område, og er bemyndiget til at gribe  

 ind.
Artikel 74 For så vidt angår lovlig handel med narkotika og psykotrope stoffer er de  

 kontraherende parter enige om, at den kontrol, der gennemføres ved de indre  

 grænser efter de FN-konventioner, der er nævnt i artikel 71, så vidt muligt  

 bør foretages inde i landet.
Artikel 75 1. Rejsende mellem eller inden for de kontraherende parters områder kan  

 medbringe narkotika og psykotrope stoffer i nødvendigt omfang som led i en  

 medicinsk behandling, hvis de i forbindelse med en kontrol kan fremvise en  

 attest, der er udstedt eller bekræftet af en kompetent myndighed i  

 bopælslandet.
 2. Eksekutivkomiteen fastlægger formen og indholdet af den i stk. 1 nævnte  

 attest, der udstedes af en kontraherende part, herunder navnlig oplysninger  

 om stoffernes art og mængde samt rejsens varighed.
 3. De kontraherende parter underretter hinanden om, hvilke myndigheder der  

 er kompetente til at udstede eller bekræfte den i stk. 2 nævnte attest.
Artikel 76 1. De kontraherende parter træffer i overensstemmelse med deres lægelige,  

 etiske og praktiske sædvane passende foranstaltninger til kontrol med  

 narkotika og psykotrope stoffer, som på en eller flere andre kontraherende  

 parters område er underkastet strengere kontrol end på deres eget område,  

 således at denne strengere kontrol ikke hæmmes.
 2. Stk. 1 finder ligeledes anvendelse på stoffer, der hyppigt anvendes til  

 fremstilling af narkotika og psykotrope stoffer.
 3. De kontraherende parter underretter hinanden om, hvilke  

 foranstaltninger der er truffet til gennemførelse af overvågningen af den  

 lovlige handel med de stoffer, der er nævnt i stk. 1 og 2.
 4. Eksekutivkomiteen drøfter regelmæssigt problemer, der måtte opstå i  

 denne forbindelse.
Kapitel 7 Skydevåben og ammunition Artikel 77 1. De kontraherende parter forpligter sig til at tilpasse deres love og  

 administrative bestemmelser om erhvervelse og besiddelse af samt handel med  

 og overdragelse af skydevåben og ammunition til bestemmelserne i dette  

 kapitel.
 2. Dette kapitel finder anvendelse på fysiske og juridiske personers  

 erhvervelse og besiddelse af samt handel med og overdragelse af skydevåben og  

 ammunition; det finder ikke anvendelse på leverancer til statslige og lokale  

 myndigheder, de væbnede styrker og politiet, disses erhvervelse og besiddelse  

 af skydevåben og ammunition eller offentlige virksomheders fremstilling af  

 skydevåben og ammunition.
Artikel 78 1. I dette kapitel klassificeres skydevåben således:
a) forbudte våben b) våben, for hvilke der kræves tilladelse c) våben, der skal anmeldes.
 2. Låsemekanismen, magasinet og løbet på skydevåben er underlagt samme  

 bestemmelser som den genstand, som de er eller skal være en del af.
 3. Ved korte våben forstås i denne konvention skydevåben, hvis løb måler  

 højst 30 cm, eller hvis samlede længde er højst 60 cm; alle andre skydevåben  

 betragtes som lange våben.
Artikel 79 1. Listen over forbudte skydevåben og ammunition omfatter:
a) skydevåben, der sædvanligvis anvendes som krigsskydevåben b) fuldautomatiske skydevåben, selv om der ikke er tale om krigsskydevåben c) skydevåben, der er camoufleret som en anden genstand d) panserbrydende ammunition, brisant- eller brandammunition samt  

 projektiler til disse ammunitionstyper e) ammunition til pistoler og revolvere med dum-dum kugler eller  

 hulspidsprojektiler samt projektiler til disse ammunitionstyper.
 2. De kompetente myndigheder kan i særlige tilfælde give tilladelser til  

 skydevåben og ammunition efter stk. 1, hvis dette ikke strider mod hensynet  

 til den offentlige orden og sikkerhed.
Artikel 80 1. Listen over skydevåben, hvortil der kræves en tilladelse til  

 erhvervelse og besiddelse, omfatter mindst følgende skydevåben, hvis de ikke  

 er forbudte:
a) korte halvautomatiske våben eller repetervåben b) korte enkeltladerskydevåben med centralantænding c) korte enkeltladerskydevåben med randantænding med en samlet længde på  

 under 28 cm d) lange halvautomatiske skydevåben, hvis magasin og kammer kan indeholde  

 mere end tre patroner e) lange repeterskydevåben og halvautomatiske skydevåben med glat løb,  

 hvis løb højst måler 60 cm f) halvautomatiske civile skydevåben, der ligner automatiske  

 krigsskydevåben.
 2. Listen over skydevåben, for hvilke der kræves tilladelse, omfatter  

 ikke:
a) advarsels-, gas- og signalvåben, for hvilke der med tekniske  

 anordninger er skabt sikkerhed for, at de ikke ved hjælp af almindeligt  

 værktøj kan ændres til våben, der kan udskyde projektiler, og for at  

 udskydning af et irriterende stof ikke kan forårsage uoprettelig legemsskade b) lange halvautomatiske skydevåben, hvis magasin og kammer højst kan  

 indeholde tre patroner uden genladning, på betingelse af, at ladeskinnen er  

 indbygget, eller at der er sikkerhed for, at de ikke ved hjælp af almindeligt  

 værktøj kan ændres til våben, hvis magasin og kammer kan indeholde mere end  

 tre patroner.
Artikel 81 Listen over skydevåben, der skal anmeldes, omfatter følgende våben, hvis  

 disse hverken er forbudt eller kræver tilladelse:
a) lange repeterskydevåben b) lange enkeltladerskydevåben med et eller flere riflede løb c) korte enkeltladerskydevåben med randantænding og med en samlet længde  

 på over 28 cm d) de våben, der er nævnt i artikel 80, stk. 2, litra b).
Artikel 82 Våben som nævnt i artikel 79, 80 og 81 omfatter ikke:
a) skydevåben, hvis model er udformet før 1. januar 1870, eller som er  

 fremstillet før 1. januar 1870 med forbehold af undtagelser, under  

 forudsætning af at disse våben ikke kan udskyde ammunition, der er bestemt  

 til forbudte våben eller våben, for hvilke der kræves tilladelse b) reproduktioner af våben efter litra a), under forudsætning af at der  

 ikke kan benyttes en patron i metalhylster c) skydevåben, der er gjort uegnede til udskydning af enhver form for  

 ammunition ved anvendelse af tekniske metoder, som bærer et officielt organs  

 stempel eller er anerkendt af et sådant organ.
Artikel 83 Tilladelse til erhvervelse og besiddelse af skydevåben efter artikel 80 må  

 kun gives:
a) hvis den pågældende er fyldt atten år, medmindre der gøres undtagelse  

 for jagt- eller sportsudøvelse b) hvis den pågældende ikke er uegnet til at erhverve eller besidde et  

 skydevåben som følge af en sindssygdom eller anden fysisk eller psykisk  

 lidelse c) hvis den pågældende ikke er dømt for en strafbar handling eller ikke på  

 grund af andre forhold må formodes at være til fare for den offentlige orden  

 eller sikkerhed d) hvis den pågældende kan anføre en rimelig begrundelse for erhvervelse  

 og besiddelse af et skydevåben.
Artikel 84 1. Anmeldelser af våben efter artikel 81 optages i et register, der føres  

 af de personer, der er nævnt i artikel 85.
 2. Hvis et våben sælges af en person, der ikke er nævnt i artikel 85, skal  

 der ske anmeldelse efter nærmere bestemmelser, der fastsættes af hver enkelt  

 kontraherende part.
 3. Anmeldelser efter denne artikel skal indeholde de oplysninger, der er  

 nødvendige for at identificere de pågældende personer og våben.
Artikel 85 1. De kontraherende parter forpligter sig til at kræve, at alle personer,  

 der fremstiller eller handler med skydevåben, for hvilke der kræves  

 tilladelse, skal indhente tilladelse hertil, og at alle personer, der  

 fremstiller eller handler med skydevåben, der skal anmeldes, skal foretage en  

 sådan anmeldelse.
En tilladelse vedrørende skydevåben, for hvilke der kræves  

 tilladelse, omfatter også de skydevåben, der skal anmeldes.
De kontraherende  

 parter fører tilsyn med alle våbenfabrikanter og våbenhandlere, således at  

 der sikres en effektiv kontrol.
 2. De kontraherende parter forpligter sig til at vedtage bestemmelser om,  

 at alle skydevåben mindst skal være forsynet med et  

 identifikationsløbenummer, der ikke kan slettes, og med fabrikantens mærke.
3. De kontraherende parter forpligter våbenfabrikanter og våbenhandlere  

 til at registrere alle skydevåben, for hvilke der kræves tilladelse, eller  

 som skal anmeldes.
Registrene skal gøre det muligt hurtigt at fastslå et  

 skydevåbens art, oprindelse og erhverver.
 4. Med hensyn til skydevåben, for hvilke der kræves tilladelse, jf.  

 artikel 79 og 80, forpligter de kontraherende parter sig til at vedtage  

 forskrifter om, at skydevåbnets identifikationsnummer og mærke anføres i den  

 tilladelse, der udstedes til den person, som besidder våbnet.
Artikel 86 1. De kontraherende parter forpligter sig til at vedtage forskrifter, der  

 forbyder personer, der lovligt besidder skydevåben, for hvilke der kræves  

 tilladelse, eller som skal anmeldes, at overdrage disse våben til personer,  

 der ikke har tilladelse til erhvervelse eller ikke har et bevis for  

 anmeldelse.
 2. De kontraherende parter kan give tilladelse til midlertidig  

 overdragelse af disse våben efter nærmere bestemmelser, som de selv  

 fastlægger.
Artikel 87 1. De kontraherende parter indfører i deres nationale lovgivning  

 bestemmelser om, at tilladelsen kan inddrages, hvis den pågældende person  

 ikke længere opfylder betingelserne i artikel 83 for udstedelse af  

 tilladelsen.
2. De kontraherende parter forpligter sig til at træffe passende  

 foranstaltninger, herunder navnlig beslaglæggelse af skydevåben og  

 inddragelse af tilladelse, og til at indføre passende sanktioner for  

 overtrædelse af de gældende love og administrative bestemmelser om  

 skydevåben.
Sådanne sanktioner kan omfatte konfiskation af skydevåbnene.
Artikel 88 1. Personer, der har tilladelse til erhvervelse af et skydevåben, behøver  

 ikke søge tilladelse til erhvervelse af ammunition til dette våben.
2. For personer, der ikke har tilladelse til erhvervelse af våben, gælder  

 de samme regler for erhvervelse af ammunition som for det våben, som  

 ammunitionen er beregnet til.
Der kan udstedes tilladelse for en  

 ammunitionstype eller for samtlige ammunitionstyper.
Artikel 89 Listen over forbudte skydevåben, skydevåben, for hvilke der kræves  

 tilladelse, og skydevåben, der skal anmeldes, kan ændres eller udvides af  

 Eksekutivkomiteen under hensyn til den tekniske og økonomiske udvikling og  

 statens sikkerhed.
Artikel 90 De kontraherende parter kan vedtage strengere love eller bestemmelser om  

 skydevåben og ammunition hertil.
Artikel 91 1. På grundlag af den europæiske konvention af 28. juni 1978 om kontrol  

 med enkeltpersoners erhvervelse og besiddelse af skydevåben forpligter de  

 kontraherende parter sig til inden for rammerne af deres nationale lovgivning  

 at udveksle oplysninger om erhvervelse af skydevåben foretaget af  

 enkeltpersoner eller detailvåbenhandlere, der har deres sædvanlige  

 opholdssted i eller er etableret i en anden kontraherende stat.
Ved  

 detailvåbenhandler forstås en person, hvis erhvervsmæssige virksomhed helt  

 eller delvis består i detailhandel med skydevåben.
 2. Udvekslingen af oplysninger finder sted:
a) mellem to kontraherende parter, der har ratificeret den i stk. 1 nævnte  

 konvention, om de skydevåben, der er anført i tillæg 1, del A, stk. 1, punkt  

 a-h, i nævnte konvention b) mellem to kontraherende parter, hvoraf mindst en ikke har ratificeret  

 den i stk. 1 nævnte konvention, om de våben, for hvilke der i hver af de  

 kontraherende stater kræves tilladelse eller anmeldelse.
 3. Oplysninger om erhvervelse af skydevåben skal fremsendes hurtigst  

 muligt og angive:
 a) erhvervelsesdato og erhververs identitet:
- for fysiske personer: efternavn, fornavn(e), fødselsdato og fødested,  

 adresse og pasnummer eller identitetskortnummer samt udstedelsesdato og  

 angivelse af den udstedende myndighed, uanset om den pågældende er  

 våbenhandler - for juridiske personer: firmanavn og hjemsted samt efternavn,  

 fornavn(e), fødselsdato og fødested, adresse og pasnummer eller  

 identitetskortnummer vedrørende den person, der er bemyndiget til at  

 repræsentere den juridiske person b) model, fabrikationsnummer, kaliber og lignende oplysninger om det  

 pågældende skydevåben samt identifikationsnummer.
 4. Hver enkelt kontraherende part udpeger en national myndighed, der  

 fremsender og modtager de oplysninger, der er nævnt i stk. 2 og 3, og  

 underretter straks de øvrige kontraherende parter om enhver ændring  

 vedrørende den udpegede myndighed.
 5. Den myndighed, der er udpeget af de kontraherende part, kan videregive  

 modtagne oplysninger til de kompetente lokale politimyndigheder og til  

 grænsekontrolmyndighederne med henblik på at forebygge eller retsforfølge  

 strafbare handlinger og lovovertrædelser.
AFSNIT IV Schengen-informationssystemet Kapitel 1 Oprettelse af Schengen-informationssystemet Artikel 92 1. De kontraherende parter opretter og driver et fælles  

 informationssystem, i det følgende benævnt Schengen-informationssystemet,  

 bestående af en national del i hver enkelt kontraherende stat og en teknisk  

 støttefunktion.
Schengen-informationssystemet giver ved hjælp af elektronisk  

 søgning de myndigheder, der er udpeget af de kontraherende parter, adgang til  

 indberetninger om personer og genstande til brug for grænsekontrollen og for  

 anden politi- og toldkontrol inde i landet i overensstemmelse med den  

 nationale lovgivning samt, kun hvad angår den type indberetning, der er nævnt  

 i artikel 96, til brug for proceduren for visumudstedelse, udstedelse af  

 opholdstilladelser og håndhævelse af udlændingelovgivningen som led i  

 anvendelsen af denne konventions bestemmelser om persontrafik.
2. Hver enkelt kontraherende part opretter og driver for egen regning og  

 på eget ansvar sin nationale del af Schengen-informationssystemet, hvis  

 database skal være identisk med databaserne i hver af de øvrige kontraherende  

 parters nationale del via den tekniske støttefunktion.
Med henblik på en  

 hurtig og effektiv videregivelse af oplysninger, jf. stk. 3, følger hver  

 enkelt kontraherende part ved oprettelsen af sin nationale del de protokoller  

 og procedurer, som de kontraherende parter har fastlagt i fællesskab for den  

 tekniske støttefunktion.
Der kan søges elektronisk i den nationale dels  

 database på den pågældende kontraherende parts område.
Der kan ikke søges i  

 andre kontraherende parters databaser.
3. De kontraherende parter opretter og driver for fælles regning og under  

 fælles ansvar Schengen-informationssystemets tekniske støttefunktion.
Den  

 Franske Republik er ansvarlig for denne støttefunktion, der etableres i  

 Strasbourg.
Den tekniske støttefunktion omfatter en database til  

 online-videregivelse af oplysninger, således at det sikres, at de nationale  

 deles databaser forbliver identiske.
I den tekniske støttefunktions databaser  

 optages indberetninger om personer og genstande, for så vidt de vedrører  

 samtlige kontraherende parter.
Den tekniske støttefunktions database  

 indeholder ikke andre oplysninger end dem, der er nævnt i dette stykke og i  

 artikel 113, stk. 2.
Kapitel 2 Drift og udnyttelse af Schengen-informationssystemet Artikel 93 Schengen-informationssystemet har i overensstemmelse med bestemmelserne i  

 denne konvention og ved hjælp af oplysningerne i dette system til formål at  

 bevare den offentlige orden og sikkerhed, herunder også statens sikkerhed, og  

 sikre anvendelsen af denne konventions bestemmelser om persontrafik på de  

 kontraherende parters område.
Artikel 94 1. Schengen-informationssystemet indeholder udelukkende de kategorier af  

 oplysninger, der meddeles af de kontraherende parter, og som er nødvendige  

 til at opfylde de formål, der er nævnt i artikel 95-100. Den indberettende  

 kontraherende part undersøger, om det pågældende tilfælde er så vigtigt, at  

 indberetningen bør optages i Schengen-informationssystemet.
 2. Oplysningerne opdeles i følgende kategorier:
a) indberettede personer b) genstande som nævnt i artikel 100 og motorkøretøjer som nævnt i artikel  

 99.
 3. Om personer må højst følgende oplysninger indberettes:
a) efternavn og fornavn, med henvisning til et eventuelt særskilt  

 registreret kaldenavn b) særlige fysiske kendetegn af objektiv og blivende karakter c) første bogstav i andet fornavn d) fødselsdato og fødested e) køn f) nationalitet g) om vedkommende er bevæbnet h) om vedkommende er voldelig i) indberetningsgrund j) forholdsregler Der må ikke optages andre oplysninger, navnlig ikke oplysninger som anført  

 i artikel 6, første punktum, i Europarådets konvention af 28. januar 1981 om  

 beskyttelse af det enkelte menneske i forbindelse med elektronisk  

 databehandling af personoplysninger.
4. Hvis en kontraherende part finder, at en indberetning i  

 overensstemmelse med artikel 95, 97 eller 99 ikke er forenelig med dens  

 nationale lovgivning, internationale forpligtelser eller væsentlige nationale  

 hensyn, kan den, efter at indberetningen er foretaget, få indsat en påtegning  

 i databasen i sin nationale del af Schengen-informationssystemet om, at de  

 pågældende forholdsregler ikke vil blive iværksat på dens område på baggrund  

 af denne indberetning.
De øvrige kontraherende parter skal konsulteres herom.  

 Hvis den indberettende kontraherende part ikke trækker indberetningen  

 tilbage, bevares den i fuldt omfang for de øvrige kontraherende parter.
Artikel 95 1. Oplysninger om eftersøgte personer, der begæres anholdt med henblik på  

 udlevering, optages i systemet efter anmodning fra den begærende  

 kontraherende parts retlige myndigheder.
2. Inden indberetningen foretages, undersøger den indberettende  

 kontraherende part, om de anmodede kontraherende parters nationale lovgivning  

 tillader anholdelse.
I tvivlstilfælde skal den indberettende kontraherende  

 part konsultere de øvrige berørte kontraherende parter.
 Den indberettende kontraherende part skal samtidig med indberetningen  

 sende de anmodede kontraherende parter følgende væsentlige oplysninger om  

 sagen ad den hurtigst mulige vej:
a) hvilken myndighed der har anmodet om anholdelsen b) om der foreligger arrestordre eller en anden beslutning med samme  

 retskraft eller en eksigibel dom c) hvilken strafbar handling der er tale om og henvisning til den  

 relevante straffebestemmelse d) en beskrivelse af, under hvilke omstændigheder den strafbare handling  

 er begået, herunder tidspunkt, sted og omfang af den indberettede persons  

 deltagelse heri e) så vidt muligt følgerne af den strafbare handling.
3. En kontraherende part, der anmodes om at foretage anholdelse, kan få  

 indsat en påtegning i databasen i sin nationale del af  

 Schengen-informationssystemet om, at der ikke må foretages anholdelse på  

 baggrund af indberetningen, før denne påtegning er slettet.
Påtegningen skal  

 slettes senest fireogtyve timer efter, at indberetningen er optaget,  

 medmindre den kontraherende part af juridiske grunde eller ud fra særlige  

 hensyn afslår at foretage den ønskede anholdelse.
I ganske ekstraordinære  

 tilfælde, hvor det sagsforhold, der ligger til grund for indberetningen, er  

 særligt kompliceret, kan denne frist forlænges indtil en uge.
De øvrige  

 kontraherende parter kan uanset en sådan påtegning eller et sådant afslag  

 foretage den anholdelse, der anmodes om ifølge indberetningen.
4. Hvis en kontraherende part i særlige hastetilfælde ønsker en  

 øjeblikkelig eftersøgning, undersøger den anmodede kontraherende part, om den  

 kan frafalde påtegningen.
Den anmodede kontraherende part træffer de  

 nødvendige foranstaltninger til at sikre, at den ønskede anholdelse kan  

 foretages omgående, hvis indberetningen godkendes.
 5. Hvis der ikke kan foretages anholdelse, fordi den anmodede  

 kontraherende part endnu ikke har afsluttet undersøgelsen eller har besluttet  

 at afslå begæringen om anholdelse, skal denne kontraheren de part behandle  

 indberetningen som en anmodning om meddelelse af den pågældende persons  

 opholdssted.
6. De anmodede kontraherende parter iværksætter de forholdsregler, de  

 anmodes om at træffe på baggrund af indberetningen i overensstemmelse med de  

 gældende udleveringskonventioner og deres nationale lovgivning.
De har ikke  

 pligt til at iværksætte de ønskede forholdsregler, hvis det drejer sig om en  

 af deres egne statsborgere, hvilket dog ikke er til hinder for, at de kan  

 foretage anholdelse efter deres nationale lovgivning.
Artikel 96 1. Oplysninger om uønskede udlændinge, der nægtes indrejse, optages i  

 systemet på grundlag af de nationale indberetninger, som er en følge af  

 afgørelser truffet af de kompetente administrative eller retlige myndigheder  

 under overholdelse af de nationale retsplejeregler.
 2. Disse afgørelser kan bygge på, at den pågældende udlændings  

 tilstedeværelse i landet formodes at udgøre en trussel mod den offentlige  

 orden eller sikkerhed eller for den nationale sikkerhed.
 Dette gælder i særdeleshed:
a) når en udlænding er blevet idømt en frihedsstraf af en varighed på  

 mindst et år på grund af en strafbar handling b) når der er begrundet mistanke om, at en udlænding har begået alvorlige  

 strafbare handlinger, herunder handlinger som nævnt i artikel 71, eller når  

 der foreligger konkrete indicier, der lader formode, at den pågældende har  

 til hensigt at begå sådanne handlinger på en kontraherende parts område.
 3. Disse afgørelser kan ligeledes bygge på, at den pågældende udlænding  

 tidligere er blevet udsendt, afvist eller udvist, når disse foranstaltninger  

 ikke er blevet udskudt eller suspenderet, og de indebærer eller er ledsaget  

 af et indrejseforbud eller eventuelt et forbud mod at tage ophold som følge  

 af en overtrædelse af de nationale bestemmelser om udlændinges indrejse eller  

 ophold.
Artikel 97 Oplysninger om forsvundne personer eller personer, der af hensyn til deres  

 egen sikkerhed eller til forebyggelse af trusler midlertidigt bør tages i  

 varetægt på anmodning af den indberettende kontraherende parts kompetente  

 eller retlige myndighed, optages i systemet, således at politimyndighederne  

 kan underrette den indberettende kontraherende part om personens opholdssted  

 eller tage den pågældende i varetægt for at forhindre vedkommende i at  

 fortsætte sin rejse, hvis den nationale lovgivning tillader det.
Dette gælder  

 i særdeleshed mindreårige og personer, der skal tvangsanbringes på grundlag  

 af en afgørelse truffet af en kompetent myndighed.
Oplysninger om myndige  

 personer må kun videregives med de pågældendes samtykke.
Artikel 98 1. Oplysninger om vidner, personer, der er indstævnet for en domstol som  

 led i en straffesag på grund af handlinger, som de retsforfølges for, eller  

 personer, der skal have forkyndt en strafferetlig dom eller tilsigelse til  

 afsoning af en frihedsstraf, optages på anmodning af de kompetente retlige  

 myndigheder med henblik på videregivelse af oplysninger om opholdssted eller  

 bopæl.
 2. De ønskede oplysninger videregives til den kontraherende part i  

 overensstemmelse med national lovgivning og gældende konventioner om gensidig  

 retshjælp i straffesager.
Artikel 99 1. Under overholdelse af den indberettende kontraherende parts lovgivning  

 optages oplysninger om personer og motorkøretøjer med henblik på diskret  

 overvågning eller målrettet kontrol i overensstemmelse med stk. 5.
2. En sådan indberetning kan foretages med henblik på retsforfølgning af  

 strafbare handlinger og på forebyggelse af trusler mod den offentlige  

 sikkerhed, a) når der foreligger konkrete indicier, der lader formode, at den  

 pågældende er i færd med eller har til hensigt at begå et større antal  

 særligt alvorlige strafbare handlinger, eller b) når det ud fra en samlet vurdering af den pågældende, navnlig under  

 hensyn til tidligere begåede strafbare handlinger, må formodes, at  

 vedkommende også i fremtiden vil begå særligt alvorlige strafbare handlinger.
3. En indberetning kan endvidere foretages i overensstemmelse med national  

 lovgivning på anmodning af de instanser, der har ansvaret for statens  

 sikkerhed, når der foreligger konkrete indicier, der lader formode, at de  

 oplysninger, der er nævnt i stk. 4, er nødvendige for at forebygge en  

 alvorlig trussel fra den pågældendes side eller andre alvorlige trusler mod  

 statens sikkerhed indadtil eller udadtil.
Den indberettende kontraherende  

 part skal forinden konsultere de øvrige kontraherende parter.
 4. Som led i en diskret overvågning kan alle eller en del af følgende  

 oplysninger indsamles og videregives til den indberettende myndighed til brug  

 for grænsekontrollen eller for anden politi- og toldkontrol inde i landet:
a) oplysning om at den indberettede person eller det indberettede  

 motorkøretøj er fundet b) sted og tidspunkt for kontrollen samt årsagen hertil c) rejserute og mål d) ledsagere eller passagerer e) benyttet motorkøretøj f) medbragte genstande g) under hvilke omstændigheder den pågældende person eller det pågældende  

 motorkøretøj er fundet.
 Når sådanne oplysninger indsamles, bør det sikres, at overvågningens  

 diskrete karakter bibeholdes.
5. I forbindelse med den målrettede kontrol, der er nævnt i stk. 1, kan  

 der i overensstemmelse med national lovgivning foretages undersøgelser af  

 personer, motorkøretøjer og medbragte genstande med de i stk. 2 og 3 nævnte  

 formål.
Hvis den målrettede kontrol ikke er tilladt ifølge en kontraherende  

 parts lovgivning, ændres den automatisk til diskret overvågning for denne  

 kontraherende parts vedkommende.
6. En anmodet kontraherende part kan få indsat en påtegning i databasen i  

 sin nationale del af Schengen-informationssystemet om, at der ikke må  

 iværksættes foranstaltninger med henblik på diskret overvågning eller  

 målrettet kontrol på baggrund af indberetningen, før denne påtegning er  

 slettet.
Påtegningen skal slettes senest fireogtyve timer efter, at  

 indberetningen er optaget, medmindre den kontraherende part af juridiske  

 grunde eller ud fra særlige hensyn afslår at iværksætte den ønskede  

 foranstaltning.
De øvrige kontraherende parter kan uanset en sådan påtegning  

 eller et sådant afslag iværksætte den foranstaltning, der anmodes om ifølge  

 indberetningen.
Artikel 100 1. Oplysninger om genstande, der eftersøges med henblik på beslaglæggelse  

 eller som bevismidler i en straffesag, optages i Schengen-  

 informationssystemet.
2. Hvis der ved en søgning viser sig at foreligge en indberetning om en  

 fundet genstand, tager den myndighed, der har konstateret dette, kontakt til  

 den indberettende myndighed for at aftale, hvilke foranstaltninger der skal  

 træffes.
Med henblik herpå kan der også videregives personoplysninger efter  

 bestemmelserne i denne konvention.
De foranstaltninger, der skal træffes af  

 den kontraherende part, som har fundet den pågældende genstand, skal være i  

 overensstemmelse med dens nationale lovgivning.
 3. Der optages oplysninger om følgende kategorier af genstande:
a) stjålne, ulovligt handlede eller forsvundne motorkøretøjer med et  

 slagvolumen på over 50 cc b) stjålne, ulovligt handlede eller forsvundne påhængsvogne og  

 campingvogne med på egenvægt på over 750 kg c) stjålne, ulovligt handlede eller forsvundne skydevåben d) stjålne, ulovligt handlede eller forsvundne blankodokumenter e) stjålne, ulovligt handlede eller forsvundne udstedte  

 identitetsdokumenter (pas, identitetskort, førerbeviser) f) pengesedler (med registrerede numre).
Artikel 101 1. Adgang til oplysningerne i Schengen-informationssystemet samt ret til  

 direkte søgning i disse oplysninger er forbeholdt myndigheder med ansvar for:
a) grænsekontrol b) anden politi- og toldkontrol inde i landet samt samordning heraf.
2. Endvidere har myndigheder med ansvar for udstedelse af visum, centrale  

 myndigheder med ansvar for behandling af visumansøgninger samt myndigheder  

 med ansvar for udstedelse af opholdstilladelser og forvaltning af  

 udlændingelovgivningen adgang til de oplysninger, der er optaget i systemet,  

 jf. artikel 96, samt ret til direkte søgning i disse oplysninger som led i  

 gennemførelsen af denne konventions bestemmelser om persontrafik.
Adgangen  

 til disse oplysninger er underlagt bestemmelserne i den enkelte kontraherende  

 parts lovgivning.
 3. Brugerne må kun søge de oplysninger, der er nødvendige til varetagelsen  

 af deres opgaver.
4. Hver kontraherende part indgiver til Eksekutivkomiteen en liste over,  

 hvilke kompetente myndigheder der har tilladelse til direkte søgning i  

 oplysningerne i Schengen-informationssystemet.
For hver myndighed på denne  

 liste skal det angives, hvilke oplysninger den må søge og til hvilke formål.
Kapitel 3 Beskyttelse og sikring af personoplysninger i  

 Schengen-informationssystemet Artikel 102 1. De kontraherende parter må kun benytte de oplysninger, der er nævnt i  

 artikel 95-100 til de formål, der svarer til hver af de indberetninger, der  

 er nævnt i disse artikler.
2. Oplysningerne må kun kopieres til tekniske formål, når dette er  

 nødvendigt for, at de myndigheder, der er nævnt i artikel 101, kan foretage  

 direkte søgning.
Andre kontraherende parters indberetninger må ikke kopieres  

 fra den nationale del af Schengen-informationssystemet til andre nationale  

 databaser.
3. For så vidt angår de indberetninger, der er nævnt i artikel 95-100 i  

 denne konvention, er det kun tilladt at fravige stk. 1 for at overgå fra en  

 indberetningskategori til en anden, hvis det er nødvendigt for at forebygge  

 en umiddelbar, overhængende trussel mod den offentlige orden og sikkerhed, af  

 tungtvejende hensyn til statens sikkerhed eller til forebyggelse af en  

 alvorlig strafbar handling.
I så fald skal der forinden indhentes tilladelse  

 fra den indberettende kontraherende part.
4. Oplysningerne må ikke benyttes til administrative formål.
Som en  

 undtagelse må de oplysninger, der er optaget efter artikel 96, kun benyttes  

 til de formål, der er nævnt i artikel 101, stk. 2, i overensstemmelse med de  

 kontraherende parters nationale lovgivning.
 5. Enhver anvendelse af oplysninger i strid med stk. 1-4 skal betragtes  

 som misbrug efter bestemmelserne i den pågældende kontraherende parts  

 nationale lovgivning.
Artikel 103 Hver enkelt kontraherende part påser, at den instans, der forvalter  

 databasen, registrerer gennemsnitligt hver tiende videregivelse af  

 personoplysninger i den nationale del af Schengen-informationssystemet, for  

 at kontrollere, om søgningen er tilladt.
Registreringen må kun anvendes til  

 dette formål og slettes efter seks måneder.
Artikel 104 1. Den indberettende kontraherende parts nationale lovgivning finder  

 anvendelse på indberetningerne, medmindre denne konvention fastsætter  

 strengere bestemmelser.
 2. For så vidt denne konvention ikke fastsætter særlige bestemmelser,  

 finder den kontraherende parts lovgivning anvendelse på oplysningerne i den  

 nationale del af Schengen-informationssystemet.
3. For så vidt denne konvention ikke fastsætter særlige bestemmelser om  

 iværksættelse af de foranstaltninger, der anmodes om ifølge indberetningen,  

 finder den anmodede kontraherende parts nationale lovgivning anvendelse.
For  

 så vidt der i denne konvention er fastsat særlige bestemmelser om  

 iværksættelse af foranstaltninger på grundlag af indberetningen, afgrænses  

 kompetencen til at iværksætte sådanne foranstaltninger af den anmodede  

 kontraherende parts nationale lovgivning.
Hvis den ønskede foranstaltning  

 ikke kan iværksættes, underretter den anmodede kontraherende part straks den  

 indberettende kontraherende part herom.
Artikel 105 Den indberettende kontraherende part har ansvaret for, at de oplysninger,  

 der optages i Schengen-informationssystemet, er korrekte og aktuelle, samt at  

 de er lovligt indberettet.
Artikel 106 1. Kun den indberettende kontraherende part må ændre, supplere, rette  

 eller slette de oplysninger, den har indberettet.
 2. Hvis en af de kontraherende parter, som ikke har foretaget  

 indberetningen, er i besiddelse af konkrete indicier, der lader formode, at  

 en oplysning er ukorrekt eller ulovligt indberettet, underretter den hurtigst  

 muligt den indberettende kontraherende part, der har pligt til at kontrollere  

 denne meddelelse og om nødvendigt omgående rette eller slette oplysningen.
 3. Hvis de kontraherende parter ikke kan nå til enighed, forelægger den  

 kontraherende part, der ikke har foretaget indberetningen, sagen for den  

 fælles tilsynsmyndighed, jf. artikel 115, stk. 1, med henblik på en  

 udtalelse.
Artikel 107 Når der allerede findes en indberetning om en given person i  

 Schengen-informationssystemet, aftaler den kontraherende part, der indgiver  

 en ny indberetning, med den kontraherende part, der indgav den første  

 indberetning, optagelsen af indberetningerne.
De kontraherende parter kan  

 også vedtage generelle bestemmelser herom.
Artikel 108 1. Hver enkelt af kontraherende parter udpeger en central myndighed, der  

 er ansvarlig for den nationale del af Schengen-informationssystemet.
 2. Hver enkelt af de kontraherende parter foretager sine indberetninger  

 via denne myndighed.
 3. Myndigheden er ansvarlig for, at den nationale del af  

 Schengen-informationssystemet fungerer korrekt, og træffer de nødvendige  

 foranstaltninger til at sikre, at bestemmelserne i denne konvention  

 overholdes.
 4. De kontraherende parter underretter via depositaren hinanden om,  

 hvilken myndighed de har udpeget, jf. stk. 1.
Artikel 109 1. En persons ret til at få adgang til oplysninger om sig selv i  

 Schengen-informationssystemet er undergivet lovgivningen i den kontraherende  

 stat, på hvis område denne ret gøres gældende.
Hvis den nationale lovgivning  

 tillader det, afgør den nationale tilsynsmyndighed, der er nævnt i artikel  

 114, stk. 1, om oplysningerne skal videregives og på hvilken måde.
En  

 kontraherende part må ikke videregive oplysninger om en indberetning, den  

 ikke selv har foretaget, medmindre den forinden har givet den indberettende  

 kontraherende part lejlighed til at udtale sig herom.
2. Den pågældende person nægtes adgang til oplysningerne, hvis det kan  

 skade gennemførelsen af den lovlige foranstaltning, der følger af  

 indberetningen, eller for at beskytte tredjemands rettigheder og  

 frihedsrettigheder.
Oplysninger må aldrig videregives i en periode, hvor der  

 foretages diskret overvågning som følge af en indberetning.
Artikel 110 Enhver person har ret til at få rettet oplysninger om sig selv, der er  

 ukorrekte, eller få slettet oplysninger om sig selv, der er ulovligt  

 indberettet.
Artikel 111 1. Enhver indberettet person kan på hver enkelt kontraherende parts område  

 indbringe spørgsmålet for den domstol eller myndighed, der er kompetent  

 ifølge den nationale lovgivning, med påstand om rettelse eller sletning af  

 oplysningerne, aktindsigt eller skadeserstatning.
 2. De kontraherende parter forpligter sig gensidigt til at gennemføre  

 endelige afgørelser, der er truffet af de domstole eller myndigheder, der er  

 nævnt i stk. 1, jf. dog artikel 116.
Artikel 112 1. Personoplysninger, der er optaget i Schengen-informationssystemet i  

 forbindelse med eftersøgning af personer, bevares kun så længe, det er  

 nødvendigt for at opfylde det formål, af hensyn til hvilket de blev givet.  

 Senest tre år efter optagelsen skal den indberettende kontraherende part  

 undersøge, om det er nødvendigt at bevare dem.
For så vidt angår  

 indberetninger efter artikel 99 er denne frist et år.
 2. Hver enkelt kontraherende part fastsætter eventuelt kortere  

 undersøgelsesfrister i overensstemmelse med sin nationale lovgivning.
 3. Schengen-informationssystemets tekniske støttefunktion underretter  

 automatisk med en måneds varsel de kontraherende parter om en planlagt  

 sletning af oplysninger.
4. Den indberettende kontraherende part kan inden udløbet af  

 undersøgelsesfristen beslutte at bevare indberetningen, hvis dette er  

 nødvendigt af hensyn til det formål, der ligger til grund for indberetningen.  

 Hvis det besluttes at bevare indberetningen længere, skal det meddeles den  

 tekniske støttefunktion.
Bestemmelserne i stk. 1 finder tilsvarende  

 anvendelse.
Artikel 113 1. Andre oplysninger end dem, der er nævnt i artikel 112, bevares i højst  

 ti år, oplysninger om udstedte identitetsdokumenter og registrerede  

 pengesedler i højst fem år og oplysninger om motorkøretøjer, påhængsvogne og  

 campingvogne i højst tre år.
2. Slettede oplysninger bevares i et år i den tekniske støttefunktion.
I  

 løbet af denne periode må de kun hentes frem til efterfølgende kontrol af, om  

 de er korrekte, og om de er lovligt indberettet.
Herefter tilintetgøres  

 oplysningerne.
Artikel 114 1. Hver enkelt kontraherende part udpeger en tilsynsmyndighed, der i  

 overensstemmelse med den nationale lovgivning fører uafhængigt tilsyn med  

 databasen i den nationale del af Schengen-informationssystemet og  

 kontrollerer, at behandlingen og anvendelsen af de oplysninger, der er  

 optaget i Schengen-informationssystemet ikke krænker de berørte personers  

 rettigheder.
Til dette formål skal tilsynsmyndigheden have adgang til  

 databasen i den nationale del af Schengen-informationssystemet.
2. Enhver person har ret til at anmode tilsynsmyndighederne om at  

 kontrollere oplysninger i Schengen-informationssystemet, der vedrører den  

 pågældende selv, samt kontrollere, hvilken brug der er gjort af disse  

 oplysninger.
Denne ret udøves efter bestemmelserne i den nationale lovgivning  

 i den kontraherende stat, hvor anmodningen indgives.
Hvis oplysningerne er  

 optaget af en anden kontraherende part, foretages kontrollen i nært  

 samarbejde med denne kontraherende parts tilsynsmyndighed.
Artikel 115 1. Der oprettes en fælles tilsynsmyndighed, der skal føre tilsyn med  

 Schengen-informationssystemets tekniske støttefunktion.
Denne myndighed  

 består af to repræsentanter for hver af de nationale tilsynsmyndigheder.
Hver  

 enkelt kontraherende part råder over en stemme ved afstemninger.
Tilsynet  

 føres i overensstemmelse med bestemmelserne i denne konvention, Europarådets  

 konvention af 28. januar 1981 om beskyttelse af det enkelte menneske i  

 forbindelse med elektronisk databehandling af personoplysninger, under hensyn  

 til anbefaling R (87) 15 vedtaget den 17. september 1987 af Europarådets  

 Ministerudvalg om politiets brug af personoplysninger samt i overensstemmelse  

 med den nationale lovgivning i den kontraherende stat, der har ansvaret for  

 den tekniske støttefunktion.
2. Med hensyn til Schengen-informationssystemets tekniske støttefunktion  

 har den fælles tilsynsmyndighed til opgave at føre tilsyn med, at denne  

 konventions bestemmelser anvendes korrekt.
Den skal med henblik herpå have  

 adgang til den tekniske støttefunktion.
 3. Den fælles tilsynsmyndighed har ligeledes kompetence til at undersøge  

 de anvendelses- eller fortolkningsproblemer, der måtte opstå under driften af  

 Schengen-informationssystemet, til at undersøge problemer i forbindelse med  

 de nationale tilsynsmyndigheders uafhængige kontrol eller udøvelsen af deres  

 ret til at få adgang til systemet, og til at udarbejde harmoniserede forslag  

 til fælles løsninger af problemer.
 4. Rapporterne fra den fælles tilsynsmyndighed sendes til de myndigheder,  

 som de nationale tilsynsmyndigheder sender deres rapporter til.
Artikel 116 1. Hver enkelt af de kontraherende parter er ansvarlig i overensstemmelse  

 med den nationale lovgivning for enhver skade, der tilføjes en person i  

 forbindelse med brugen af den nationale database i  

 Schengen-informationssystemet.
Dette gælder også, hvis skaden forvoldes af  

 den indberettende kontraherende part, fordi denne har optaget ukorrekte  

 oplysninger eller oplysninger, der er ulovligt indberettet.
 2. Hvis den kontraherende part, mod hvilken der rejses sag, ikke er den  

 samme som den indberettende kontraherende part, skal sidstnævnte efter  

 anmodning godtgøre de beløb, som er udbetalt i skadeserstatning, medmindre  

 den anmodede kontraherende part har benyttet oplysningerne i strid med denne  

 konvention.
Artikel 117 1. Med hensyn til elektronisk behandling af personoplysninger, der er  

 videregivet efter bestemmelserne i dette afsnit træffer hver enkelt  

 kontraherende part senest på datoen for denne konventions ikrafttræden de  

 nationale foranstaltninger, der er nødvendige for at sikre et  

 beskyttelsesniveau for personoplysninger, der mindst lever op til  

 principperne i Europarådets konvention af 28. januar 1981 om beskyttelse af  

 det enkelte menneske i forbindelse med elektronisk databehandling af  

 personoplysninger samt under hensyn til anbefaling R (87) 15 vedtaget den 17.  

 september 1987 af Europarådets Ministerudvalg om politiets brug af  

 personoplysninger.
 2. Personoplysninger må ikke videregives efter bestemmelserne i dette  

 afsnit, før bestemmelserne i stk. 1 om beskyttelse af personoplysninger er  

 trådt i kraft i de kontraherende stater, der er omfattet af videregivelsen af  

 oplysningerne.
Artikel 118 1. Hver enkelt kontraherende part forpligter sig til for sin nationale del  

 af Schengen-informationssystemet at træffe foranstaltninger til:
a) at forhindre, at uautoriserede får adgang til de anlæg, der benyttes  

 til behandling af personoplysninger (kontrol med fysisk adgang til anlæggene) b) at forhindre, at databærerne kan læses, kopieres, ændres eller fjernes  

 af uautoriserede personer (kontrol med databærere) c) at forhindre uautoriseret indlæsning af oplysninger samt uautoriseret  

 læsning, ændring eller sletning af indlæste personoplysninger (kontrol med  

 optagelse) d) at forhindre, at edb-systemerne kan benyttes af uautoriserede personer  

 ved hjælp af datatransmissionsudstyr (brugerkontrol) e) at sikre, at autoriserede personer hvad angår brugen af et edb- system,  

 kun får adgang til de oplysninger, som henhører under deres kompetence  

 (adgangskontrol) f) at sikre, at det er muligt at undersøge og fastslå, til hvilke  

 myndigheder der kan videregives personoplysninger via datatransmissionsudstyr  

 (kontrol med videregivelse) g) at sikre, at det er muligt efterfølgende at undersøge og fastslå,  

 hvilke personoplysninger der er indlæst i edb-systemerne, hvornår og af hvem  

 (efterfølgende kontrol med indlæsning) h) at forhindre uautoriseret læsning, kopiering, ændring eller sletning af  

 personoplysninger i forbindelse med videregivelse af oplysninger eller  

 transport af databærere (kontrol med overførsler).
2. Hver enkelt kontraherende part skal træffe særlige foranstaltninger for  

 at garantere oplysningernes sikkerhed i forbindelse med deres videregivelse  

 til instanser uden for de kontraherende parters område.
Den fælles  

 tilsynsmyndighed underrettes om sådanne foranstaltninger.
 3. Hver enkelt kontraherende part må kun udpege særligt kvalificerede og  

 sikkerhedsgodkendte personer til at arbejde med databehandling af  

 oplysningerne i den nationale del af Schengen-informationssystemet.
 4. Den kontraherende part, der er ansvarlig for  

 Schengen-informationssystemets tekniske støttefunktion, træffer de  

 foranstaltninger for denne funktion, der er nævnt i stk. 1-3.
Kapitel 4 Fordeling af omkostningerne i forbindelse med  

 Schengen-informationssystemet Artikel 119 1. Omkostningerne i forbindelse med etablering og brug af den i artikel  

 92, stk. 3, nævnte tekniske støttefunktion, herunder omkostningerne i  

 forbindelse med kabeltilslutning mellem de nationale dele af  

 Schengen-informationssystemet og den tekniske støttefunktion, afholdes i  

 fællesskab af de kontraherende parter.
Den enkelte kontraherende parts andel  

 fastsættes på grundlag af den sats, som gælder for den enkelte kontraherende  

 part på det ensartede momsberegningsgrundlag, jf. artikel 2, stk. 1, litra  

 c), i Rådets afgørelse af 24. juni 1988 om ordningen for Fællesskabernes egne  

 indtægter.
 2. Den enkelte kontraherende part afholder selv omkostningerne i  

 forbindelse med etablering og brug af sin nationale del af Schengen-  

 informationssystemet.
AFSNIT V Transport og varebevægelser Artikel 120 1. De kontraherende parter sørger i fællesskab for, at deres love og  

 administrative bestemmelser ikke uden gyldig grund hindrer varebevægelserne  

 over de indre grænser.
2. De kontraherende parter letter varebevægelserne over de indre grænser,  

 ved at formaliteter i forbindelse med forbud og restriktioner udføres  

 samtidig med fortoldningen af varerne til frit forbrug.
Det skal være muligt  

 at vælge, om fortoldning skal ske inde i landet eller ved den indre grænse.  

 De kontraherende parter bestræber sig på at lade fortoldningen foregå inde i  

 landet.
 3. For så vidt forenklingerne efter stk. 2 ikke eller kun delvis kan  

 gennemføres på visse områder, bestræber de kontraherende parter sig på at  

 skabe betingelser for, at de kan gennemføres enten ved indbyrdes aftaler  

 eller inden for rammerne af De Europæiske Fællesskaber.
 Dette stykke finder navnlig anvendelse på kontrol med transporttilladelser  

 og teknisk kontrol af transportmidler, dyrebeskyttelses- og  

 dyresundhedskontrol, kødkontrol, plantesundhedskontrol samt kontrol med  

 transport af farligt gods og affald.
4. De kontraherende parter bestræber sig på at harmonisere formaliteterne  

 i forbindelse med varebevægelser over de ydre grænser og kontrollere, at de  

 overholdes efter ensartede principper.
Med henblik herpå arbejder de  

 kontraherende parter tæt sammen i Eksekutivkomiteen, inden for De Europæiske  

 Fællesskaber og i andre internationale fora.
Artikel 121 1. De kontraherende parter giver i overensstemmelse med fællesskabsretten  

 afkald på den plantesundhedskontrol og det krav om fremlæggelse af  

 plantesundhedscertifikater, der er fastsat i fællesskabsretten for visse  

 planter og planteprodukter.
Eksekutivkomiteen udarbejder en liste over de planter og planteprodukter,  

 som er omfattet af den forenkling, der er nævnt i første punktum.
Komiteen  

 kan ændre denne liste og fastsætter, hvornår ændringen træder i kraft.
De  

 kontraherende parter underretter hinanden om de foranstaltninger, som de har  

 truffet.
2. I tilfælde af risiko for indslæbning eller spredning af skadegørere,  

 kan en kontraherende part kræve en midlertidig genindførelse af de  

 kontrolforanstaltninger, der er fastsat i fællesskabsretten, og selv  

 iværksætte dem.
Den pågældende part underretter straks de øvrige  

 kontraherende parter herom skriftligt og begrunder beslutningen.
 3. Plantesundhedscertifikatet kan fortsat anvendes som det certifikat, der  

 kræves efter lovgivningen om arternes beskyttelse.
 4. De pågældende myndigheder udsteder efter anmodning herom et  

 plantesundhedscertifikat, når forsendelsen helt eller delvis er beregnet til  

 genudførsel, og hvis kravene til plantesundhedsbeskyttelse er overholdt for  

 så vidt angår de pågældende planter eller planteprodukter.
Artikel 122 1. De kontraherende parter styrker samarbejdet for at garantere  

 sikkerheden i forbindelse med transport af farligt gods og forpligter sig til  

 at harmonisere de nationale bestemmelser, der er truffet i medfør af gældende  

 internationale konventioner.
For at bevare det nuværende sikkerhedsniveau  

 forpligter de sig endvidere navnlig til:
a) at harmonisere kravene til chaufførernes faglige kvalifikationer b) at harmonisere betingelserne for og omfanget af den kontrol, der  

 udføres under transporten og i virksomhederne c) at harmonisere beskrivelsen af overtrædelserne og retsforskrifterne for  

 gældende sanktioner d) at sikre en permanent udveksling af oplysninger og af de erfaringer,  

 som er indhøstet i forbindelse med de foranstaltninger og den kontrol, der er  

 gennemført.
 2. De kontraherende parter styrker samarbejdet for at kontrollere  

 overførsel af farligt og ufarligt affald over de indre grænser.
 I den forbindelse bestræber de sig på at indtage en fælles holdning med  

 hensyn til ændring af fællesskabsdirektiverne vedrørende kontrol og  

 forvaltning af overførsel af farligt affald og med hensyn til udarbejdelse af  

 fællesskabsretsakter om ufarligt affald med det formål at skabe en  

 tilstrækkelig infrastruktur for bortskaffelse og fastsætte harmoniserede  

 bortskaffelsesstandarder på et højt niveau.
 Indtil der er udarbejdet fællesskabsregler for ufarligt affald,  

 kontrolleres overførsel af sådant affald på grund af en særlig procedure, der  

 gør det muligt at kontrollere overførslen på bestemmelsesstedet under  

 behandlingen.
 Bestemmelserne i stk. 1, andet punktum, finder ligeledes anvendelse på  

 dette stykke.
Artikel 123 1. De kontraherende parter forpligter sig til at rådføre sig med hinanden  

 med det formål at ophæve den nugældende indbyrdes forpligtelse til at  

 fremlægge en udførselstilladelse for strategiske industriprodukter og  

 -teknologier og om nødvendigt erstatte denne tilladelse med en smidig  

 procedure, for så vidt det første og det endelige bestemmelsessted er en  

 kontraherende part.
 Med forbehold af disse samråd og for at sikre effektiviteten af den  

 kontrol, der måtte være nødvendig, bestræber de kontraherende parter sig på i  

 tæt samarbejde gennem en koordineringsmekanisme på at udveksle de nødvendige  

 oplysninger under hensyn til den nationale lovgivning.
 2. For så vidt angår andre produkter end strategiske industriprodukter og  

 -teknologier, jf. stk. 1, bestræber de kontraherende parter sig på dels at  

 lade udførselsformaliteterne foregå inde i landet, dels at harmonisere deres  

 kontrolprocedurer.
 3. Med udgangspunkt i de målsætninger, der er fastsat i stk. 1 og 2,  

 konsulterer de kontraherende parter de øvrige berørte partnere.
Artikel 124 Hyppigheden og omfanget af varekontrollen i forbindelse med rejsendes  

 passage af de indre grænser nedbringes mest muligt.
En fortsat nedbringelse  

 og endelig afskaffelse af denne kontrol er betinget af en progressiv  

 forhøjelse af afgiftsfritagelsen for rejsende og af den fremtidige udvikling  

 i bestemmelserne for den grænseoverskridende persontrafik.
Artikel 125 1. De kontraherende parter indgår aftaler om udstationering af  

 forbindelsesofficerer fra deres toldmyndigheder.
 2. Udstationeringen af forbindelsesofficerer har til formål at fremme  

 samarbejdet mellem de kontraherende parter generelt, navnlig inden for  

 rammerne af eksisterende konventioner og Fællesskabets retsakter om gensidig  

 bistand.
 3. Forbindelsesofficererne varetager rådgivende og assisterende opgaver.  

 De er ikke bemyndiget til på eget initiativ at træffe toldforanstaltninger.  

 De tilvejebringer oplysninger og udfører deres opgave på grundlag af de  

 instrukser, de modtager fra deres hjemland.
AFSNIT VI Beskyttelse af personoplysninger Artikel 126 1. Med hensyn til elektronisk behandling af personoplysninger, der er  

 videregivet efter bestemmelserne i denne konvention, træffer hver enkelt  

 kontraherende part senest på dagen for denne konventions ikrafttræden de  

 nationale foranstaltninger, der er nødvendige for at sikre et  

 beskyttelsesniveau for personoplysninger, der mindst lever op til  

 principperne i Europarådets konvention af 28. januar 1981 om beskyttelse af  

 det enkelte menneske i forbindelse med elektronisk databehandling af  

 personoplysninger.
 2. Personoplysninger må ikke videregives efter bestemmelserne i denne  

 konvention, før bestemmelserne i stk. 1 om beskyttelse af personoplysninger  

 er trådt i kraft i de kontraherende stater, hvortil oplysningerne  

 videregives.
 3. For så vidt angår elektronisk behandling af personoplysninger, der  

 videregives efter denne konvention gælder i øvrigt følgende:
 a) Den modtagende kontraherende part må kun benytte oplysningerne til de  

 formål, for hvilke det i denne konvention er fastsat, at sådanne oplysninger  

 må videregives; anvendelse af oplysningerne til andre formål er kun mulig  

 efter forudgående tilladelse fra den kontraherende part, der har videregivet  

 oplysningerne, og under overholdelse af den modtagende kontraherende parts  

 lovgivning; en sådan tilladelse kan gives, når den videregivende  

 kontraherende parts nationale lovgivning tillader det.
 b) Oplysningerne må kun anvendes af de retlige myndigheder, de tjenester  

 og instanser, der varetager en opgave eller udøver en funktion, der henhører  

 under de formål, som er nævnt i litra a).
c) Den videregivende kontraherende part skal påse, at oplysningerne er  

 korrekte.
Hvis den enten selv eller efter anmodning fra den indberettede  

 person konstaterer, at oplysningerne er ukorrekte, eller at de ikke burde  

 være videregivet, skal den straks underrette den eller de modtagende  

 kontraherende parter herom.
Denne eller disse skal efterfølgende rette eller  

 tilintetgøre oplysningerne eller anføre, at de er ukorrekte eller ikke burde  

 være videregivet.
d) En kontraherende part kan ikke frasige sig det ansvar, der ifølge dens  

 nationale lovgivning påhviler den over for en skadelidt person, under  

 påberåbelse af, at en anden kontraherende part har videregivet ukorrekte  

 oplysninger.
Hvis den modtagende kontraherende part skal yde  

 skadeserstatning, fordi der er benyttet videregivne ukorrekte oplysninger,  

 skal den videregivende kontraherende part godtgøre alle de erstatningsbeløb,  

 som den modtagende kontraherende part har udbetalt.
 e) Videregivelse og modtagelse af personoplysninger skal registreres i den  

 database, de er videregivet fra og i den database, de optages i.
 f) Den fælles tilsynsmyndighed, der er nævnt i artikel 115, kan efter  

 anmodning fra en af de kontraherende parter afgive udtalelse om eventuelle  

 problemer med anvendelsen og fortolkningen af denne artikel.
4. Denne artikel finder ikke anvendelse på videregivelse af oplysninger  

 efter bestemmelserne i afsnit II, kapitel 7, og i afsnit IV.
Stk. 3 finder  

 ikke anvendelse på videregivelse af oplysninger efter bestemmelserne i afsnit  

 III, kapitel 2, 3, 4 og 5.
Artikel 127 1. Når personoplysninger videregives til en anden kontraherende part i  

 medfør af denne konvention, finder bestemmelserne i artikel 126 anvendelse på  

 videregivelse af oplysninger, der hidrører fra og optages i et  

 ikke-elektronisk register.
 2. Når der i andre tilfælde end dem, der er nævnt i artikel 126, stk. 1,  

 eller i denne artikels stk. 1 videregives personoplysninger til en anden  

 kontraherende part i medfør af denne konvention, finder artikel 126, stk. 3,  

 anvendelse, med undtagelse af litra e). Endvidere gælder følgende  

 bestemmelser:
 a) Videregivelse og modtagelse af personoplysninger skal registreres  

 skriftligt; dette gælder dog ikke, når det ikke er nødvendigt at registrere  

 oplysningerne for at kunne benytte dem, navnlig ikke når oplysningerne ikke  

 benyttes eller kun benyttes i ganske kort tid.
 b) Den modtagende kontraherende part skal for så vidt angår anvendelsen af  

 de videregivne oplysninger sikre et beskyttelsesniveau, der mindst er det  

 samme som det, der er fastsat i dens lovgivning med hensyn til anvendelsen af  

 lignende oplysninger.
 c) Spørgsmålet om adgang til oplysningerne og om betingelserne herfor  

 afgøres på grundlag af den nationale lovgivning i den kontraherende stat,  

 hvor den pågældende indgiver sin anmodning.
 3. Denne artikel finder ikke anvendelse på videregivelse af oplysninger  

 efter bestemmelserne i afsnit II, kapitel 7, i afsnit III, kapitel 2, 3, 4 og  

 5, samt i afsnit IV.
Artikel 128 1. Personoplysninger må ikke videregives efter denne konvention, før de  

 kontraherende parter, der er berørt af videregivelsen, har pålagt en national  

 tilsynsmyndighed at føre uafhængigt tilsyn med overholdelsen af  

 bestemmelserne i artikel 126 og 127 samt af de bestemmelser, der vedtages til  

 gennemførelsen heraf, for så vidt angår behandling af personoplysninger i  

 databaser.
 2. Hvis en kontraherende part i overensstemmelse med sin nationale  

 lovgivning har pålagt en tilsynsmyndighed på et eller flere områder at føre  

 uafhængigt tilsyn med overholdelsen af bestemmelserne om beskyttelse af  

 personoplysninger, der ikke er optaget i en database, pålægger denne  

 kontraherende part vedkommende myndighed at føre tilsyn med overholdelsen af  

 bestemmelserne i dette afsnit på de pågældende områder.
 3. Denne artikel finder ikke anvendelse på videregivelse af oplysninger  

 efter bestemmelserne i afsnit II, kapitel 7, og i afsnit III, kapitel 2,3,4  

 og 5.
Artikel 129 Med hensyn til videregivelse af personoplysninger efter afsnit III,  

 kapitel 1, forpligter de kontraherende parter sig til, med forbehold af  

 artikel 126 og 127, at sikre et beskyttelsesniveau for personoplysninger, der  

 lever op til principperne i anbefaling R (87) 15 vedtaget 17. september 1987  

 af Europarådets Ministerudvalg om politiets brug af personoplysninger.
Med  

 hensyn til videregivelse af oplysninger efter artikel 46 gælder i øvrigt  

 følgende bestemmelser:
 a) Den modtagende kontraherende part må kun benytte oplysningerne til de  

 formål, der er angivet af den videregivende kontraherende part under  

 overholdelse af de betingelser, denne kontraherende part har fastsat.
 b) Oplysningerne må kun videregives til politiet; de må dog videregives  

 til andre myndigheder efter forudgående tilladelse fra den videregivende  

 kontraherende part.
 c) Den modtagende kontraherende part skal efter anmodning underrette den  

 videregivende kontraherende part om, hvad oplysningerne er blevet benyttet  

 til, og hvilke resultater de har ført til.
Artikel 130 Hvis der videregives personoplysninger gennem en forbindelsesofficer, jf.  

 artikel 47 og 125, finder bestemmelserne i dette afsnit kun anvendelse, når  

 denne forbindelsesofficer videregiver oplysninger til den kontraherende part,  

 som har udsendt vedkommende til den anden kontraherende parts område.
AFSNIT VII Eksekutivkomiteen Artikel 131 1. Der nedsættes en eksekutivkomite med henblik på anvendelsen af denne  

 konvention.
 2. Med forbehold af de særlige beføjelser, der tillægges Eksekutivkomiteen  

 ved denne konvention, er dens overordnede opgave at sikre en korrekt  

 anvendelse af konventionen.
Artikel 132 1. Alle de kontraherende parter har et sæde i Eksekutivkomiteen.
De  

 kontraherende parter repræsenteres i komiteen af en minister med ansvar for  

 gennemførelsen af denne konvention; denne kan om nødvendigt lade sig bistå af  

 sagkyndige, der kan deltage i drøftelserne.
2. Eksekutivkomiteen træffer afgørelser med enstemmighed.
Den fastsætter  

 selv sine arbejdsmetoder og kan i den forbindelse vedtage, at beslutninger  

 kan træffes ved skriftlig procedure.
 3. Efter anmodning fra en kontraherende parts repræsentant kan den  

 endelige afgørelse om forslag, som Eksekutivkomiteen har taget stilling til,  

 udsættes i højst to måneder, efter at forslaget er fremsat.
 4. Eksekutivkomiteen kan med henblik på forberedelse af afgørelser eller  

 andre opgaver nedsætte arbejdsgrupper bestående af repræsentanter for de  

 kontraherende parters myndigheder.
Artikel 133 Eksekutivkomiteens møder holdes på skift på de forskellige kontraherende  

 parters områder.
Komiteen holder møde, så ofte det er nødvendigt for at  

 varetage dens opgaver.
AFSNIT VIII Afsluttende bestemmelser Artikel 134 Denne konventions bestemmelser finder kun anvendelse i det omfang, de er  

 forenelige med fællesskabsretten.
Artikel 135 Konventionens bestemmelser finder anvendelse med forbehold af  

 bestemmelserne i Geneve-konventionen af 28. juli 1951 om flygtninges  

 retsstilling, som ændret ved New Yorkprotokollen af 31. januar 1967.
Artikel 136 1. En kontraherende part, der har til hensigt at føre forhandlinger med et  

 tredjeland om grænsekontrol, underretter i god tid de øvrige kontraherende  

 parter herom.
 2. En kontraherende part må ikke indgå aftaler om forenkling eller  

 ophævelse af grænsekontrollen med en eller flere tredjelande uden forudgående  

 samtykke fra de øvrige kontraherende parter, hvilket dog ikke berører De  

 Europæiske Fællesskabers medlemsstaters ret til at indgå sådanne aftaler i  

 fællesskab.
 3. Stk. 2 finder ikke anvendelse på aftaler om mindre grænsetrafik, for så  

 vidt sådanne aftaler overholder de undtagelser og betingelser, som er fastsat  

 i artikel 3, stk. 1.
Artikel 137 Der kan ikke tages forbehold med hensyn til denne konvention, dog med  

 undtagelse af forbeholdene som nævnt i artikel 60.
Artikel 138 Bestemmelserne i denne konvention finder for Den Franske Republiks  

 vedkommende kun anvendelse på Den Franske Republiks europæiske område.
 Bestemmelserne i denne konvention finder for Kongeriget Nederlandenes  

 vedkommende kun anvendelse på det område, der er beliggende i Europa.
Artikel 139 1. Denne konvention skal ratificeres, godkendes eller accepteres.  

 Ratifikations-, godkendelses- eller acceptinstrumenterne deponeres hos  

 Storhertugdømmet Luxembourgs regering, som giver alle kontraherende parter  

 meddelelse om deponeringen.
2. Denne konvention træder i kraft den første dag i den anden måned, der  

 følger efter deponeringen af det sidste ratifikations-, godkendelses- eller  

 acceptinstrument.
Bestemmelserne om oprettelsen af Eksekutivkomiteen, dens  

 virksomhed og beføjelser finder anvendelse, så snart konventionen træder i  

 kraft.
De øvrige bestemmelser finder anvendelse fra den første dag i den  

 tredje måned, der følger efter konventionens ikrafttræden.
 3. Storhertugdømmet Luxembourgs regering underretter alle kontraherende  

 parter om ikrafttrædelsesdatoen.
Artikel 140 1. Alle medlemsstater af De Europæiske Fællesskaber kan tiltræde denne  

 konvention.
Tiltrædelsen sker efter aftale mellem denne stat og de  

 kontraherende parter.
2. Denne aftale skal ratificeres, godkendes eller accepteres af den  

 tiltrædende stat og af hver enkelt af de kontraherende parter.
Den træder i  

 kraft den første dag i den anden måned, der følger efter deponeringen af det  

 sidste ratifikations-, godkendelses- eller acceptinstrument.
Artikel 141 1. Alle kontraherende parter kan til depositaren sende forslag til ændring  

 af denne konvention.
Depositaren videresender sådanne forslag til de øvrige  

 kontraherende parter.
Efter anmodning fra en kontraherende part tager de  

 kontraherende parter bestemmelserne i denne konvention op til fornyet  

 overvejelse, når de forhold, der gjaldt ved denne konventions ikrafttræden,  

 efter deres opfattelse har undergået grundlæggende ændringer.
 2. De kontraherende parter vedtager ændringer til denne konvention efter  

 fælles aftale.
 3. Ændringer træder i kraft den første dag i den anden måned, der følger  

 efter deponeringen af det sidste ratifikations-, godkendelses- eller  

 acceptinstrument.
Artikel 142 1. Når der indgås konventioner mellem De Europæiske Fællesskabers  

 medlemsstater med henblik på virkeliggørelse af et område uden indre grænser,  

 bliver de kontraherende parter enige om, på hvilke betingelser denne  

 konventions bestemmelser kan erstattes eller ændres i forhold til de  

 tilsvarende bestemmelser i sådanne konventioner.
 De kontraherende parter tager i denne forbindelse hensyn til, at  

 bestemmelserne i denne konvention kan indebære et videregående samarbejde end  

 bestemmelserne i sådanne konventioner.
 Bestemmelser, der strider mod bestemmelser, der er vedtaget mellem De  

 Europæiske Fællesskabers medlemsstater, tilpasses under alle omstændigheder.
2. De ændringer til denne konvention, som de kontraherende parter måtte  

 finde nødvendige, skal ratificeres, godkendes eller accepteres.
Artikel 141,  

 stk. 3, finder anvendelse, idet ændringerne dog ikke træder i kraft, før de  

 pågældende konventioner mellem De Europæiske Fællesskabers medlemsstater er  

 trådt i kraft.
 Til bekræftelse heraf har undertegnede befuldmægtigede underskrevet denne  

 konvention.
Udfærdiget i Schengen den nittende juni nittenhundredeoghalvfems i et  

 originalt eksemplar på tysk, fransk og nederlandsk, idet hver af disse  

 tekster har samme gyldighed; de deponeres i Storhertugdømmet Luxembourgs  

 regerings arkiver.
Denne regering fremsender en bekræftet genpart til hver af  

 de kontraherende parter.
For Kongeriget Belgiens regering For Forbundsrepublikken Tysklands regering For den Franske Republiks regering For Storhertugdømmet Luxembourgs regering For Kongeriget Nederlandenes regering SLUTAKT I forbindelse med undertegnelsen af konventionen om gennemførelse af  

 Schengen-aftalen af 14. juni 1985 mellem regeringerne for staterne i Den  

 Økonomiske Union Benelux, Forbundsrepublikken Tyskland og Den Franske  

 Republik om gradvis ophævelse af kontrollen ved de fælles grænser har de  

 kontraherende parter vedtaget følgende erklæringer:
1. Fælleserklæring om artikel 139 Signatarstaterne underretter allerede inden konventionens ikrafttræden  

 hinanden om alle forhold af betydning for de spørgsmål, der er omhandlet af  

 konventionen, og for dens ikrafttræden.
 Konventionen træder først i kraft, når forudsætningerne for konventionens  

 gennemførelse er opfyldt i signatarstaterne, og når kontrollen ved de ydre  

 grænser er effektiv.
2. Fælleserklæring om artikel 4 De kontraherende parter forpligter sig til at gøre alt for at overholde  

 denne frist samtidig og forhindre eventuelle sikkerhedsmangler.
Inden den 31.  

 december 1992 undersøger Eksekutivkomiteen, hvilke fremskridt der er gjort.  

 Kongeriget Nederlandene understreger, at det ikke kan udelukkes, at der  

 opstår problemer med hensyn til tidsfristen for en bestemt lufthavn, uden at  

 det dog skaber sikkerhedsmangler.
De øvrige kontraherende parter vil tage  

 hensyn til denne situation, uden at dette dog må medføre problemer for det  

 indre marked.
 Hvis der opstår problemer, undersøger Eksekutivkomiteen, hvorledes disse  

 foranstaltninger bedst kan iværksættes samtidig i lufthavnene.
3. Fælleserklæring om artikel 71, stk. 2 For så vidt en af de kontraherende parter som led i sin nationale politik  

 for forebyggelse og behandling af misbrug af narkotika og psykotrope stoffer  

 fraviger princippet i artikel 71, stk. 2, træffer alle kontraherende parter  

 de nødvendige administrative og strafferetlige foranstaltninger til at  

 forebygge og bekæmpe ulovlig indførsel og udførsel af disse stoffer navnlig  

 til de øvrige kontraherende parters område.
4. Fælleserklæring om artikel 121 I overensstemmelse med fællesskabsretten giver de kontraherende parter  

 afkald på den plantesundhedskontrol og det krav om fremlæggelse af  

 plantesundhedscertifikater, der er fastsat i fællesskabsretten for planter og  

 planteprodukter, som er a) opført under nr. 1, eller b) opført under nr. 2-6, og som har oprindelse i en af de kontraherende  

 stater.
 1. Afskårne blomster og plantedele, til udsmykning, af:
Castanea Chrysanthemum Dendranthema Dianthus Gladiolus Gypsophila Prunus Quercus Rosa Salix Syringa Vitis.
 2. Friske frugter af:
Citrus Cydonia Malus Prunus Pyrus.
 3. Træ af:
Castanea Quercus.
 4. Vækstmedium, der helt eller delvis består af jord eller fast organisk  

 materiale såsom plantedele, tørv og bark med muld, men som dog ikke består  

 udelukkende af tørv.
 5. Frø.
 6. Levende planter, der er anført nedenfor med den relevante KN- kode i  

 toldnomenklaturen, som er offentliggjort i De Europæiske Fællesskabers  

 Tidende af 7.9.1987.
5. Fælleserklæring om de enkelte landes asylpolitik De kontraherende parter udarbejder en redegørelse for deres nationale  

 asylpolitik med henblik på en harmonisering.
6. Fælleserklæring om artikel 132 De kontraherende parter underretter deres nationale parlamenter om denne  

 konventions ikrafttræden.
Udfærdiget i Schengen den nittende juni nittenhundredeoghalvfems i et  

 originalt eksemplar på tysk, fransk og nederlandsk, idet hver af disse  

 tekster har samme gyldighed; de deponeres i Storhertugdømmet Luxembourgs  

 regerings arkiver.
Denne regering fremsender en bekræftet genpart til hver af  

 de kontraherende parter.
For Kongeriget Belgiens regering For forbundsrepublikken Tysklands regering For Den Franske Republiks regering For Storhertugdømmet Luxembourgs regering For Kongeriget Nederlandenes regering PROTOKOL I tilknytning til slutakten til konventionen om gennemførelse af  

 Schengen-aftalen af 14. juni 1985 mellem regeringerne for staterne i Den  

 Økonomiske Union Benelux, Forbundsrepublikken Tyskland og Den Franske  

 Republik om gradvis ophævelse af kontrollen ved de fælles grænser har de  

 kontraherende parter vedtaget følgende fælleserklæring og noteret sig  

 nedenstående ensidige erklæringer, der er fremsat i tilknytning til nævnte  

 konvention:
I.
Erklæring om anvendelsesområdet De kontraherende parter fastslår følgende: efter foreningen af de to  

 Tysklande finder konventionen i folkeretlig henseende også anvendelse på Den  

 Tyske Demokratiske Republiks nuværende område.
II.
Erklæringer fra Forbundsrepublikken Tyskland om fortolkningen af  

 konventionen.
 1. Konventionen indgås med den forestående forening af de to Tysklande for  

 øje.
 Den Tyske Demokratiske Republik er ikke et udland i forhold til  

 Forbundsrepublikken Tyskland.
 Artikel 136 finder ikke anvendelse på forbindelserne mellem  

 Forbundsrepublikken Tyskland og Den Tyske Demokratiske Republik.
2. Denne konvention berører ikke den ordning, der er aftalt i den  

 tysk-østrigske brevveksling af 20. august 1984 om en lempelse af kontrollen  

 ved de fælles grænser for statsborgerne fra de to stater.
Denne ordning skal  

 imidlertid anvendes under hensyn til de kontraherende Schengen-parters  

 sikkerhedskrav og indvandringsbestemmelser, således at lempelserne i praksis  

 begrænses til østrigske statsborgere.
III.
Erklæring fra Kongeriget Belgien om artikel 67 Med hensyn til overtagelse af fuldbyrdelsen af udenlandske domme vil  

 Belgien ikke anvende den interne procedure, der er fastsat i den belgiske  

 lovgivning om overførelse af domfældte, men en særlig procedure, som vil  

 blive fastlagt ved ratifikationen af denne konvention.
Udfærdiget i Schengen den nittende juni nittenhundredeoghalvfems i et  

 originalt eksemplar på tysk, fransk og nederlandsk, idet hver af disse  

 tekster har samme gyldighed; de deponeres i Storhertugdømmet Luxembourgs  

 regerings arkiver.
Denne regering fremsender en bekræftet genpart til hver af  

 de kontraherende parter.
For Kongeriget Belgiens regering For forbundsrepublikken Tysklands regering For Den Franske Republiks regering For Storhertugdømmet Luxembourgs regering For Kongeriget Nederlandenes regering FÆLLESERKLÆRING fra ministre og statssekretærer forsamlet i Schengen den 19. juni 1990 Regeringerne for de kontraherende parter i Schengen-aftalen indleder eller  

 fortsætter drøftelser navnlig på følgende områder:
- forbedring og forenkling af udleveringspraksis - forbedring af samarbejdet med hensyn til retsforfølgning af  

 overtrædelser af færdselslovgivningen - regler om gensidig anerkendelse af afgørelser om frakendelse af  

 førerretten - mulighed for gensidig fuldbyrdelse af bødestraffe - udformning af regler for gensidig overførelse af straffesager, herunder  

 muligheden for at overføre tiltalte til hjemlandet - udformning af regler for repatriering af mindreårige, som ulovligt er  

 fjernet fra den person, der har forældremyndigheden - fortsat forenkling af kontrollen med varebevægelser i forbindelse med  

 samhandel.
Udfærdiget i Schengen den nittende juni nittenhundredeoghalvfems i et  

 originalt eksemplar på tysk, fransk og nederlandsk, idet hver af disse  

 tekster har samme gyldighed; de deponeres i Storhertugdømmet Luxembourgs  

 regerings arkiver.
Denne regering fremsender en bekræftet genpart til hver af  

 de øvrige kontraherende parter.
For Kongeriget Belgiens regering For forbundsrepublikken Tysklands regering For Den Franske Republiks regering For Storhertugdømmet Luxembourgs regering For Kongeriget Nederlandenes regering Oprindeligt fremsat forslag § 1. Aftale af 19. december 1996 om Danmarks tiltrædelse af Konvention om gennemførelse af Schengen-aftalen af 14. juni 1985 mellem regeringerne for staterne i Den Økonomiske Union Benelux, Forbundsrepublikken Tyskland og Den Franske Republik om gradvis ophævelse af kontrollen ved de fælles grænser (Schengen-konventionen) kan ratificeres på Danmarks vegne.
 Stk. 2. Endvidere kan samarbejdsaftale af 19. december 1996 mellem  

 Schengen-medlemslandene og Norge og Island om afskaffelse af personkontrollen  

 ved de fælles grænser ratificeres på Danmarks vegne.
 § 2. Bestemmelserne i konventionens afsnit IV  

 (Schengen-informationssystemet) gælder her i landet.
 Stk. 2. Rigspolitichefen er den centrale myndighed efter  

 konventionens artikel 108, stk. 1.
 Stk. 3. Registertilsynet er tilsynsmyndighed efter konventionens  

 artikel 114 og 128.
 § 3. Polititjenestemænd fra et andet Schengen-medlemsland m.v.,  

 der udfører opgaver i Danmark efter konventionens artikel 40 og 41, har ret  

 til at bære tjenestevåben efter konventionens regler.
 Stk. 2. Bestemmelserne i straffelovens kapitel 14 om forbrydelser  

 mod den offentlige myndighed og kapitel 16 om forbrydelser i offentlig  

 tjeneste eller hverv finder også anvendelse, når forholdet er begået mod  

 eller af polititjenestemænd fra et andet Schengen-medlemsland m.v. under  

 udførelse af opgaver i Danmark efter konventionens artikel 40 og 41.
 Stk. 3. Forvolder polititjenestemænd fra et andet  

 Schengen-medlemsland m.v. under udførelse af opgaver i Danmark efter  

 konventionens artikel 40 og 41 skader, som efter dansk ret medfører  

 erstatningspligt, udbetales erstatning af justitsministeren.
 § 4. Lovens § 1 træder i kraft dagen efter bekendtgørelsen i  

 Lovtidende.
 Stk. 2. Justitsministeren fastsætter ikrafttrædelsestidspunktet  

 for lovens øvrige bestemmelser.
 § 5. Loven gælder ikke for Grønland og Færøerne, men kan for så  

 vidt angår § 2 ved kongelig anordning sættes i kraft også for disse  

 landsdele.
Bemærkninger til lovforslaget Almindelige bemærkninger Indholdsfortegnelse 1. Lovforslagets formål og baggrund Lovforslagets formål er at skabe grundlag for Danmarks tiltrædelse af det  

 mellemstatslige Schengen-samarbejde.
Baggrunden for dette samarbejde er Schengen-aftalen af 14. juni 1985 om  

 gradvis ophævelse af kontrollen ved de fælles grænser.
Aftalen er indgået  

 mellem Frankrig, Tyskland, Holland, Luxembourg og Belgien.
 Schengen-aftalen indeholder en generel målsætning om gradvist at etablere  

 fri bevægelighed over medlemslandenes fælles grænser (de indre grænser).  

 Aftalen fastlægger en række mere konkrete forpligtelser for de pågældende  

 lande til at lempe deres kontrolforanstaltninger, både for personer og varer.  

 Endvidere indeholder aftalen en række generelle bestemmelser, hvorefter  

 medlemslandene skal styrke deres samarbejde om bekæmpelse af international  

 kriminalitet og illegal indvandring.
De nævnte lande underskrev den 19. juni 1990 en konvention om  

 gennemførelse af Schengen-aftalen (Schengen-konventionen). Konventionen, der  

 er optaget som bilag til lovforslaget, er senere tiltrådt af Italien,  

 Spanien, Portugal, Grækenland og Østrig.
Alle ti EU-lande syd for Danmark har  

 således tiltrådt konventionen.
Italien, Grækenland og Østrig er dog endnu  

 ikke indtrådt i det praktiske samarbejde.
 Schengen-samarbejdet har to overordnede formål.
Det ene formål er at etablere fri personbevægelighed over de indre  

 grænser.
Reglerne om det indre marked, der blev vedtaget i 1986 af  

 medlemmerne af De Europæiske Fællesskaber (nu Den Europæiske Union), har  

 bl.a. samme formål.
Det har imidlertid efterfølgende vist sig, at der ikke  

 blandt alle EU-lande har kunnet opnås enighed om den nærmere gennemførelse  

 heraf.
Der er heller ikke udsigt til, at en sådan enighed umiddelbart vil  

 kunne opnås.
 Schengen-samarbejdet er derfor et alternativ i bestræbelserne på at  

 gennemføre den frie personbevægelighed i Europa.
Schengen-samarbejdets andet overordnede formål er en styrkelse af  

 indsatsen mod international kriminalitet og illegal indvandring.
Denne  

 indsats skal bl.a. udgøre en modvægt til den frie personbevægelighed, således  

 at bortfaldet af personkontrol ved de indre grænser ikke kan misbruges af  

 personer, som f.eks. måtte være eftersøgt eller udvist i anledning af begået  

 kriminalitet.
Det udvidede samarbejde om bekæmpelse af grænseoverskridende kriminalitet  

 skal også ses i lyset af de senere års generelle udvikling i det  

 internationale samfund, bl.a. i de central- og østeuropæiske lande.
Med denne  

 udvikling er verden, og ikke mindst Europa, blevet mindre, også for de  

 kriminelle.
Der er derfor behov for et tæt internationalt samarbejde om bl.a.  

 udveksling af oplysninger og erfaringer til brug for de enkelte landes  

 bekæmpelse af kriminaliteten.
2. Lovforslagets opbygning og systematik Danmark kan inden for rammerne af den gældende lovgivning opfylde langt  

 hovedparten af de pligter, som en tiltrædelse af Schengen-konventionen  

 indebærer.
Der ses i den forbindelse bort fra bestemmelserne i konventionens  

 afsnit II om ophævelse af kontrollen ved de indre grænser m.v.
Opfyldelsen af  

 disse bestemmelser er ikke omfattet af dette lovforslag, men af det forslag  

 til lov om ændring af udlændingeloven, som indenrigsministeren samtidig har  

 fremsat.
En række af konventionens bestemmelser svarer således til bestemmelser,  

 som på andet retsgrundlag gælder for Danmark.
F.eks. svarer en række af  

 bestemmelserne i konventionens afsnit III om politi og sikkerhed til, hvad  

 der gælder efter konventioner, som Danmark allerede har tiltrådt.
Andre  

 bestemmelser i konventionen svarer til gældende EU-retlige regler.
Det gælder  

 bestemmelserne om skydevåben m.v. i konventionens afsnit III, kapitel 7, og  

 bestemmelserne om transport og varebevægelser i konventionens afsnit V.
Også på andre punkter er dansk lovgivning indrettet således, at det  

 umiddelbart er muligt at opfylde de pligter, som en tiltrædelse af  

 konventionen indebærer.
Som et eksempel kan nævnes, at dansk politi i  

 tilfælde, hvor tysk politi efter konventionens artikel 41 måtte foretage  

 forfølgning på dansk territorium af en tysk statsborger, på tysk politis  

 anmodning skal pågribe den forfulgte og fastslå den pågældendes identitet  

 eller anholde vedkommende, jf. artikel 41, stk. 1. Det er der allerede i dag  

 hjemmel til i udleveringslovens § 19, jf. § 13.
 På denne baggrund indeholder lovforslaget ikke nogen almindelig  

 bestemmelse om, at Schengen-konventionen »gælder her i landet«.  

 Lovforslagets § 1, stk. 1, indebærer blot, at regeringen på Danmarks vegne  

 kan tiltræde Schengen-konventionen.
 Lovforslagets §§ 2 og 3 indeholder enkelte bestemmelser, der angår  

 opfyldelsen af konventionen. §§ 4 og 5 vedrører lovens ikrafttræden og  

 forholdet til Grønland og Færøerne.
3. Schengen-konventionens indhold 3.1. Oversigt Konventionens afsnit I og II indeholder navnlig en række bestemmelser om  

 ophævelse af grænsekontrollen m.v.
Afsnit III indeholder regler om politi og sikkerhed.
Der er bestemmelser  

 om politisamarbejde, gensidig retshjælp i straffesager, straffedommes  

 internationale retskraft, udlevering af lovovertrædere, overførelse af  

 fuldbyrdelseskompetence i straffesager, bekæmpelse af narkotikakriminalitet,  

 samt om skydevåben og ammunition.
 Afsnit IV indeholder bestemmelser om Schengen-informationssystemet (SIS).
 Afsnit V indeholder bestemmelser om transport og varebevægelser over de  

 indre grænser.
 Afsnit VI indeholder bestemmelser om beskyttelse af personoplysninger, som  

 videregives efter konventionen.
 Afsnit VII indeholder bestemmelser om Schengen-Eksekutivkomiteen, og  

 afsnit VIII indeholder konventionens afsluttende bestemmelser.
I det følgende beskrives konventionens afsnit III-VIII i hovedtræk og  

 forholdet til dansk lovgivning.
Om konventionens afsnit I og II henvises der  

 til det ovenfor nævnte forslag til lov om ændring af udlændingeloven.
3.2. Politi og sikkerhed (konventionens afsnit III) 3.2.1. Kapitel 1 (artikel 39-47) indeholder bestemmelser om samarbejde  

 mellem medlemslandenes politimyndigheder.
Efter disse bestemmelser skal  

 medlemslandenes politimyndigheder - inden for rammerne af deres lovgivning -  

 yde hinanden bistand med henblik på forebyggelse og opklaring af strafbare  

 handlinger, jf. artikel 39, stk. 1. Bestemmelserne forpligter ikke  

 medlemslandene til at iværksætte tvangsforanstaltninger.
 Artikel 40 og 41 indeholder bestemmelser om, at et medlemslands  

 politimyndigheder under visse omstændigheder må overskride grænsen til et  

 andet medlemsland med det formål at observere og forfølge lovovertrædere.
Efter artikel 40, stk. 1, kan politiet i et medlemsland under visse  

 nærmere betingelser fortsætte en observation af en mistænkt  

 lovovertræder på et andet medlemslands territorium, når det andet medlemsland  

 har givet tilladelse til det.
Det andet medlemsland kan til enhver tid vælge  

 at overtage observationen.
I særligt hastende tilfælde, hvor det ikke er muligt at anmode det andet  

 medlemsland om tilladelse, kan et medlemslands polititjenestemænd efter  

 artikel 40, stk. 2, uden tilladelse fortsætte en observation på et andet  

 medlemslands territorium.
Det kan dog kun ske i tilfælde af alvorlige  

 forbrydelser som nævnt i artikel 40, stk. 7, herunder f.eks. manddrab,  

 bortførelse, gidseltagning og ulovlig handel med narkotika.
Den pågældende  

 stats myndigheder skal, allerede mens observationen finder sted, underrettes  

 om, at grænsen vil blive passeret, og kan til enhver tid kræve, at  

 observationen standses.
 Efter artikel 41, stk. 1, kan et medlemslands politimyndigheder, der på  

 eget territorium har optaget forfølgelse af en person, som er  

 antruffet på fersk gerning i færd med at begå eller medvirke til en strafbar  

 handling, fortsætte forfølgelsen på et andet medlemslands territorium  

 (»hot pursuit«). Det gælder dog kun i tilfælde af visse nærmere  

 angivne forbrydelser, jf. artikel 41, stk. 4, og det gælder kun, når der ikke  

 inden grænsepassagen er tid til at underrette det andet medlemslands  

 myndigheder, eller når disse myndigheder ikke kan nå frem i tide til at  

 overtage forfølgelsen.
 En tilsvarende ret til fortsat forfølgelse gælder, når den forfulgte er  

 undveget fra varetægtsarrest eller fængsel.
 Forfølgelse må kun ske over landgrænser, jf. artikel 41, stk. 5, litra b.  

 Det betyder, at artikel 41 for Danmark kun er relevant i forhold til Tyskland  

 og - om nogle år - Sverige.
De forfølgende polititjenestemænd skal senest ved passagen af grænsen tage  

 kontakt til myndighederne i det medlemsland, på hvis territorium forfølgelsen  

 fortsættes.
Forfølgelsen skal indstilles, så snart det pågældende medlemsland  

 kræver det, men dette medlemslands kompetente myndigheder skal på anmodning  

 af de forfølgende polititjenestemænd pågribe den forfulgte og fastslå hans  

 identitet eller anholde vedkommende.
Efter artikel 41, stk. 9, skal medlemslandene afgive en erklæring, hvori  

 de på grundlag af artikel 41, stk. 2, 3 og 4, fastlægger betingelserne for,  

 hvorledes de medlemslande, som det pågældende land har fælles grænse med, kan  

 udøve deres ret til forfølgelse m.v.
Danmark agter at afgive en erklæring,  

 hvorefter tysk politi kun må foretage forfølgelse i anledning af de meget  

 alvorlige forbrydelser, der er nævnt i artikel 41, stk. 4, litra a (manddrab,  

 voldtægt, ulovlig handel med narkotika m.v.). Endvidere bestemmes det i  

 erklæringen, at tysk politi kun må foretage forfølgelse indtil 25 km fra den  

 dansk-tyske grænse, og at tysk politi ikke efter konventionen må standse  

 personer på dansk territorium.
 Der vil således ikke blive tale om, at tyske polititjenestemænd, bortset  

 fra eventuelle tilfælde af nødværge, kan anvende magt i Danmark.
Der gælder en række fælles bestemmelser for udførelsen af de nævnte  

 opgaver, jf. artikel 40, stk. 3, og 41, stk. 5. De pågældende  

 polititjenestemænd skal f.eks. overholde lovgivningen i det medlemsland, på  

 hvis område de observerer eller forfølger, og de skal efterkomme påbud fra de  

 lokale myndigheder.
De skal være let genkendelige, når de foretager  

 forfølgelse.
De har ikke adgang til private boliger m.v.
De kan medføre deres  

 tjenestevåben på det andet medlemslands territorium, men må kun anvende dem i  

 tilfælde af nødværge.
 Retten til at medbringe tjenestevåben efter artikel 40, stk. 3, litra d  

 (observation) gælder i modsætning til artikel 41, stk. 5 litra e  

 (forfølgelse) ikke, hvis det medlemsland, hvor observationen foregår,  

 udtrykkeligt modsætter sig det.
 Det må antages, at der i de fleste tilfælde, hvor det kan komme på tale at  

 fortsætte en observation på dansk område, forinden vil blive indhentet  

 tilladelse fra dansk politi efter artikel 40, stk. 1. Det bør i den  

 forbindelse være op til politiet efter en konkret vurdering at tage stilling  

 til, om der er grundlag for at modsætte sig, at tjenestevåben medbringes.
I hastende tilfælde som omtalt i artikel 40, stk. 2, hvor det ikke er  

 muligt for de pågældende fremmede polititjenestemænd at anmode om tilladelse  

 til fortsat observation, er der efter Justitsministeriets opfattelse ikke  

 grundlag for at modsætte sig, at der medbringes tjenestevåben, hvis  

 observationen fortsættes over landgrænser , dvs. den dansk-tyske  

 grænse og om nogle år Øresundsforbindelsen.
I sådanne tilfælde vil det  

 normalt være meget vanskeligt at træffe foranstaltninger for at skaffe sig af  

 med tjenestevåbnene.
Er der derimod tale om, at observationen fortsættes ind på dansk område  

 med skib eller fly , bør udgangspunktet efter Justitsministeriets  

 opfattelse være, at der ikke kan medbringes tjenestevåben.
Det hænger sammen  

 med, at det i sådanne tilfælde normalt må antages at være muligt på  

 betryggende måde at deponere tjenestevåbnet.
Der kan dog foreligge særlige  

 omstændigheder, hvor dette udgangspunkt må fraviges.
Det gælder f.eks., hvor  

 det ikke måtte være muligt at deponere våbnet på betryggende måde, eller hvor  

 den, der observeres, selv må antages at være bevæbnet.
 Danmark vil i forbindelse med ratifikationen af tiltrædelsesaftalen afgive  

 en erklæring i overensstemmelse med det anførte over for de øvrige  

 medlemslande.
 Om de forfatningsretlige overvejelser, som bestemmelserne i artikel 40 og  

 41 giver anledning til, henvises til pkt. 5.1 nedenfor.
 Efter artikel 42 skal fremmede polititjenestemænd, der udfører opgaver  

 efter artikel 40 og 41, sidestilles med det pågældende medlemslands egne  

 polititjenestemænd for så vidt angår eventuelle lovovertrædelser, der begås  

 mod eller af dem.
Efter artikel 43 er det medlemsland, hvis polititjenestemænd efter artikel  

 40 og 41 udfører opgaver på et andet medlemslands territorium,  

 erstatningsansvarlig efter det andet medlemslands lovgivning for den skade,  

 som i den anledning måtte blive forvoldt.
Erstatning udbetales af  

 myndighederne i det medlemsland, hvor den erstatningspådragende handling er  

 foretaget.
Dette medlemsland kan herefter gøre regreskrav gældende over for  

 det andet medlemsland.
 3.2.2. Kapitel 2 (artikel 48-53) indeholder bestemmelser om  

gensidig retshjælp i straffesager.
 Bestemmelserne har navnlig til formål at supplere og lette anvendelsen af  

 den europæiske konvention af 20. april 1959 om gensidig retshjælp i  

 straffesager (Lovtidende 1963 C, side 95 ff.), som Danmark har tiltrådt.  

 Danmark har endvidere tiltrådt en tillægsprotokol af 17. marts 1978  

 (Lovtidende 1986 C, side 169 ff.).
Schengen-konventionen indebærer en pligt for medlemslandene til at yde  

 retshjælp på nogle områder, der ikke er omfattet af retshjælpskonventionen  

 eller tillægsprotokollen, jf. artikel 49. Det gælder f.eks. sager om  

 erstatning for uberettiget retsforfølgning eller domfældelse og sager om  

 benådning.
Der er tale om områder, hvor Danmark allerede i dag kan yde  

 retshjælp.
Konventionen indeholder i artikel 51 en bestemmelse om retsanmodninger  

 vedrørende ransagning og beslaglæggelse.
Bestemmelsen svarer for Danmarks  

 vedkommende i det væsentlige til retshjælpskonventionens artikel 5 og må  

 antages på samme måde at kunne opfyldes i medfør af retsplejelovens  

 almindelige bestemmelser eller en analogi heraf, jf. herved for så vidt angår  

 beslaglæggelse Ugeskrift for Retsvæsen 1972, side 600 H og 1988, side 203 V.  

 Den samme retsopfattelse er lagt til grund i forarbejderne til lov nr. 291 af  

 24. april 1996 om ændring af lov om udlevering af lovovertrædere, lov om  

 international fyldbyrdelse af straf m.v., lov om samarbejde med Finland,  

 Island, Norge og Sverige angående fuldbyrdelse af straf m.v. og  

 retsplejeloven, jf.
Folketingstidende 1995-96, Tillæg A, side 2235.
 3.2.3. Kapitel 3 (artikel 54-58) indeholder bestemmelser om  

straffedommes internationale retskraft (forbud mod at straffe en  

 person for den samme forbrydelse to gange).
Bestemmelserne svarer til konvention af 25. maj 1987 mellem De Europæiske  

 Fællesskabers medlemsstater om forbud mod dobbelt strafforforfølgning  

 (Lovtidende 1991 C, side 177 ff.), som Danmark har tiltrådt.
Der er også i  

 Europarådet vedtaget en konvention om bl.a. det samme spørgsmål, jf.  

 europæisk konvention om straffedommes internationale retsvirkninger.  

 Konventionen er gennemført i dansk ret ved lov nr. 519 af 23. december 1970  

 om ændring af borgerlig straffelov og lov nr. 522 af samme dato om  

 fuldbyrdelse af straffedomme.
Konventionen er optaget som bilag til den  

 sidstnævnte lov.
 Hovedprincippet i bestemmelserne er, at den, over for hvem der er afsagt  

 en endelig straffedom i et medlemsland, ikke på ny kan retsforfølges for de  

 samme handlinger i et andet medlemsland, jf. nærmere artikel 54.
 Efter artikel 55 kan et medlemsland ved ratifikation af konventionen  

 erklære, at det i visse nærmere angivne tilfælde ikke er bundet af  

 hovedreglen i artikel 54, f.eks. hvor forbrydelsen helt eller delvis er  

 begået på dets område eller udgør en krænkelse af det pågældende medlemslands  

 sikkerhed eller andre lige så væsentlige interesser.
 Danmark vil i forbindelse med ratifikationen afgive en sådan erklæring.  

 Retsstillingen for Danmark vil herefter være den samme, som gælder efter den  

 ovennævnte konvention af 25. maj 1987. Dansk ret er i overensstemmelse  

 hermed, jf. straffelovens § 10 a.
Forbudet mod at straffe den samme person to gange for den samme  

 forbrydelse kan - ligesom de ovenfor nævnte konventioner - ikke antages at  

 være til hinder for, at der efterfølgende sker rettighedsfrakendelse m.v. i  

 et andet land i anledning af den pågældende forbrydelse.
Der er derfor ikke  

 behov for at ændre bestemmelsen herom i straffelovens § 11.
 3.2.4. Kapitel 4 (artikel 59-66) indeholder bestemmelser om  

udlevering af lovovertrædere mellem medlemslandene.
 Bestemmelserne udgør et supplement til bl.a. den europæiske  

 udleveringskonvention af 13. september 1957 (Lovtidende 1963 C, side 219  

 ff.), som Danmark har tiltrådt.
Siden indgåelsen af Schengen-konventionen i 1990 er der vedtaget to  

 udleveringskonventioner mellem EUs medlemslande.
Det drejer sig om en  

 konvention om forenklet udleveringsprocedure, som er indgået i marts 1995 og  

 efterfølgende gennemført i dansk ret ved lov nr. 291 af 24. april 1996. Det  

 drejer sig endvidere om en konvention om udlevering mellem Den Europæiske  

 Unions medlemsstater (EU-udleveringskonventionen). Denne konvention har  

 Danmark undertegnet i september 1996, men endnu ikke tiltrådt.
Der er den 3.  

 april 1997 fremsat lovforslag herom, jf. lovforslag L 215 om ændring af lov  

 om udlevering af lovovertrædere.
Artikel 62, stk. 1, i Schengen-konventionen bestemmer, at det for så vidt  

 angår spørgsmålet om, hvorvidt forældelsesfristen for den pågældende  

 forbrydelse er afbrudt, alene er lovgivningen i det medlemsland, som begærer  

 udlevering, der gælder.
For dansk rets vedkommende bestemmer  

 udleveringslovens § 9, at der ikke kan ske udlevering, hvis strafansvaret  

 m.v. ville være forældet efter dansk ret.
 EU-udleveringskonventionen indeholder i artikel 8 en bestemmelse, der  

 regulerer det samme spørgsmål som artikel 62, stk. 1. Det må antages, at  

 EU-konventionen ved sin ikrafttræden fortrænger artikel 62, stk. 1, jf.  

 Schengen-konventionens artikel 142.
I perioden indtil EU-konventionens ikrafttræden kan Danmark opfylde  

 artikel 62, stk. 1, i kraft af bestemmelserne i det nævnte lovforslag L 215  

 om ændring af udleveringsloven.
Det fremgår således af bestemmelsen i  

 lovforslagets § 1, nr. 3, at den ovenfor nævnte bestemmelse i  

 udleveringslovens § 9 ikke finder anvendelse ved udlevering til en  

 medlemsstat i Den Europæiske Union.
Denne bestemmelse gælder efter  

 ikrafttrædelsesbestemmelsen i forslagets § 2 for sager, hvor der er fremsat  

 begæring om udlevering efter den 1. juli 1997.
I forhold til de nordiske lande gælder lov nr. 27 af 3. februar 1960 om  

 udlevering af lovovertrædere til Finland, Island, Norge og Sverige.
Efter  

 denne lov kan udlevering ske, selv om et eventuelt strafansvar er forældet  

 her i landet.
Det hænger sammen med, at der som udgangspunkt ikke gælder et  

 krav om dobbelt strafbarhed ved udlevering til et andet nordisk land.
Efter artikel 63 er medlemslandene i overensstemmelse med bl.a.  

 udleveringskonventionen af 1957 forpligtet til at udlevere personer, der  

 retsforfølges for overtrædelse af bl.a. afgiftslovgivningen, eller som  

 eftersøges med henblik på fuldbyrdelse af straf m.v., der er idømt for en  

 sådan lovovertrædelse.
Sådan udlevering kan, såfremt betingelserne herfor er  

 opfyldt, allerede ske efter den gældende udleveringslov.
Efter artikel 66, stk. 1, kan et medlemsland give tilladelse til  

 udlevering efter en forenklet procedure, såfremt den, der begæres udleveret,  

 giver samtykke til det.
Ved udlevering efter denne bestemmelse kan den  

 person, der begæres udleveret, og som udtrykkeligt erklærer at give afkald på  

 den beskyttelse, der tilkommer vedkommende efter det såkaldte  

 specialitetsprincip, ikke tilbagekalde erklæringen, jf. artikel 66, stk. 2.  

 Det nævnte specialitetsprincip indebærer, at en person ikke kan blive draget  

 til ansvar i det land, hvortil udlevering sker, eller blive videreudleveret  

 til tredjeland, for andre strafbare handlinger begået før udleveringen end  

 den, der sker udlevering for.
Artikel 66 er ikke en pligtbestemmelse for medlemslandene.
Udlevering fra  

 Danmark til et EU-medlemsland efter en forenklet procedure vil også efter  

 tiltrædelsen af Schengen-konventionen ske efter de gældende regler herom i  

 udleveringslovens kapitel 3 a, der er fastsat til gennemførelse af den  

 ovennævnte EU-konvention om forenklet udleveringsprocedure.
Efter disse  

 regler kan en erklæring, hvorefter der gives afkald på  

 specialitetsprincippet, tilbagekaldes.
 Spørgsmålet om udlevering til de nordiske lande er reguleret i den ovenfor  

 nævnte lov nr. 27 af 3. februar 1960 om udlevering af lovovertrædere til  

 Finland, Island, Norge og Sverige.
 Danmark vil således ikke anvende den ordning, som bestemmelsen i artikel  

 66 giver mulighed for.
 3.2.5. Kapitel 5 (artikel 67-69) indeholder bestemmelser om  

fuldbyrdelseskompetence i straffesager.
Bestemmelserne udgør efter artikel 67 et supplement til Europarådets  

 konvention af 21. marts 1983 om overførelse af domfældte (Lovtidende 1987 C,  

 side 95 ff.), som Danmark har tiltrådt.
Konventionen er gennemført i dansk  

 ret ved lov nr. 323 af 4. juni 1986 om international fuldbyrdelse af straf  

 m.v.
Schengen-konventionens artikel 68, stk. 1, indebærer bl.a., at et  

 medlemsland i tilfælde, hvor en person på dette lands territorium er idømt  

 frihedsstraf m.v., men derefter er flygtet til sit hjemland, kan anmode  

 hjemlandet om at overtage fuldbyrdelsen af straffen.
Indtil de fornødne  

 dokumenter er fremlagt m.v., kan det medlemsland, der modtager en begæring om  

 at overtage straffuldbyrdelsen, efter artikel 68, stk. 2, på begæring tage  

 den domfældte i forvaring eller træffe andre foranstaltninger til at sikre,  

 at den pågældende forbliver i landet.
 Overførelse af kompetencen til straffuldbyrdelse kræver ikke den  

 pågældendes samtykke, jf. artikel 69.
Bestemmelsen i artikel 68 indebærer ikke en retlig pligt for  

 medlemslandene til at overtage straffuldbyrdelsen.
Danmark kan dog overtage  

 straffuldbyrdelsen i medfør af den ovennævnte lov om international  

 fuldbyrdelse af straf m.v.
 3.2.6. Kapitel 6 (artikel 70-76) indeholder bestemmelser om  

bekæmpelse af narkotikakriminalitet.
Det fremgår af artikel 70, at medlemslandene skal nedsætte en stående  

 arbejdsgruppe, som bl.a. skal drøfte fælles problemer i forbindelse med  

 bekæmpelse af narkotikakriminalitet.
Denne arbejdsgruppe er nedsat.
Danmark  

 har hidtil været repræsenteret i arbejdsgruppen af rigspolitichefen.
Herudover indeholder kapitlet i det væsentlige alene bestemmelser, som  

 forpligter medlemslandene til at træffe nærmere foranstaltninger med henblik  

 på bekæmpelse af narkotikakriminalitet.
Medlemslandene skal bl.a. forebygge  

 og bekæmpe ulovlig handel med narkotika, ligesom de forpligtes til at træffe  

 foranstaltninger, der gør det muligt at beslaglægge og konfiskere udbyttet  

 fra ulovlig handel med narkotika m.v.
 Efter artikel 73, stk. 1, forpligter medlemslandene sig til i  

 overensstemmelse med deres forfatning og retsorden at træffe  

 foranstaltninger, der gør det muligt at gennemføre kontrollerede leverancer i  

 forbindelse med ulovlig handel med narkotika og psykotrope stoffer, dvs.  

 ordninger, hvorefter politiet f.eks. observerer en narkotikasmugling med  

 henblik på at afsløre, hvem der skal modtage stofferne.
Efter artikel 73, stk. 2 og 3, træffes beslutninger om anvendelse af  

 kontrollerede leverancer i hvert enkelt tilfælde på grundlag af en  

 forudgående tilladelse fra hvert enkelt af de berørte medlemslande.
Hvert  

 enkelt medlemsland bevarer styringen af og kontrollen med operationer, der  

 gennemføres på dets område, og er bemyndiget til at gribe ind.
 Artikel 73 vedrører ikke agentvirksomhed efter retsplejelovens regler.
Kapitlets bestemmelser kan i øvrigt opfyldes inden for rammerne af den  

 gældende lovgivning.
Det vil være nødvendigt at foretage en ændring af  

 Sundhedsministeriets bekendtgørelse nr. 688 af 24. august 1993 om privates  

 indførsel af lægemidler. Ændringen vil indebære, at det ved rejser mellem  

 Schengen-landene er tilladt at medbringe bestemte stoffer til egen lægelig  

 brug for en periode på op til 30 dage, og ikke som i dag for en periode på op  

 til 14 dage.
 3.2.7. Kapitel 7 (artikel 77-91) indeholder bestemmelser om  

skydevåben og ammunition.
Disse bestemmelser er uden selvstændig betydning, efter at der inden for  

 EU er fastsat tilsvarende regler herom, jf.
Rådets direktiv af 18. juni 1991  

 om erhvervelse og besiddelse af våben (91/477).
 Direktivet har kunnet opfyldes inden for rammerne af den gældende våbenlov  

 (lovbekendtgørelse nr. 735 af 11. august 1994). Justitsministeriet har til  

 opfyldelse af direktivet udstedt bekendtgørelse nr. 972 af 9. december 1992  

 om erhvervelse, besiddelse og transport af skydevåben for personer bosiddende  

 i et EF-land.
 Regeringen har orienteret Europa-Kommissionen om, at direktivet er  

 gennemført i dansk ret.
3.3. Schengen-informationssystemet (konventionens afsnit IV) 3.3.1. Konventionens afsnit IV (artikel 92-119) indeholder bestemmelser om  

 Schengen-informationssystemet.
Schengen-informationssystemet (SIS) er et fælles edb-baseret  

 informationssystem, som skal sikre en hurtig og sikker udveksling af  

 oplysninger mellem medlemslandene.
Formålet med SIS er at bevare den  

 offentlige orden og sikkerhed og at sikre anvendelsen af konventionens  

 bestemmelser om persontrafik på medlemsstaternes område, jf. artikel 93.
 Et andet eksempel på edb-baseret udveksling af oplysninger med henblik på  

 kriminalitetsbekæmpelse m.v. er konventionen af 26. juli 1995 om oprettelse  

 af en europæisk politienhed (Europol-konventionen). Der henvises herom  

 nærmere til lovforslag L 179 af 27. februar 1997 om gennemførelse af  

 Europol-konventionen.
Europol-konventionens bestemmelser om informationssystem og databaser har  

 et andet sigte end Schengen-konventionens bestemmelser om SIS.
Europols  

 registre har karakter af et efterforskningsregister, mens SIS kan betegnes  

 som en form for eftersøgningsregister.
Endvidere finder Europol-konventionen  

 kun anvendelse på international organiseret kriminalitet.  

 Europol-konventionen gælder således kun, når der er konkrete indicier for, at  

 der foreligger en kriminel struktur eller organisation, hvis aktiviteter  

 berører mindst to medlemsstater på en måde, der på grund af de strafbare  

 handlingers omfang, betydning og følger gør en fælles aktion fra  

 medlemsstaternes side påkrævet.
 3.3.2. Kapitel 1 (artikel 92) regulerer spørgsmålet om  

oprettelse af SIS.
 Det bestemmes heri, at SIS består af en national del i hvert medlemsland  

 og en central teknisk støttefunktion, som er beliggende i Strasbourg.
 Den datafil, der findes i et medlemslands nationale del af SIS, afstemmes  

 i kraft af den tekniske støttefunktion med datafilerne i de øvrige  

 medlemslandes nationale del.
 På denne måde sikres det, at alle nationale dele af SIS indeholder de  

 samme oplysninger.
 3.3.3. Kapitel 2 (artikel 93-101) indeholder bestemmelser om  

drift og udnyttelse af SIS.
 Efter artikel 94 indeholder SIS alene de oplysninger, der meddeles af de  

 enkelte medlemslande, og som er nødvendige for at opfylde de formål, der er  

 nævnt i artikel 95-100.
Oplysningerne i SIS opdeles efter artikel 94, stk. 2, i to kategorier.
Der  

 er dels tale om indberettede personer, dels om indberettede genstande som  

 nævnt i artikel 100 og motorkøretøjer som nævnt i artikel 99.
 Om personer må der efter artikel 94, stk. 3, i SIS højest optages  

 oplysninger om efternavn og fornavn med henvisning til et eventuelt særskilt  

 registreret kaldenavn, særlige fysiske kendetegn af objektiv og blivende  

 karakter, første bogstav i andet fornavn, fødselsdato og fødested, køn,  

 nationalitet, om vedkommende er bevæbnet, om vedkommende er voldelig,  

 indberetningsgrund og eventuelle forholdsregler, der skal iagttages.
Andre personoplysninger må ikke optages i SIS, som derfor kun indeholder  

 entydige og kortfattede personoplysninger, herunder navnlig oplysninger, der  

 kan danne grundlag for en sikker identifikation af vedkommende.
Oplysninger  

 om f.eks. politiske, religiøse eller seksuelle forhold må ikke optages i  

 informationssystemet.
Det vil ofte være nødvendigt samtidig med indberetningen til SIS at  

 videregive supplerende oplysninger ad anden vej.
Efter artikel 95, stk. 2, om  

 indberetning med henblik på udlevering skal det medlemsland, der foretager  

 indberetningen i SIS, således samtidig sende en række væsentlige supplerende  

 oplysninger ad den hurtigst mulige vej.
Denne videregivelse af oplysninger  

 sker ikke via SIS, men via f.eks. telefon eller telefax.
 Reglerne i SIS indebærer som udgangspunkt ikke en pligt for medlemslandene  

 til at efterkomme begæringer og anmodninger fra andre medlemslande.
Det er således i artikel 94, stk. 4, udtrykkeligt bestemt, at et  

 medlemsland for så vidt angår indberetninger efter artikel 95, 97 og 99 i sin  

 nationale del af SIS kan få indsat en påtegning om, at man ikke vil  

 iværksætte de ønskede forholdsregler.
Det gælder, hvis den foranstaltning,  

 der anmodes om, ikke er forenelig med den nationale lovgivning,  

 internationale forpligtelser eller væsentlige nationale hensyn.
Hvis det  

 medlemsland, der har foretaget indberetningen, ikke trækker indberetningen  

 tilbage, består den fortsat for de øvrige medlemslande.
 De nærmere bestemmelser om indberetning er fastsat i artikel 95-100. Det  

 drejer sig om indberetning af personer, der ønskes udleveret (artikel 95), af  

 uønskede udlændinge, der nægtes indrejse (artikel 96), af forsvundne personer  

 eller personer, der af hensyn til deres egen sikkerhed m.v. midlertidigt bør  

 tages i varetægt (artikel 97), af vidner eller andre personer, der er  

 indstævnet for en domstol, eller som skal have forkyndt en strafferetlig dom  

 eller tilsigelse til afsoning af frihedsstraf (artikel 98), af personer og  

 genstande med henblik på diskret overvågning eller målrettet kontrol (artikel  

 99) og af genstande, der eftersøges med henblik på beslaglæggelse eller som  

 bevismidler i en straffesag (artikel 100).
Bestemmelserne i artikel 95 og 97-100 indebærer efter deres ordlyd og  

 formål ikke pligt for medlemslandene til at foretage indberetning til SIS.  

 Det indberettende medlemsland skal derimod efter artikel 94, stk. 1, 2. pkt.,  

 undersøge, om et tilfælde er så vigtigt, at indberetning bør optages.
Det  

 skal således vurderes, om der foreligger et så alvorligt tilfælde, at det er  

 berettiget at gøre brug af SIS.
 Om artikel 96 (indberetning af uønskede udlændinge) henvises til det  

 samtidigt fremsatte forslag til lov om ændring af udlændingeloven.
Spørgsmålet om, hvilke myndigheder der har adgang til at søge i SIS, er  

 reguleret i artikel 101. Adgangen til at søge tilkommer efter artikel 101,  

 stk. 1, myndigheder med ansvar for grænsekontrol og myndigheder med ansvar  

 for anden politi- og toldkontrol inde i landet m.v.
For så vidt angår  

 oplysninger, der er optaget i SIS efter artikel 96 (uønskede udlændinge),  

 tilkommer retten til søgning endvidere myndigheder med ansvar for behandling  

 af visumansøgninger og myndigheder med ansvar for udstedelse af  

 opholdstilladelser og administration af udlændingelovgivningen, jf. artikel  

 101, stk. 2.
 Brugere af SIS må kun søge i oplysninger, der er nødvendige til  

 varetagelsen af deres opgaver, jf. artikel 101, stk. 3.
 3.3.4. Kapitel 3 (artikel 102-118) indeholder bestemmelser om  

beskyttelse og sikring af personoplysninger i SIS.
I artikel 108, stk. 1, bestemmes det, at hvert medlemsland udpeger en  

 central myndighed, som er ansvarlig for den nationale del af SIS.
Det er kun  

 denne myndighed, der må foretage indberetninger i SIS, jf. artikel 108, stk.  

 2. På denne måde sikres det, at indberetning til SIS varetages af et centralt  

 organ med særlig sagkundskab på området.
Den centrale myndighed er efter  

 bestemmelsens stk. 3 også ansvarlig for, at den nationale del af SIS fungerer  

 korrekt.
 Det foreslås i lovforslagets § 2, stk. 2, at rigspolitichefen udpeges som  

 den centrale myndighed.
Enhver person kan efter artikel 110 få rettet oplysninger om sig selv, som  

 er ukorrekte, eller få slettet oplysninger om sig selv, som er ulovligt  

 indberettet.
Spørgsmål herom kan efter artikel 111, stk. 1, indbringes for de  

 kompetente domstole på hvert enkelt medlemslands område.
En dom skal efter  

 bestemmelsens stk. 2 respekteres af de øvrige medlemslande.
En persons ret til at få oplysninger om sig selv (egen acces) er reguleret  

 i artikel 109. Det fremgår heraf, at dette spørgsmål som udgangspunkt er  

 undergivet lovgivningen i hvert enkelt medlemsland.
Det vil for Danmarks  

 vedkommende sige § 13 i lov om offentlige myndigheders registre.
Hvis den  

 nationale lovgivning tillader egen acces, afgør den nationale  

 tilsynsmyndighed, der er nævnt i artikel 114, om oplysningerne skal  

 videregives, og i givet fald på hvilken måde.
Et medlemsland må ikke videregive oplysninger, som det har modtaget fra et  

 andet medlemsland, uden at dette medlemsland forinden har haft lejlighed til  

 at udtale sig.
Der kan i øvrigt efter artikel 109, stk. 2, ikke gives egen  

 acces, hvis det kan skade gennemførelsen af den lovlige foranstaltning, der  

 følger af indberetningen, eller hvis det er nødvendigt for at beskytte  

 tredjemands rettigheder m.v.
Oplysninger må aldrig videregives i en periode,  

 hvor der som følge af en indberetning foretages diskret overvågning (jf.  

 artikel 99).
Efter artikel 112, stk. 1, bevares personoplysninger, der er optaget i  

 SIS, kun så længe, det er nødvendigt for at opfylde de formål, af hensyn til  

 hvilke oplysningerne er indberettet.
Senest tre år efter optagelsen skal det  

 medlemsland, der har foretaget indberetningen, undersøge, om det er  

 nødvendigt at bevare oplysningerne.
For så vidt angår oplysninger om personer  

 og motorkøretøjer, der er indberettet med henblik på diskret overvågning  

 eller målrettet kontrol (artikel 99), er fristen et år.
Det enkelte medlemsland kan efter artikel 112, stk. 2, selv fastsætte  

 kortere frister end de angivne.
Justitsministeriet vil i forbindelse med  

 indtrædelsen i det praktiske Schengen-samarbejde drøfte dette spørgsmål  

 nærmere med Registertilsynet.
Efter artikel 113, stk. 2, opbevares oplysninger, der er slettet i de  

 nationale databaser, i yderligere et år i den tekniske støttefunktion.
Der må  

 kun gøres brug af disse oplysninger til kontrol af, om de er korrekte, og om  

 de er lovligt indberettet.
Efter fristens udløb tilintetgøres oplysningerne.
Efter artikel 114, stk. 1, skal hvert medlemsland udpege en  

 tilsynsmyndighed, som i overensstemmelse med national lovgivning fører  

 uafhængigt tilsyn med databasen i den nationale del af SIS.  

 Tilsynsmyndigheden kontrollerer, at behandlingen og anvendelsen af  

 oplysninger, der er optaget i SIS, ikke krænker de berørte personers  

 rettigheder.
Enhver person kan efter bestemmelsens stk. 2 anmode  

 tilsynsmyndigheden om at kontrollere oplysninger i SIS vedrørende den  

 pågældende selv og om at kontrollere, hvilken brug der er gjort af disse  

 oplysninger.
 Det foreslås i lovforslagets § 2, stk. 3, at Registertilsynet udpeges som  

 tilsynsmyndighed.
 Efter artikel 115 oprettes der tillige en fælles tilsynsmyndighed.
Tilsynsmyndigheden, der består af to repræsentanter for hver af de  

 nationale tilsynsmyndigheder, har til opgave at føre tilsyn med den tekniske  

 støttefunktion.
Tilsynsmyndigheden har endvidere bl.a. til opgave at  

 undersøge de anvendelses- eller fortolkningsproblemer, der måtte opstå under  

 anvendelsen af SIS.
 Efter artikel 118 er medlemslandene forpligtet til at træffe en række  

 nærmere angivne sikkerhedsforanstaltninger, bl.a. med henblik på at  

 forhindre, at uautoriserede personer får adgang til at anvende de pågældende  

 databaser m.v.
 3.3.5. Spørgsmålet om fordeling af omkostningerne i  

 forbindelse med SIS er reguleret i kapitel 5 (artikel 119).
 Det fremgår af artikel 119, stk. 1, at omkostningerne i forbindelse med  

 etablering og brug af den tekniske støttefunktion m.v. afholdes af  

 medlemslandene i fællesskab.
 Efter artikel 119, stk. 2, afholder hvert medlemsland selv omkostningerne  

 i forbindelse med etablering og brug af den nationale del af SIS.
 3.3.6. Om den danske del af SIS bemærkes følgende:
Spørgsmålet om, hvornår den danske del af SIS kan tilsluttes den tekniske  

 støttefunktion, er ikke endeligt afklaret.
Den nuværende tekniske  

 støttefunktion er kun udviklet til at omfatte ca. 10 lande.
Det er derfor  

 ikke på nuværende tidspunkt muligt at slutte de fem nordiske lande til  

 informationssystemet.
På den baggrund er der i en række Schengen-arbejdsgrupper etableret et  

 udredningsarbejde med henblik på at klarlægge de tekniske spørgsmål i  

 forbindelse med de nordiske landes tilslutning til SIS.
Det har været  

 overvejet enten at foretage en udvidelse af det nuværende informationssystem  

 eller at etablere et helt nyt system.
Udredningsarbejdet er endnu ikke  

 afsluttet.
Efter artikel 101, stk. 4, skal medlemslandene til Eksekutivkomiteen  

 indsende en fortegnelse over de myndigheder, der i det pågældende land skal  

 kunne søge i SIS.
Som situationen er i dag, vil der for Danmarks vedkommende  

 blive tale om politiet, Udlændingestyrelsen og de danske repræsentationer i  

 udlandet, der af Udenrigsministeriet er bemyndiget til at udstede visum.  

 Udlændingestyrelsen og repræsentationerne skal dog alene have adgang til  

 oplysninger om uønskede udlændinge, der begæres afvist ved grænsen, jf.  

 artikel 101, stk. 2, sammenholdt med artikel 96.
Det anførte indebærer ikke, at alt politimæssigt personale vil få mulighed  

 for at søge i SIS.
Der vil således til SIS - som til politiets registre i  

 øvrigt - blive knyttet personlige koder for anvendelse af systemet.
Der vil  

 derfor alene være adgang til SIS for personer, som har behov for det i  

 forbindelse med varetagelsen af deres opgaver.
Det følger af artikel 104, stk. 1 og 2, at de enkelte medlemslandes dele  

 af SIS - for så vidt konventionen ikke fastsætter særlige bestemmelser - er  

 underlagt national lovgivning.
Den danske del af SIS vil således være  

 omfattet af lov om offentlige myndigheders registre (lovbekendtgørelse nr.  

 654 af 20. september 1991).
3.4. Transport og fri bevægelighed (konventionens afsnit V) Konventionens afsnit V (artikel 120-125) indeholder bestemmelser om  

 transport og varebevægelser over de indre grænser samt om en række spørgsmål,  

 der knytter sig hertil, herunder om transport af farligt gods.
 Bestemmelserne er uden selvstændig betydning, efter at der inden for EU er  

 fastsat regler om etablering af fri varebevægelighed i det indre marked.
Efter EF-traktatens artikel 7 A indebærer det indre marked et område uden  

 indre grænser med fri bevægelighed for bl.a. varer og personer.
Oprettelse af  

 det indre marked indebærer således fjernelse af hindringerne for den frie  

 bevægelighed for bl.a. varer og personer, jf.
EF-traktatens artikel 3, litra  

 c.
Gennemførelsen af det indre marked finder sted dels ved anvendelse af  

 EF-traktatens regler om forbud mod visse former for hindringer for bl.a.  

 varernes og personernes frie bevægelighed, jf. navnlig EF-traktatens artikel  

 30, 34, 36, 48 og 52, dels ved indbyrdes tilnærmelse af medlemsstaternes  

 lovgivninger gennem vedtagelse af sekundære retsakter (direktiver og  

 forordninger), jf. navnlig EF-traktatens artikel 100, 100 A og 100 B.
3.5. Beskyttelse af personoplysninger (konventionens afsnit VI) Konventionens afsnit VI (artikel 126-130) indeholder bestemmelser om  

 beskyttelse af personoplysninger, der videregives i medfør af konventionen.
Bestemmelserne stiller krav til medlemslandenes registerlovgivning.
Det  

 fremgår f.eks. af artikel 126, stk. 1, at medlemslandene for så vidt angår  

 elektronisk behandling af personoplysninger, der er videregivet efter  

 konventionens bestemmelser, skal træffe de foranstaltninger, der er  

 nødvendige for at sikre et beskyttelsesniveau for personoplysninger, der  

 mindst lever op til principperne i Europarådets konvention af 28. januar 1981  

 om beskyttelse af det enkelte menneske ved elektronisk behandling af  

 personoplysninger.
Efter bestemmelsens stk. 2 må der ikke videregives  

 oplysninger efter konventionen til et medlemsland, før dette land opfylder de  

 nævnte krav.
 Efter artikel 129 skal medlemslandene for så vidt angår videregivelse af  

 oplysninger efter konventionens afsnit III, kapitel 1 (politisamarbejde),  

 sikre et beskyttelsesniveau for personoplysninger, der lever op til  

 principperne i anbefaling R(87)15 af 17. september 1987 fra Europarådets  

 Ministerudvalg om politiets brug af personoplysninger.
 Den danske registerlovgivning indebærer allerede i dag et  

 beskyttelsesniveau, der lever op til de anførte principper.
De nævnte bestemmelser i Schengen-konventionen beskytter også på anden  

 måde oplysninger, som udveksles mellem medlemslandene.
I artikel 126, stk. 3,  

 litra a, er det f.eks. bestemt, at et medlemsland, der modtager oplysninger  

 fra et andet medlemsland, som udgangspunkt kun må benytte oplysningerne til  

 de formål, til hvilke det i konventionen er fastsat, at sådanne oplysninger  

 kan videregives.
Efter bestemmelsens litra c skal det medlemsland, som  

 videregiver oplysninger, påse, at de er korrekte.
Hvis det konstaterer, at  

 oplysningerne er ukorrekte, eller at de ikke burde være videregivet, skal det  

 straks underrette det modtagende medlemsland herom.
Dette medlemsland skal  

 herefter rette eller tilintetgøre oplysningerne eller anføre, at de er  

 ukorrekte eller ikke burde være videregivet.
Bestemmelserne indebærer også begrænsninger i, til hvilke myndigheder  

 medlemslandene må videregive oplysninger, der er modtaget fra et andet  

 medlemsland.
I artikel 129, litra b, er det f.eks. bestemt, at oplysninger,  

 som er modtaget fra et andet medlemsland efter artikel 46, kun må videregives  

 til myndigheder inden for politiet.
De må dog videregives til andre  

 myndigheder med samtykke fra det medlemsland, der har videregivet  

 oplysningerne.
 Det fremgår af artikel 128, at videregivelse af personoplysninger efter  

 konventionen ikke må påbegyndes, før de medlemslande, der er berørt af  

 videregivelsen, har udpeget en national tilsynsmyndighed til at føre kontrol  

 med bl.a. overholdelsen af artikel 126 og 127.
 Det foreslås i lovforslagets § 2, stk. 3, at Registertilsynet fører denne  

 kontrol.
3.6. Schengen-Eksekutivkomiteen (afsnit VII) Konventionens afsnit VII (artikel 131-133) indeholder bestemmelser om  

 Schengen-Eksekutivkomiteen.
Eksekutivkomiteens overordnede opgave er at sikre en korrekt anvendelse af  

 konventionen, jf. artikel 131, stk. 2. Herudover har komiteen en række  

 særlige beføjelser, der fremgår direkte af de enkelte  

 konventionsbestemmelser.
Efter artikel 3, stk. 1, kan den f.eks. vedtage  

 nærmere bestemmelser om passage af de ydre grænser m.v.
De bestemmelser m.v., som Eksekutivkomiteen vedtager, skal gennemføres af  

 medlemslandene.
Bestemmelserne skaber derimod ikke umiddelbart anvendelige  

 rettigheder eller pligter for borgerne i medlemslandene.
Hvert medlemsland har en plads i Eksekutivkomiteen.
Landene repræsenteres  

 af en minister med ansvar for gennemførelsen af Schengen-konventionen, jf.  

 artikel 132, stk. 1. Komiteen træffer afgørelser ved enstemmighed, jf.  

 artikel 132, stk. 2.
3.7. Konventionens afsluttende bestemmelser (afsnit VIII) Konventionens afsnit VIII (artikel 134-142) indeholder de afsluttende  

 bestemmelser.
Artikel 134 og 142 regulerer forholdet mellem Schengen-konventionen og  

 retsregler, der vedtages i Den Europæiske Union.
Disse bestemmelser er  

 nærmere omtalt nedenfor under pkt. 5.2.
Artikel 136 indeholder nærmere bestemmelser om medlemslandenes adgang til  

 at optage forhandlinger m.v. med tredjelande på grænsekontrolområdet.
Artikel  

 137 bestemmer, at der - bortset fra artikel 60 om udlevering - ikke kan tages  

 forbehold over for konventionen fra medlemslandenes side.
Artikel 140 bestemmer, at alle medlemmer af De Europæiske Fællesskaber (nu  

 Den Europæiske Union) kan tiltræde konventionen.
Konventionen kan derimod  

 ikke tiltrædes af lande uden for unionen.
Grundlaget for Norges og Islands  

 deltagelse i Schengen-samarbejdet er derfor en særlig samarbejdsaftale, jf.  

 nedenfor under pkt. 4.2.
 Artikel 141, stk. 2, bestemmer, at ændringer af Schengen-konventionen skal  

 vedtages med enstemmighed blandt medlemslandene.
4. Den danske tiltrædelsesaftale og samarbejdsaftalen vedrørende Norge  

 og Island 4.1. Den danske tiltrædelsesaftale Regeringen har den 19. december 1996 undertegnet en aftale om Danmarks  

 tiltrædelse af Schengen-konventionen.
Ved aftalens artikel 1 tiltræder Danmark Schengen-konventionen.
Artikel  

 2-4 fastlægger, hvilke myndigheder i Danmark der udøver de funktioner, som  

 ved konventionens artikel 40, 41 og 65 er henlagt til medlemslandenes  

 kompetente myndigheder.
Efter artikel 5, stk. 1, gælder tiltrædelsesaftalen ikke for Færøerne og  

 Grønland.
I betragtning af, at Færøerne og Grønland anvender bestemmelserne i  

 den rejseordning, der er fastlagt inden for rammerne af den nordiske  

 pasunion, er det imidlertid i artikel 5, stk. 2, bestemt, at der ikke udføres  

 kontrol ved grænserne af personer, som rejser mellem på den ene side Færøerne  

 eller Grønland og på den anden side Schengen-medlemslandene samt Norge og  

 Island.
 Der henvises herom nærmere til det forslag til lov om ændring af  

 udlændingeloven, som samtidig er fremsat.
Tiltrædelsesaftalens artikel 7 regulerer spørgsmålet om aftalens  

 ikrafttræden.
Bestemmelsen skal læses i lyset af en samtidigt afgivet  

 fælleserklæring, der er optaget i aftalens slutakt.
Heraf fremgår det, at  

 aftalen i forhold til de nuværende medlemslande træder i kraft, når  

 forudsætningerne for gennemførelse af konventionen er opfyldt i alle disse  

 lande, og når kontrollen på de ydre grænser er blevet effektiv, samt når  

 Eksekutivkomiteen har konstateret, at de regler, den finder nødvendige for  

 gennemførelse af effektive kontrol- og overvågningsforanstaltninger ved de  

 ydre grænser på Færøerne og i Grønland samt de nødvendige kompenserende  

 foranstaltninger, herunder benyttelse af Schengens informationssystem, er  

 trådt i kraft og blevet effektive.
 I forhold til hvert af de øvrige lande træder tiltrædelsesaftalen i kraft,  

 når forudsætningerne for gennemførelsen af konventionen er opfyldt i hvert af  

 disse lande, og når kontrollen af de ydre grænser er blevet effektiv.
Der er enighed blandt de nordiske lande og de nuværende  

 Schengen-medlemslande om, at de nordiske lande bør tiltræde det praktiske  

 Schengen-samarbejde samtidig.
Om Islands og Norges tiltrædelse af samarbejdet  

 henvises i den forbindelse til pkt. 4.2 nedenfor.
For Danmarks vedkommende vil der skulle træffes en række foranstaltninger,  

 før det praktiske samarbejde kan påbegyndes.
Der skal bl.a. ske ændringer af  

 de fysiske indretninger ved en række afgangs- og ankomststeder ved de ydre  

 grænser.
Det gælder navnlig for Københavns Lufthavn i Kastrup.
Hertil kommer,  

 at der skal findes en løsning på spørgsmålet om udvidelse af Schengens  

 informationssystem, jf. ovenfor pkt. 3.3.6.
 Det er på den baggrund vanskeligt at sige præcist, hvornår Danmark vil  

 kunne indtræde i samarbejdet, men det må antages tidligst at kunne ske i  

 løbet af 1999.
Til tiltrædelsesaftalen er der knyttet nogle yderligere dokumenter,  

 herunder en tiltrædelsesprotokol.
Protokollen indebærer, at Danmark samtidig  

 tiltræder den oprindelige Schengen-aftale fra 1985. En tilsvarende  

 fremgangsmåde er fulgt af de øvrige lande, der siden 1990 har tiltrådt  

 Schengen-konventionen.
4.2. Samarbejdsaftalen vedrørende Norge og Island Regeringen har den 19. december 1996 endvidere undertegnet en  

 samarbejdsaftale mellem på den ene side Schengen-medlemslandene (herunder  

 Danmark, Sverige og Finland) og på den anden side Norge og Island.
 Baggrunden for, at det er nødvendigt at indgå en samarbejdsaftale med  

 Norge og Island, er, at det kun er medlemmer af Den Europæiske Union, som kan  

 tiltræde Schengen-konventionen, jf. konventionens artikel 140, stk. 1, og  

 ovenfor pkt. 3.7.
Samarbejdsaftalen bestemmer i artikel 1, at Schengen-konventionen m.v.  

 også finder anvendelse på Norge og Island, medmindre andet er bestemt i  

 aftalen.
Det fremgår i den forbindelse af artikel 6, at bl.a. konventionens  

 afsnit V om transport og varebevægelser ikke er omfattet af aftalen.
I øvrigt deltager Norge og Island fuldt ud i det praktiske samarbejde.
Det  

 er i artikel 2 bl.a. bestemt, at Norge og Island deltager i alle møder i  

 Eksekutivkomiteen og i den fælles tilsynsmyndighed vedrørende Schengens  

 informationssystem.
Norge og Island kan give udtryk for deres synspunkter og  

 særlige interesser, men deltager ikke i afstemninger.
Efter artikel 3 beslutter Norge og Island på uafhængigt grundlag, om de  

 skal acceptere en række nærmere angivne retsakter m.v.
Det gælder bl.a.  

 bestemmelser i fællesskabsretten, som vil gøre bestemmelser i  

 Schengen-konventionen ugyldige, jf. konventionens artikel 134, og  

 bestemmelser, som er vedtaget af medlemsstaterne i Den Europæiske Union, og  

 som erstatter bestemmelser i Schengen-konventionen, jf. artikel 142. Det  

 gælder også ændringer i selve Schengen-konventionen.
Bestemmelsen omfatter  

 kun retsakter m.v., som træder i kraft efter undertegnelsen af  

 samarbejdsaftalen.
 Efter artikel 9, stk. 3, sættes samarbejdsaftalen i kraft mellem de lande,  

 hvor Schengen-konventionen er sat i kraft, og Island og Norge, når  

 forudsætningerne for anvendelse af Schengen-konventionen er opfyldt i alle  

 disse lande, og når kontrollen ved de ydre grænser er blevet effektiv.
Efter artikel 10, stk. 1, i samarbejdsaftalen kan parterne i tilfælde af  

 alvorlig uenighed opsige aftalen.
Efter bestemmelsens stk. 2 gælder det  

 endvidere, at såfremt Norge eller Island ikke accepterer de retsakter, der er  

 nævnt i artikel 3, stk. 1, skal dette anses for en opsigelse af aftalen.
5. Forholdet til grundloven og EU-retten 5.1. Forholdet til grundloven 5.1.1. På baggrund af bestemmelserne i Schengen-konventionens artikel 40  

 og 41 har Justitsministeriet overvejet, om konventionen kan tiltrædes inden  

 for rammerne af grundloven Efter de nævnte bestemmelser i konventionen, der er nærmere omtalt ovenfor  

 under pkt. 3.2.1, kan et medlemslands politimyndigheder under visse  

 betingelser foretage observation og forfølgelse m.v. på et andet medlemslands  

 territorium.
Der vil ikke være tale om, at disse myndigheder kan foretage  

 nogen form for fysisk magtanvendelse.
Magtanvendelse på dansk territorium  

 vil, bortset fra eventuelle tilfælde af nødværge, skulle foretages af dansk  

 politi.
Efter grundlovens § 20, stk. 1, kan beføjelser, som efter grundloven  

 tilkommer rigets myndigheder, ved lov i nærmere bestemt omfang overlades til  

 visse mellemfolkelige myndigheder.
Der skal i givet fald følges en særlig  

 procedure, jf. § 20, stk. 2.
 Overladelse af beføjelser, der tilkommer rigets myndigheder, kan efter  

 grundloven ikke ske til et andet lands nationale myndigheder.
Det har været nødvendigt at overveje, om ordningen efter konventionens  

 artikel 40 og 41 indebærer overladelse til andre medlemslandes  

 politimyndigheder af beføjelser i grundlovens § 20s forstand.
Er dette  

 tilfældet, vil Danmarks tiltrædelse af Schengen-konventionen som følge af det  

 anførte kræve en grundlovsændring.
Kerneområdet for grundlovens § 20 er den virksomhed, der består i at  

 udstede retsakter med umiddelbar gyldighed i Danmark.
Såvel forarbejderne til  

 bestemmelsen som udtalelserne i den forfatningsretlige litteratur taler for,  

 at det især er denne form for myndighedsudøvelse, grundlovens § 20 tager  

 sigte på.
De tilfælde, hvor bestemmelsen hidtil har været anvendt, er da også  

 navnlig karakteriseret ved, at der er tillagt mellemfolkelige myndigheder (EU  

 og Den Europæiske Patentmyndighed) sådanne beføjelser.
 De kompetencer, som ved Schengen-konventionen tillægges andre landes  

 politi, har ikke denne karakter, og der er - da der alene er tale om  

 observations- og forfølgelsesvirksomhed - heller ikke på anden måde tale om  

 den umiddelbare normering af borgernes forhold, som er karakteristisk for  

 ordninger omfattet af grundlovens § 20.
Det kan også anføres, at retten til forfølgelse efter artikel 41 ikke kan  

 udøves på hele det danske territorium, men kun i et område af 25 km fra den  

 dansk-tyske grænse.
For så vidt angår observation efter artikel 40 gælder, at  

 de danske myndigheder når som helst kan forlange observationen indstillet,  

 jf. artikel 40, stk. 1, og stk. 2, litra b.
Ordningen indebærer ikke, at dansk politi afskæres fra at udøve de  

 pågældende beføjelser, men alene at der etableres en parallel kompetence for  

 andre medlemslandes politi.
Der kan endvidere peges på, at der vil være tale  

 om beføjelser i forhold til lovovertrædelser, som har tilknytning til  

 udlandet.
At ordningen ikke indebærer overladelse af beføjelser i grundlovens  

 forstand, kan endelig støttes på det forhold, at den tidligere grundlov ikke  

 var til hinder for tiltrædelse af tilsvarende ordninger.
Dette synspunkt kan  

 nærmere angives således:
Grundlovens § 20 blev indsat i grundloven i 1953 med det formål, at  

 Danmark skulle kunne tiltræde visse internationale overenskomster, som  

 grundloven indtil da var til hinder for, jf.
Forfatningskommissionens  

 Betænkning (1953), side 31. Bestemmelsen havde til formål at udvide  

 Danmarks muligheder for at deltage i det internationale samarbejde, og der er  

 ikke grundlag for at antage, at bestemmelsen på noget punkt skulle have til  

 formål at begrænse Danmarks muligheder i denne henseende i forhold  

 til, hvad der gjaldt før 1953.
Grundlovens § 20 kan herefter ikke omfatte ordninger, som grundloven ikke  

 før 1953 antoges at udelukke Danmark fra at deltage i.
Bestemmelsen må  

 generelt forstås med det forbehold, der følger af praksis før 1953.
Danmark har før 1953 tiltrådt overenskomster, hvorved fremmede stater er  

 tillagt beføjelser til myndighedsudøvelse på dansk territorium.
Som eksempler  

 kan nævnes en toldoverenskomst af 28. oktober 1935 med Sverige (Lovtidende  

 1936 C, side 1 f.) og en overenskomst af 27. april 1951 med USA om forsvaret  

 af Grønland (Lovtidende 1951 C, side 314 ff.). De nævnte overenskomster må  

 antages at være tiltrådt ud fra den forudsætning, at grundloven ikke var til  

 hinder herfor.
At grundlovens § 20 ikke har medført begrænsninger i Danmarks mulighed for  

 at tiltræde sådanne overenskomster, har vist sig i den forfatningsretlige  

 praksis efter 1953. Et eksempel er lov nr. 143 af 29. april 1955 om  

 gennemførelse af overenskomsten om retsstillingen for NATO-styrker og af  

 protokol om NATOs militære hovedkvarter.
Efter denne lovs § 2 kan  

 overenskomstdeltagernes militære myndigheder udøve kriminel og disciplinær  

 jurisdiktion på dansk territorium.
Endvidere kan nævnes lov nr. 227 af 3. juni 1967 om fælles  

 grænseekspedition.
Efter denne lovs § 2 kan fremmede staters  

 grænsefunktionærer i det omfang, der er afsluttet overenskomst herom, på et  

 afgrænset område af dansk territorium udføre grænseekspedition, herunder  

 foretage beslaglæggelse og anholdelse.
På den anførte baggrund er det Justitsministeriets opfattelse, at Danmarks  

 tiltrædelse af Schengen-konventionen ikke indebærer, at der til andre  

 medlemslandes politimyndigheder overlades beføjelser, som efter grundlovens §  

 20 kun kan overlades til mellemfolkelige myndigheder.
Justitsministeriet  

 finder derfor ikke, at grundloven er til hinder for, at Danmark tiltræder  

 konventionen.
5.1.2. Det tilføjes, at Justitsministeriet tidligere - i et notat  

 af 4. december 1996 - har redegjort for det nævnte spørgsmål.
Notatet er  

 sendt til Folketingets Retsudvalg og Folketingets Europaudvalg.
 Justitsministeriet er efterfølgende blevet opmærksom på, at en bemærkning  

 på side 14 i notatet kan forstås således, at der både for observation efter  

 artikel 40 og forfølgelse efter artikel 41 vil gælde en begrænsning på 25 km  

 fra den dansk-tyske grænse.
 På denne baggrund finder Justitsministeriet for en ordens skyld at burde  

 præcisere, at 25 km-reglen kun gælder for forfølgelse efter artikel 41 og  

 ikke for observation efter artikel 40. Dette fremgår også af det nævnte  

 notat, side 4, af Justitsministeriets redegørelse af 19. november 1996 til  

 Folketinget om Danmarks medlemskab af Schengen-samarbejdet, side 8, og af  

 Justitsministeriets notat af 21. november 1996 til Folketinget om de enkelte  

 bestemmelser i Schengen-konventionen m.v., side 64.
5.1.3. Schengen-samarbejdet har i øvrigt karakter af et  

 mellemstatsligt samarbejde.
Der tillægges ikke de kompetente mellemfolkelige  

 myndigheder, herunder Eksekutivkomiteen, beføjelser, som efter grundloven  

 tilkommer rigets myndigheder, jf. grundlovens § 20. Eksekutivkomiteen kan  

 f.eks. ikke udstede retsregler med umiddelbar gyldighed i Danmark, jf.  

 ovenfor under pkt. 3.6.
 5.1.4. Sammenfattende er det Justitsministeriets opfattelse, at  

 Schengen-konventionen kan tiltrædes efter den almindelige bestemmelse i  

 grundlovens § 19.
5.2. Forholdet til EU-retten Schengen-samarbejdet er ikke en del af samarbejdet i Den Europæiske Union,  

 jf. ovenfor pkt. 1.1. Da samarbejdet oprindeligt er etableret mellem  

 medlemmer af De Europæiske Fællesskaber (nu Den Europæiske Union), har det  

 dog været naturligt at optage bestemmelser i konventionen om dens forhold til  

 fællesskabsretten m.v.
I artikel 134 er det bestemt, at konventionen kun finder anvendelse i det  

 omfang, dens bestemmelser er forenelige med fællesskabsretten.
Med udtrykket  

 »fællesskabsretten« sigtes der til det samarbejde, der i dag  

 foregår inden for rammerne af søjle 1 i Den Europæiske Union.
Artikel 142 vedrører forholdet mellem Schengen-konventionen og  

 konventioner, der indgås mellem medlemmerne af De Europæiske Fællesskaber (nu  

 Den Europæiske Union) med henblik på virkeliggørelse af et område uden indre  

 grænser.
Der kan i den forbindelse henvises til bestemmelserne i afsnit VI i  

 Traktaten om Den Europæiske Union om medlemslandenes samarbejde om retlige og  

 indre anliggender (unionens 3. søjle).
 Indgås sådanne konventioner, bliver Schengen-medlemslandene efter artikel  

 142, stk. 1, 1. pkt., enige om, på hvilke betingelser Schengen-konventionens  

 bestemmelser kan erstattes eller ændres i forhold til de tilsvarende regler i  

 de indgåede konventioner.
 I tilfælde af modstrid mellem Schengen-konventionen og de nævnte  

 EU-konventioner skal Schengen-konventionens bestemmelser efter artikel 142,  

 stk. 1, 3. pkt., under alle omstændigheder tilpasses.
 6. Økonomiske og administrative konsekvenser m.v.
 Danmarks deltagelse i Schengen-samarbejdet vil være forbundet med en række  

 økonomiske konsekvenser i form af løbende udgifter og umiddelbare  

 etableringsudgifter.
Udgifterne til administration og drift af Schengen-sekretariatet  

 finansieres i det væsentlige gennem bidrag fra medlemslandene i  

 overensstemmelse med en nærmere fastlagt fordelingsnøgle.
Justitsministeriet  

 og Indenrigsministeriet betaler allerede på nuværende tidspunkt et sådant  

 årligt bidrag til drift af sekretariatet.
 Schengen-samarbejdet vil herudover medføre en række administrations- og  

 personalemæssige merudgifter hos de danske myndigheder, der berøres af  

 Schengen-samarbejdet, ligesom der løbende vil være merudgifter til rejse- og  

 mødeaktivitet m.v.
 Endvidere vil der i forbindelse med den endelige forberedelse af Danmarks  

 indtræden i Schengen-samarbejdet skulle afholdes en række særlige udgifter.
 Som led i det politimæssige samarbejde i Schengen-regi skal der således  

 afholdes udgifter til henholdsvis den danske etablering af Schengens  

 edb-baserede informationssystem (SIS) og til den fælles drift af den tekniske  

 støttefunktion.
Ligeledes vil der være udgifter forbundet med den fysiske indretning af en  

 række afgangs- og ankomststeder ved de såkaldte ydre grænser.
Det gælder  

 navnlig for Københavns Lufthavn i Kastrup, hvor der ved den igangværende  

 ombygning skal tages hensyn til de kontrolmæssige betingelser for indretning  

 m.v., der er fastsat inden for Schengen-samarbejdet.
Udgifterne vil skulle  

 betales af det selskab m.v., der stiller rejsefaciliteterne til rådighed.
Det er ikke på nuværende tidspunkt muligt at fremkomme med nærmere skøn  

 over de samlede økonomiske konsekvenser af lovforslaget, herunder skøn over  

 de enkelte elementer i lovforslaget.
Det må dog antages, at der vil blive  

 tale om betydelige merudgifter i hvert af de kommende år.
 Merudgifter i forbindelse med lovforslaget vil blive inddraget i  

 forhandlingerne om de årlige bevillingslove.
 Der er ingen erhvervsøkonomiske eller miljømæssige konsekvenser forbundet  

 med lovforslaget.
 For så vidt angår øvrige økonomiske og administrative virkninger af  

 Danmarks deltagelse i Schengen-samarbejdet henvises til det samtidig  

 fremsatte forslag til lov om ændring af udlændingeloven.
 Lovforslaget er samtidig med fremsættelsen for Folketinget sendt til  

 høring hos præsidenterne for Østre og Vestre Landsret, Sø- og Handelsretten  

 og retterne i København, Århus, Odense, Aalborg og Roskilde, Den Danske  

 Dommerforening, Dommerfuldmægtigforeningen, rigsadvokaten, rigspolitichefen,  

 politidirektøren i København, Foreningen af Politimestre i Danmark,  

 Politifuldmægtigforeningen, Dansk Politiforbund, Dansk  

 Kriminalpolitiforening, Registertilsynet, Advokatrådet, Det Danske Center for  

 Menneskerettigheder og Nævnet for Etnisk Ligestilling.
Bemærkninger til lovforslagets enkelte bestemmelser Til § 1 Bestemmelsen indebærer, at Folketinget efter grundlovens § 19,  

 stk. 1, giver samtykke til, at regeringen på Danmarks vegne kan ratificere  

 den danske tiltrædelsesaftale med tilhørende tiltrædelsesprotokol.
Der gives  

 endvidere samtykke til ratifikation af samarbejdsaftalen vedrørende Norge og  

 Island.
 De nævnte aftaler m.v. er nærmere omtalt ovenfor under pkt. 4 i de  

 almindelige bemærkninger til lovforslaget.
 Det forventes, at regeringen i givet fald kan foretage ratifikationen i  

 løbet af sommeren 1997.
Til § 2 Til stk. 1 Bestemmelsen vedrører Schengen-informationssystemet (SIS). Reglerne herom  

 i konventionens afsnit IV er nærmere omtalt ovenfor under pkt. 3.3 i de  

 almindelige bemærkninger til lovforslaget.
Lovgivningens almindelige regler om tavshedspligt er ikke til hinder for,  

 at der videregives fortrolige oplysninger til udenlandske myndigheder som led  

 i det internationale samarbejde.
Under hensyn til den mere systematiske og  

 formaliserede videregivelse af sådanne oplysninger, som en tiltrædelse af  

 Schengen-konventionen vil indebære, er det imidlertid Justitsministeriets  

 opfattelse, at der bør tilvejebringes et klart retsgrundlag for Danmarks  

 deltagelse i denne del af samarbejdet.
På den baggrund foreslås det, at bestemmelserne om SIS i konventionens  

 afsnit IV gælder her i landet.
Bestemmelserne vil herved få status som dansk  

 lov.
Rigspolitichefen (jf. bemærkningerne nedenfor til stk. 2) vil kunne  

 foretage indberetninger i SIS i overensstemmelse med konventionens  

 bestemmelser.
Rigspolitichefen skal i den forbindelse overveje, om det  

 pågældende tilfælde er så vigtigt, at der bør ske indberetning, jf.  

 konventionens artikel 94, stk. 1, 2. pkt.
 Endvidere vil de kompetente danske myndigheder kunne søge i SIS, jf.  

 konventionens artikel 101 og ovenfor under pkt. 3.3.6 i de almindelige  

 bemærkninger til lovforslaget.
 Den danske del af SIS vil være omfattet af lov om offentlige myndigheders  

 registre, jf. konventionens artikel 104. Det betyder bl.a., at bestemmelserne  

 i lovens kapitel 3 om registerforskrifter m.v. vil gælde for  

 rigspolitichefens SIS-register.
Til stk. 2 Efter konventionens artikel 108, stk. 1, skal hvert medlemsland udpege en  

 central myndighed, der er ansvarlig for den nationale del af  

 Schengen-informationssystemet.
Efter bestemmelsens stk. 2 foretages  

 indberetninger til SIS via denne myndighed, og efter stk. 3 er den centrale  

 myndighed bl.a. ansvarlig for, at den nationale del af informationssystemet  

 fungerer korrekt.
Det foreslås, at rigspolitichefen udpeges som den centrale myndighed.  

 Rigspolitichefen har allerede i dag en koordinerende funktion vedrørende  

 kontakten til udenlandske politimyndigheder, ligesom rigspolitichefen er det  

 danske kontaktorgan til Interpol.
Rigspolitichefen er også foreslået som  

 national enhed efter Europol-konventionens artikel 4, jf. § 2, stk. 1, i  

 lovforslag L 179 af 27. februar 1997 om gennemførelse af  

 Europol-konventionen.
Som nævnt foretages indberetninger til SIS af den centrale myndighed  

 (rigspolitichefen). Det vil dog typisk være andre myndigheder, bl.a. de  

 enkelte politikredse, der har behov for, at der indberettes oplysninger i  

 SIS.
Det vil derfor ofte være nødvendigt for disse myndigheder at videregive  

 fortrolige oplysninger til rigspolitichefen med henblik på indberetning.
Konventionen indeholder ikke udtrykkelige bestemmelser om denne  

 videregivelse, men forudsætter, at den centrale myndighed kan få de  

 oplysninger, der skal indberettes i SIS.
Det må antages, at den fornødne  

 videregivelse af oplysninger kan ske inden for rammerne af forvaltningslovens  

 § 28 og § 21 i lov om offentlige myndigheders registre.
 På denne baggrund er der ikke i lovforslaget medtaget særlige bestemmelser  

 om dette spørgsmål.
Til stk. 3 Efter artikel 114 i konventionen skal hvert medlemsland udpege en  

 tilsynsmyndighed, som i overensstemmelse med national lovgivning fører  

 uafhængigt tilsyn med databasen i den nationale del af SIS.
Bestemmelsen er  

 nærmere omtalt ovenfor under pkt. 3.3.4 i de almindelige bemærkninger til  

 lovforslaget.
Det foreslås, at Registertilsynet udpeges som tilsynsmyndighed.  

 Registertilsynet har den fornødne sagkundskab med hensyn til registerføring,  

 og tilsynet er efter registerloven uafhængigt i forhold til andre  

 forvaltningsmyndigheder, herunder rigspolitichefen.
Registertilsynet er også  

 foreslået som national kontrolinstans efter Europol-konventionens artikel 23,  

 jf. § 3 i det ovenfor nævnte lovforslag L 179 om gennemførelse af  

 Europol-konventionen.
 Efter konventionens artikel 128 må videregivelse af personoplysninger  

 efter konventionen fra et medlemsland til et andet medlemsland ikke  

 påbegyndes, før medlemslandene har udpeget en national tilsynsmyndighed til  

 at føre uafhængigt tilsyn med overholdelsen af bestemmelserne i artikel 126  

 og 127. Disse bestemmelser, der drejer sig om beskyttelse af  

 personoplysninger, er nærmere omtalt ovenfor under pkt. 3.5 i de almindelige  

 bemærkninger til lovforslaget.
Det foreslås, at Registertilsynet også udøver dette tilsyn.
Tilsynet  

 omfatter ikke kun videregivelse af edb-registrerede oplysninger, men også  

 videregivelse af f.eks. ikke-registrerede, manuelle oplysninger.
 Med henblik på at udføre sin kontrolvirksomhed vil Registertilsynet have  

 adgang til de oplysninger, som rigspolitichefen har indlæst i SIS.  

 Registertilsynet vil endvidere have adgang til rigspolitichefens og andre  

 myndigheders sagsakter og kontorer.
Til § 3 Til stk. 1 Schengen-konventionens artikel 40, stk. 3, litra d, og 41, stk. 5, litra  

 e, indebærer, at polititjenestemænd fra et Schengen-medlemsland, som efter de  

 nævnte bestemmelser udfører opgaver vedrørende overvågning og forfølgning på  

 et andet medlemslands territorium, kan medføre deres tjenestevåben.
Våbnene  

 må kun benyttes i tilfælde af nødværge.
På den baggrund foreslås det, at polititjenestemænd fra et andet  

 Schengen-medlemsland m.v., der udfører opgaver i Danmark efter konventionens  

 artikel 40 og 41, har ret til at bære tjenestevåben efter konventionens  

 regler.
Udtrykket »Schengen-medlemsland m.v.« indebærer - ligesom i  

 stk. 2 og 3 - at også Norge og Island er omfattet af bestemmelsen.
Da  

 forfølgelse efter artikel 41 kun kan ske over landgrænser, er det dog kun  

 artikel 40, der kan være relevant i forhold til disse lande.
Adgangen til at medbringe tjenestevåben under fortsat observation gælder  

 efter konventionens artikel 40, stk. 3, litra d, ikke, hvis det pågældende  

 medlemsland udtrykkeligt modsætter sig det.
Danmark vil i forbindelse med  

 ratifikationen af tiltrædelsesaftalen afgive en erklæring efter denne  

 bestemmelse over for de øvrige medlemslande m.v., jf. nærmere pkt. 3.2.1 i  

 lovforslagets almindelige bemærkninger.
Retten til efter den foreslåede  

 bestemmelse at medbringe tjenestevåben skal forstås i overensstemmelse med  

 denne erklæring.
 Udtrykket »polititjenestemænd« skal forstås i overensstemmelse  

 med bl.a. konventionens artikel 40, stk. 4, og 41, stk. 7. Det indebærer  

 f.eks. for Tysklands vedkommende, at også visse toldembedsmænd er omfattet.  

 Det samme gælder for de foreslåede bestemmelser i stk. 2 og 3.
 Tjenestevåben vil som nævnt alene kunne anvendes i tilfælde af nødværge.  

 Bl.a. som følge af, at andre medlemslandes polititjenestemænd ikke efter  

 konventionen vil kunne standse borgere eller i øvrigt udøve fysisk magt i  

 Danmark, må det antages, at sådanne nødværgesituationer kun yderst sjældent  

 vil kunne opstå.
Til stk. 2 Efter konventionens artikel 42 skal polititjenestemænd, der efter  

 bestemmelserne i artikel 40 og 41 udfører opgaver på et andet medlemslands  

 territorium, sidestilles med dette medlemslands egne polititjenestemænd, for  

 så vidt angår eventuelle lovovertrædelser, der begås af eller imod dem.
 Det er almindeligt antaget, at bestemmelserne i straffelovens kapitel 14  

 og 16 om henholdsvis forbrydelser mod den offentlige myndighed og  

 forbrydelser i offentlig tjeneste eller hverv ikke omfatter udenlandske  

 myndigheder, medmindre andet udtrykkeligt er fastsat.
 På den baggrund foreslås det, at de nævnte bestemmelser i straffeloven  

 også gælder, når forholdet er begået mod eller af polititjenestemænd fra et  

 andet Schengen-medlemsland m.v. under udførelse af opgaver efter  

 konventionens artikel 40 og 41. Det indebærer f.eks., at vold eller trussel  

 om vold mod en fremmed polititjenestemand, der udfører observationsvirksomhed  

 m.v. efter konventionens artikel 40 og 41, vil kunne straffes efter  

 straffelovens § 119, stk. 1. På samme måde vil en fremmed polititjenestemand,  

 der uberettiget videregiver fortrolige oplysninger om, hvad han har erfaret  

 under udførelse af opgaver efter de nævnte bestemmelser i konventionen, kunne  

 straffes for overtrædelse af straffelovens § 152 ff.
Den foreslåede bestemmelse omfatter efter sin ordlyd alle bestemmelserne i  

 straffelovens kapitel 14 og 16. Det er dog selvsagt en forudsætning, at den  

 enkelte bestemmelse efter sit eget indhold kan finde anvendelse.
F.eks. vil  

 straffelovens § 148 om den, som har domsmyndighed eller anden anden offentlig  

 myndighed til at træffe afgørelse i retsforhold, ikke kunne anvendes på andre  

 medlemslandes polititjenestemænd.
Det skyldes, at Schengen-konventionen ikke  

 hjemler de nævnte polititjenestemænd sådanne beføjelser her i landet.
Til stk. 3 Efter konventionens artikel 43, stk. 1, er et medlemsland, hvis  

 polititjenestemænd udfører opgaver efter artikel 40 og 41 på et andet  

 medlemslands territorium, erstatningsansvarligt efter den lovgivning m.v.,  

 der gælder i det sidstnævnte medlemsland.
Efter artikel 43, stk. 2, er det  

 myndighederne i det medlemsland, hvor skaden sker, som umiddelbart udbetaler  

 erstatningen over for skadelidte.
Dette medlemsland kan herefter efter  

 bestemmelsens stk. 3 gøre regreskrav gældende over for det andet medlemsland.
Da der er tale om en rettighed for borgerne over for den danske stat,  

 finder Justitsministeriet det rigtigst, at der optages en udtrykkelig  

 bestemmelse herom i loven.
Af de grunde, der er anført ovenfor i  

 bemærkningerne til stk. 1, må det dog antages, at bestemmelsen vil få meget  

 begrænset praktisk betydning.
Efter den foreslåede bestemmelse udbetales erstatning af  

 justitsministeren.
I overensstemmelse med almindelig praksis på området, jf.  

 Justitsministeriets cirkulæreskrivelse af 20. juni 1988, vil anmodninger om  

 erstatning normalt blive behandlet af den pågældende politimester eller af  

 rigspolitichefen med mulighed for at få spørgsmålet indbragt for  

 Justitsministeriet.
 Til § 4 Det foreslås, at bestemmelsen i lovens § 1, hvorefter  

 regeringen bemyndiges til at ratificere tiltrædelsesaftalen m.v. på Danmarks  

 vegne, træder i kraft dagen efter bekendtgørelsen i Lovtidende.
 Som nærmere omtalt under pkt. 4.1 i lovforslagets almindelige bemærkninger  

 må det antages, at Danmark tidligst vil kunne indtræde i det praktiske  

 Schengen-samarbejde i løbet af 1999. Det foreslås derfor, at  

 justitsministeren fastsætter ikrafttrædelsestidspunktet for lovens øvrige  

 bestemmelser.
 Disse bestemmelser vil blive sat i kraft samtidig med, at Danmark  

 indtræder i det praktiske Schengen-samarbejde.
Til § 5 I artikel 5, stk. 1, i den danske tiltrædelsesaftale er  

 det bestemt, at Grønland og Færøerne ikke er omfattet af  

 Schengen-samarbejdet.
Efter bestemmelsens stk. 2 udføres der dog ikke  

 grænsekontrol af personer, som rejser mellem Grønland og Færøerne på den ene  

 side og Schengen-medlemslandene samt Norge og Island på den anden side.
Der  

 henvises til pkt. 4.1 ovenfor i lovforslagets almindelige bemærkninger.
På den baggrund fastsættes det, at loven ikke gælder for Grønland og  

 Færøerne.
Om grænsekontrolspørgsmålet henvises til det samtidigt fremsatte  

 forslag til ændring af udlændingeloven.
 Af fælleserklæringen om tiltrædelsesaftalens ikrafttræden (omtalt ovenfor  

 under pkt. 4.1 i lovforslagets almindelige bemærkninger) fremgår det  

 imidlertid, at der kan blive tale om at lade Schen gens informationssystem  

 (SIS) finde anvendelse også på Færøerne og i Grønland.
På den baggrund foreslås det, at bestemmelsen i lovforslagets § 2  

 vedrørende SIS ved kongelig anordning kan sættes i kraft også for Grønland og  

 Færøerne.
Lovforslaget er som følge heraf samtidig med fremsættelsen for  

 Folketinget sendt til høring hos de grønlandske og færøske  

 hjemmestyremyndigheder.
Skriftlig fremsættelse Justitsministeren (Frank Jensen):
 Herved tillader jeg mig for det høje Ting at fremsætte:
 Forslag til lov om Danmarks tiltrædelse af Schengenkonventionen.
(Lovforslag nr.
L 221).
 Lovforslagets formål er at skabe grundlag for Danmarks tiltrædelse af det  

 mellemstatslige Schengen-samarbejde.
 Samarbejdet har to overordnede formål.
Det ene formål er at etablere fri personbevægelighed over de indre  

 grænser.
Reglerne om det indre marked, der blev vedtaget i 1986 af  

 medlemmerne af De Europæiske Fællesskaber (nu Den Europæiske Union), har  

 bl.a. samme formål.
Det har imidlertid efterfølgende vist sig, at der ikke  

 blandt alle EU-lande har kunnet opnås enighed om den nærmere gennemførelse  

 heraf.
Der er heller ikke udsigt til, at en sådan enighed umiddelbart vil  

 kunne opnås.
 Schengen-samarbejdet er derfor et alternativ i bestræbelserne på at  

 gennemføre den frie personbevægelighed i Europa.
Schengen-samarbejdets andet overordnede formål er en styrkelse af  

 indsatsen mod international kriminalitet og illegal indvandring.
Denne  

 indsats skal bl.a. udgøre en modvægt til den frie personbevægelighed, således  

 at bortfaldet af personkontrol ved de indre grænser ikke kan misbruges af  

 personer, som f.eks. måtte være eftersøgt eller udvist i anledning af begået  

 kriminalitet.
Det udvidede samarbejde om bekæmpelse af grænseoverskridende kriminalitet  

 skal også ses i lyset af de senere års generelle udvikling i det  

 internationale samfund, bl.a. i de central- og østeuropæiske lande.
Med denne  

 udvikling er verden, og ikke mindst Europa, blevet mindre.
Det gælder også  

 for de kriminelle.
Der er derfor behov for et tæt internationalt samarbejde  

 om bl.a. udveksling af oplysninger og erfaringer til brug for de enkelte  

 landes bekæmpelse af kriminaliteten.
 Schengen-konventionen er inddelt i en række afsnit.
 Konventionens afsnit I og II indeholder navnlig en række bestemmelser  

 omophævelse af grænsekontrollen m.v.
Afsnit III indeholder regler om politi og sikkerhed.
Der er bestemmelser  

 om politisamarbejde, gensidig retshjælp i straffesager, straffedommes  

 internationale retskraft, udlevering af lovovertrædere, overførelse af  

 fuldbyrdelseskompetence i straffesager, bekæmpelse af narkotikakriminalitet,  

 samt om skydevåben og ammunition.
Afsnit IV indeholder bestemmelser om Schengen-informationssystemet (SIS).  

 SIS er et fælles edb-baseret informationssystem, som skal sikre en hurtig og  

 sikker udveksling af oplysninger mellem medlemslandene.
Formålet med SIS er  

 bl.a. at bevare den offentlige orden og sikkerhed, herunder også statens  

 sikkerhed.
Afsnit V indeholder bestemmelser om transport og varebevægelser over de  

 indre grænser.
Disse bestemmelser er nu uden betydning, efter at der inden  

 for EU er fastsat regler om etablering af fri varebevægelighed i det indre  

 marked.
Afsnit VI indeholder bestemmelser om beskyttelse af personoplysninger, som  

 videregives efter konventionen.
Bestemmelserne stiller bl.a. krav til  

 medlemslandenes registerlovgivning.
De beskytter også på anden måde  

 oplysninger, som udveksles mellem medlemslandene, f.eks. ved begrænsninger i,  

 til hvilke myndigheder medlemslandene må videregive oplysninger, der er  

 modtaget fra et andet medlemsland.
Afsnit VII indeholder bestemmelser om Schengen-Eksekutivkomiteen, og  

 afsnit VIII indeholder konventionens afsluttende bestemmelser.
Sidstnævnte  

 afsnit indeholder bl.a. bestemmelser om konventionens forholdtil  

 fællesskabsretten m.v.
Med henblik på opfyldelse af bestemmelserne om grænsekontrol m.v. i  

 konventionens afsnit I og II har indenrigsministeren samtidig fremsat forslag  

 til lov om ændring af udlændingeloven.
I øvrigt kan Danmark inden for  

 rammerne af den gældende lovgivning opfylde langt hovedparten af de pligter,  

 som en tiltrædelse af Schengen-konventionen vil indebære.
Den danske tiltrædelsesaftale er først undertegnet den 19. december 1996.  

 Det har derfor ikke været muligt at fremsætte lovforslaget tidligere.
På den  

 anden side findes det - med henblik på snarest muligt at kunne påbegynde de  

 nærmere forberedelser m.v. til Danmarks deltagelse i Schengen-samarbejdet -  

 rigtigst, at lovforslaget ikke udskydes til næste folketingssamling.
 Idet jeg henviser til lovforslaget og de ledsagende bemærkninger, skal jeg  

 herved anbefale forslaget til det høje Tings velvillige behandling.
Bilag 1 KONVENTION OM GENNEMFØRELSE AF SCHENGEN-AFTALEN AF 14. JUNI 1985 MELLEM REGERINGERNE FOR STATERNE I DEN ØKONOMISKE UNION BENELUX, FORBUNDSREPUBLIKKEN TYSKLAND OG DEN FRANSKE REPUBLIK OM GRADVIS OPHÆVELSE AF KONTROLLEN VED DE FÆLLES GRÆNSER Kongeriget Belgien, Forbundsrepublikken Tyskland, Den Franske Republik,  

 Storhertugdømmet Luxembourg og Kongeriget Nederlandene, i det følgende  

 benævnt de kontraherende parter, som henviser til Schengen-aftalen af 14. juni 1985 om gradvis ophævelse af  

 kontrollen ved de fælles grænser, som har vedtaget at virkeliggøre målet i denne aftale om at afskaffe  

 kontrollen med persontrafik ved de fælles grænser og at lette transport og  

 varebevægelser, som tager i betragtning, at traktaten om oprettelse af De Europæiske  

 Fællesskaber, som suppleret ved den europæiske fælles akt, fastsætter, at det  

 indre marked indebærer et område uden indre grænser, som tager i betragtning, at det mål, som de kontraherende parter  

 forfølger, er sammenfaldende med ovennævnte målsætning, for så vidt andet  

 ikke fastsættes i foranstaltninger, der træffes i medfør af traktatens  

 bestemmelser, som tager i betragtning, at det for at virkeliggøre dette mål er  

 nødvendigt at træffe en række egnede foranstaltninger og etablere et snævert  

 samarbejde mellem de kontraherende parter, er blevet enige om følgende:
AFSNIT I Definitioner Artikel 1 I denne konvention forstås ved:
Indre grænser: de kontraherende parters fælles landgrænser samt deres  

 lufthavne for så vidt angår interne flyvninger og søhavne for så vidt angår  

 færgeruter, der udelukkende går til eller fra havne på de kontraherende  

 parters område uden at anløbe havne uden for dette område Ydre grænser: de kontraherende parters land- og søgrænser samt luft- og  

 søhavne, for så vidt de ikke er indre grænser Intern flyvning: en flyvning, der udelukkende er påbegyndt i eller går til  

 de kontraherende parters område uden mellemlanding på et tredjelands område Tredjeland: en stat, som ikke er kontraherende part Udlænding: en person, der ikke er statsborger i en af De Europæiske  

 Fællesskabers medlemsstater Udlænding, der er indberettet som uønsket: en udlænding, der efter artikel  

 96 er indberettet til Schengen-informationssystemet som uønsket Grænseovergangssted: et af de kompetente myndigheder godkendt  

 overgangssted for passage af de ydre grænser Grænsekontrol: en kontrol ved grænserne, der uagtet andre kontrolgrunde  

 udelukkende foretages på grund af den planlagte grænsepassage Transportvirksomhed: en fysisk eller juridisk person, der i  

 erhvervsmæssigt øjemed udfører personbefordring ad luft-, sø- eller landvejen Opholdstilladelse: en tilladelse af enhver art, der er udstedt af en  

 kontraherende part, og som giver ret til ophold på denne parts område.  

 Midlertidig tilladelse til ophold på en kontraherende parts område med  

 henblik på behandling af en asylansøgning eller en ansøgning om  

 opholdstilladelse er ikke omfattet Asylansøgning: en anmodning afgivet skriftligt, mundtligt eller på anden  

 vis af en udlænding ved en kontraherende parts ydre grænse eller på denne  

 parts område med henblik på at blive anerkendt som flygtning efter  

 Geneve-konventionen af 28. juli 1951 om flygtninges retsstilling, som ændret  

 ved New York-protokollen af 31. januar 1967, samt at få opholdstilladelse som  

 flygtning Asylansøger: en udlænding, der i medfør af denne konvention har indgivet  

 en asylansøgning, hvorom der endnu ikke er truffet endelig afgørelse Behandling af en asylansøgning: alle undersøgelses- og  

 beslutningsprocedurer i forbindelse med en asylansøgning samt alle  

 foranstaltninger truffet i tilknytning til de endelige afgørelser, med  

 undtagelse af fastsættelsen af, hvilken kontraherende part der er ansvarlig  

 for behandlingen af asylansøgningen i medfør af denne konvention AFSNIT II Ophævelse af kontrollen ved de indre grænser og persontrafik Kapitel 1 Passage af de indre grænser Artikel 2 1. De indre grænser kan alle steder passeres uden personkontrol.
2. Når den offentlige orden eller den nationale sikkerhed kræver det, kan  

 en kontraherende part dog efter samråd med de øvrige kontraherende parter  

 træffe beslutning om, at der i et begrænset tidsrum iværksættes en national  

 grænsekontrol, der er tilpasset forholdene, ved de indre grænser.
Hvis det af  

 hensyn til den offentlige orden eller den nationale sikkerhed er påkrævet at  

 handle omgående, træffer den pågældende kontraherende part de nødvendige  

 foranstaltninger og underretter snarest muligt de øvrige kontraherende parter  

 herom.
 3. Ophævelsen af personkontrollen ved de indre grænser berører hverken  

 anvendelsen af artikel 22 eller de kompetente myndigheders udøvelse af deres  

 politimæssige beføjelser efter national lovgivning på hele den kontraherende  

 parts område, eller den lovbestemte pligt til at være i besiddelse af,  

 medføre og forevise tilladelser og dokumenter.
 4. Varekontrol gennemføres i overensstemmelse med de relevante  

 bestemmelser i denne konvention.
Kapitel 2 Passage af de ydre grænser Artikel 3 1. Passage af de ydre grænser kan principielt kun ske ved  

 grænseovergangsstederne og inden for åbningstiden.
Nærmere bestemmelser herom  

 såvel som undtagelser og regler for mindre grænsetrafik samt regler for  

 særlige former for skibstrafik som f.eks. lystsejlads og kystfiskeri vedtages  

 af Eksekutivkomiteen.
 2. De kontraherende parter forpligter sig til at indføre sanktioner mod  

 uautoriseret passage af de ydre grænser uden for grænseovergangsstederne og  

 uden for åbningstiden.
Artikel 4 1. Fra 1993 sikrer de kontraherende parter, at passagerer, der ankommer med fly fra et tredjeland, underkastes personkontrol og kontrol af håndbagage ved indrejsen i den lufthavn, hvortil flyet ankommer fra det pågældende tredjeland, inden de påbegynder en intern flyvning.
Passagerer fra interne flyvninger underkastes personkontrol og kontrol af håndbagagen ved udrejsen i den lufthavn, hvorfra flyet afgår til et tredjeland, inden de flyver videre til det pågældende tredjeland.
 2. De kontraherende parter træffer de nødvendige foranstaltninger til, at  

 kontrollen gennemføres i overensstemmelse med stk. 1.
 3. Bestemmelserne i stk. 1 og 2 berører ikke kontrollen med indskrevet  

 bagage; denne kontrol foretages enten i den endelige ankomstlufthavn eller i  

 den oprindelige afgangslufthavn.
 4. Uanset definitionen på indre grænser betragtes lufthavne indtil det  

 tidspunkt, der er fastsat i stk. 1, som ydre grænser for så vidt angår  

 interne flyvninger.
Artikel 5 1. En udlænding kan få tilladelse til at indrejse i og opholde sig på de kontraherende parters område i indtil tre måneder, hvis den pågældende opfylder følgende betingelser:
a) den pågældende skal være i besiddelse af et eller flere gyldige  

 grænsepassagedokumenter, der fastlægges af Eksekutivkomiteen b) den pågældende skal være i besiddelse af gyldigt visum, hvis dette  

 kræves c) den pågældende skal om nødvendigt forelægge dokumentation for opholdets  

 formål og nærmere omstændigheder og have de nødvendige midler til sit  

 underhold både med hensyn til hele det påtænkte ophold og til hjemrejsen til  

 hjemlandet eller til gennemrejsen til et tredjeland, hvor den pågældende er  

 sikret indrejse, eller være i stand til på lovlig vis at erhverve sig disse  

 midler.
d) den pågældende må ikke være indberettet som uønsket e) den pågældende må ikke udgøre en trussel for en af de kontraherende  

 parters offentlige orden, nationale sikkerhed eller internationale  

 forbindelser 2. En udlænding, der ikke opfylder alle betingelserne, skal nægtes  

 indrejse i de kontraherende parters område, medmindre en kontraherende part  

 finder det nødvendigt at fravige dette princip af humanitære hensyn, af  

 hensyn til nationale interesser eller på grund af internationale  

 forpligtelser.
I så fald begrænses indrejsetilladelsen til den pågældende  

 kontraherende parts område, og denne skal underrette de øvrige kontraherende  

 parter herom.
 Disse regler berører ikke anvendelsen af de særlige bestemmelser i  

 asylretten eller bestemmelserne i artikel 18.
 3. En udlænding, der er i besiddelse af en opholdstilladelse eller et  

 returvisum udstedt af en af de kontraherende parter eller om nødvendigt begge  

 dokumenter, skal have tilladelse til gennemrejse, medmindre den pågældende er  

 opført på den nationale liste over uønskede udlændinge af den kontraherende  

 part, ved hvis ydre grænser den pågældende ønsker at indrejse.
Artikel 6 1. Grænsetrafikken ved de ydre grænser kontrolleres af de kompetente myndigheder.
Kontrollen gennemføres for de kontraherende parters område efter ensartede principper inden for rammerne af den nationale kompetence og den nationale lovgivning og under hensyn til samtlige kontraherende parters interesser.
 2. De ensartede principper, jf. stk. 1, er følgende:
a) Personkontrollen omfatter ikke alene en kontrol af rejsedokumenter og  

 andre betingelser for indrejse, ophold, arbejde og udrejse, men også  

 eftersøgning og forebyggelse af trusler mod den nationale sikkerhed og den  

 offentlige orden i de kontraherende stater.
Kontrollen omfatter også  

 motorkøretøjer og genstande, som personer, der passerer grænsen, er i  

 besiddelse af.
Den gennemføres af den enkelte kontraherende part i  

 overensstemmelse med denne parts lovgivning, herunder lovgivningens  

 bestemmelser om undersøgelser.
 b) Alle rejsende skal mindst underkastes en kontrol, der gør det muligt at  

 fastslå deres identitet på grundlag af forelagt eller forevist  

 rejselegitimation.
 c) Udlændinge skal ved indrejsen underkastes en indgående kontrol efter  

 litra a).
d) Ved udrejsen foretages den kontrol, der i alle kontraherende parters  

 interesse er påkrævet ifølge udlændingelovgivningen og med henblik på  

 eftersøgning og forebyggelse af trusler mod de kontraherende parters  

 nationale sikkerhed og offentlige orden.
Alle udlændinge skal underkastes  

 denne kontrol.
e) Hvis en sådan kontrol ikke kan gennemføres som følge af særlige  

 omstændigheder, bør der foretages en prioritering.
I denne forbindelse er  

 indrejsekontrol principielt vigtigere end udrejsekontrol.
3. De kompetente myndigheder overvåger de ydre grænser med mobile enheder  

 på strækningerne mellem grænseovergangsstederne, ligesom de overvåger  

 grænseovergangsstederne uden for den normale åbningstid.
Denne overvågning  

 gennemføres for ikke at tilskynde nogen til at unddrage sig kontrol ved  

 grænseovergangsstederne.
Nærmere bestemmelser for denne overvågning kan om  

 nødvendigt fastsættes af Eksekutivkomiteen.
 4. De kontraherende parter forpligter sig til at indsætte tilstrækkeligt  

 og kvalificeret personale til at gennemføre denne kontrol og overvågning af  

 de ydre grænser.
 5. Kontrollen ved de ydre grænser skal have et ensartet omfang.
Artikel 7 De kontraherende parter yder hinanden gensidig bistand og sikrer et snævert og permanent samarbejde med henblik på en effektiv gennemførelse af kontrol og overvågning.
De udveksler navnlig alle relevante og væsentlige oplysninger, dog ikke oplysninger om navngivne enkeltpersoner, medmindre andet er fastsat i denne konvention, ligesom de i videst muligt omfang giver ensartede instrukser til de myndigheder, der udøver kontrol, og fremmer en ensartet uddannelse samt efter- og videreuddannelse af de personer, der udøver kontrol.
Dette samarbejde kan tage form af udveksling af forbindelsesofficerer.
Artikel 8 Eksekutivkomiteen træffer de nødvendige beslutninger om de praktiske gennemførelsesbestemmelser for kontrollen og overvågningen ved grænserne.
Kapitel 3 Visum Afdeling 1 Visum til kortvarige ophold Artikel 9 1. De kontraherende parter forpligter sig til at føre en fælles politik med hensyn til persontrafik og navnlig visumregler.
Med henblik herpå yder de hinanden gensidig bistand.
De kontraherende parter forpligter sig til efter fælles aftale at fortsætte harmoniseringen af deres visumpolitik.
2. Fælles visumregler, der på tidspunktet for undertegnelsen af denne  

 konvention eller på et senere tidspunkt efter fælles aftale gælder i alle  

 kontraherende stater for tredjelandsstatsborgere, kan kun ændres efter fælles  

 aftale mellem samtlige kontraherende parter.
En kontraherende part kan  

 undtagelsesvis fravige de fælles visumregler over for et tredjeland, når  

 tungtvejende hensyn til national politik kræver en hurtig afgørelse.
Den  

 pågældende part skal da forinden konsultere de øvrige kontraherende parter og  

 i sin afgørelse tage hensyn til deres interesser og konsekvenserne af  

 afgørelsen.
Artikel 10 1. Der indføres et ensartet visum gældende for alle kontraherende parters område.
Dette visum kan udstedes til et ophold af højst tre måneders varighed, jf. dog artikel 11 for så vidt angår gyldighedsperioden.
 2. Indtil et sådant visum indføres, anerkender de kontraherende parter de  

 respektive nationale visa, for så vidt de er udstedt på grundlag af de fælles  

 betingelser og kriterier, der gælder ifølge de relevante bestemmelser i dette  

 kapitel.
 3. Uanset stk. 1 og 2 forbeholder hver kontraherende part sig ret til at  

 begrænse et visums territoriale gyldighed efter fælles retningslinjer  

 fastlagt i overensstemmelse med de relevante bestemmelser i dette kapitel.
Artikel 11 1. Visummet efter artikel 10 kan udstedes som:
a) et visum, der er gyldigt for en eller flere indrejser, idet dog hverken  

 varigheden af et sammenhængende ophold eller den samlede varighed af flere på  

 hinanden følgende ophold må overstige tre måneder pr. halvår regnet fra den  

 første indrejsedato b) et transitvisum, der giver indehaveren ret til at rejse en, to eller  

 undtagelsesvis flere gange gennem de kontraherende parters område til et  

 tredjelands område, idet transittiden dog ikke må overstige fem dage.
 2. Bestemmelserne i stk. 1 er ikke til hinder for, at en kontraherende  

 part i løbet af det pågældende halvår om nødvendigt udsteder et nyt visum,  

 der kun har gyldighed på vedkommende lands område.
Artikel 12 1. Det ensartede visum efter artikel 10, stk. 1, udstedes af de kontraherende parters diplomatiske eller konsulære repræsentationer og eventuelt af de myndigheder, der er udpeget hertil, jf. artikel 17.
2. I princippet er det den kontraherende stat, der er rejsens egentlige  

 bestemmelsessted, der er kompetent til at udstede dette visum.
Hvis det ikke  

 er muligt at fastlægge dette bestemmelsessted, er det i princippet de  

 diplomatiske eller konsulære repræsentationer for den kontraherende part, på  

 hvis område første indrejse finder sted, der udsteder visum.
 3. Eksekutivkomiteen fastsætter gennemførelsesbestemmelserne herfor,  

 herunder især kriterierne for fastlæggelse af rejsens egentlige  

 bestemmelsessted.
Artikel 13 1. Rejsedokumenter, hvis gyldighedsperiode er udløbet, må ikke påtegnes visum.
 2. Rejsedokumentet skal have længere gyldighedsperiode end visummet,  

 således at der tages hensyn til, hvor længe visummet kan anvendes.  

 Udlændingen skal have tid til at rejse tilbage til sit hjemland eller  

 indrejse i et tredjeland.
Artikel 14 1. Rejsedokumenter, der ikke anerkendes som gyldige af nogen af de kontraherende parter, må ikke påtegnes visum.
Hvis rejsedokumentet kun anerkendes som gyldigt af en eller flere af de kontraherende parter, begrænses visummet til denne eller disse kontraherende stater.
 2. Hvis rejsedokumentet ikke anerkendes som gyldigt af en eller flere af  

 de kontraherende parter, kan visummet udstedes i form af en  

 indrejsetilladelse.
Artikel 15 Visa efter artikel 10 må i princippet kun udstedes, hvis den pågældende udlænding opfylder indrejsebetingelserne i artikel 5, stk.
 1, litra a), c), d) og e).
Artikel 16 Finder en kontraherende part det af en af de grunde, der er nævnt i artikel 5, stk. 2, nødvendigt at fravige princippet efter artikel 15 og udstede visum til en udlænding, der ikke opfylder alle indrejsebetingelserne i artikel 5, stk. 1, begrænses gyldigheden af dette visum til vedkommende kontraherende parts område, og denne skal underrette de øvrige kontraherende parter herom.
Artikel 17 1. Eksekutivkomiteen vedtager fælles regler for behandling af visumansøgninger, påser, at de anvendes korrekt og tilpasser dem til nye situationer og forhold.
 2. Eksekutivkomiteen fastlægger desuden, i hvilke tilfælde visum kun må  

 udstedes efter høring af de centrale myndigheder i den kontraherende stat,  

 der har behandlet visumansøgningen, samt eventuelt de øvrige kontraherende  

 parters centrale myndigheder.
 3. Eksekutivkomiteen træffer endvidere de nødvendige afgørelser om:
a) hvilke rejsedokumenter der kan forsynes med visum b) hvilke instanser der har kompetence til at udstede visa c) på hvilke betingelser visum kan udstedes ved grænsen d) hvilken form, hvilket indhold og hvilken gyldighedsperiode disse visa  

 skal have, og hvilket udstedelsesgebyr der skal opkræves e) på hvilke betingelser visa efter litra c) og d) kan forlænges eller  

 nægtes under hensyn til samtlige kontraherende parters interesser f) på hvilke nærmere betingelser visa kan begrænses territorialt g) efter hvilke retningslinjer den fælles liste over uønskede udlændinge,  

 der skal nægtes indrejse, skal opstilles, jf. dog artikel 96.
Afdeling 2 Visum til længerevarende ophold Artikel 18 Visa til ophold af mere end tre måneders varighed er nationale visa, som den enkelte kontraherende part udsteder ifølge sin egen lovgivning.
Et sådant visum giver indehaveren ret til at rejse gennem de øvrige kontraherende parters område til den visumudstedende kontraherende parts område, medmindre den pågældende ikke opfylder indrejsebetingelserne i artikel 5, stk. 1, litra a), d) og e), eller er opført på den nationale liste over uønskede personer i den kontraherende stat, hvis område den pågældende ønsker at rejse gennem.
Kapitel 4 Betingelser for udlændinges indrejse og ophold Artikel 19 1. En udlænding, der er indehaver af et ensartet visum, og som er indrejst lovligt i en af de kontraherende parters område, kan frit færdes på alle kontraherende parters område inden for dette visums gyldighedsperiode, for så vidt den pågældende opfylder indrejsebetingelserne i artikel 5, stk. 1, litra a), c), d) og e).
 2. Indtil det ensartede visum indføres, kan en udlænding, der er indehaver  

 af et visum udstedt af en af de kontraherende parter, og som er indrejst  

 lovligt i en af disse parters område, frit færdes på alle kontraherende  

 parters område inden for dette visums gyldighedsperiode, dog højst i tre  

 måneder regnet fra datoen for første indrejse, for så vidt den pågældende  

 opfylder indrejsebetingelserne i artikel 5, stk. 1, litra a), c), d) og e).
 3. Stk. 1 og 2 finder ikke anvendelse på visa, hvis gyldighed er begrænset  

 territorialt efter bestemmelserne i dette afsnits kapitel 3.
 4. Bestemmelserne i denne artikel finder anvendelse med forbehold af  

 bestemmelserne i artikel 22.
Artikel 20 1. En udlænding, der ikke er visumpligtig, kan frit færdes på de kontraherende parters område i højst tre måneder i løbet af en seksmåneders periode regnet fra datoen for første indrejse, for så vidt den pågældende opfylder indrejsebetingelserne i artikel 5, stk.
 1, litra a), c), d) og e).
 2. Stk. 1 er ikke til hinder for, at den enkelte kontraherende part under  

 ekstraordinære omstændigheder eller i medfør af en bilateral aftale, der er  

 indgået inden denne konventions ikrafttræden, kan forlænge en udlændings ret  

 til at opholde sig på denne parts område ud over tre måneder.
 3. Bestemmelserne i denne artikel finder anvendelse med forbehold af  

 bestemmelserne i artikel 22.
Artikel 21 1. En udlænding, der er indehaver af en gyldig opholdstilladelse udstedt af en af de kontraherende parter samt et gyldigt rejsedokument, kan frit færdes på de øvrige kontraherende parters område i højst tre måneder, for så vidt de opfylder indrejsebetingelserne i artikel 5, stk. 1, litra a), c) og e), og ikke er opført på den pågældende kontraherende parts nationale liste over uønskede personer.
 2. Stk. 1 finder ligeledes anvendelse på en udlænding, der er indehaver af  

 en foreløbig opholdstilladelse udstedt af en af de kontraherende parter og et  

 rejsedokument udstedt af denne kontraherende part.
 3. De kontraherende parter meddeler Eksekutivkomiteen en liste over de  

 dokumenter, de udsteder som henholdsvis opholdstilladelse eller foreløbig  

 opholdstilladelse og som rejsedokument efter denne artikel.
 4. Bestemmelserne i denne artikel finder anvendelse med forbehold af  

 bestemmelserne i artikel 22.
Artikel 22 1. En udlænding, der er indrejst lovligt i en af de kontraherende parters område, har på hver enkelt kontraherende parts betingelser pligt til at melde sig til den kontraherende parts kompetente myndigheder, i hvis område den pågældende indrejser.
Hver enkelt kontraherende part kan vælge, om udlændinge skal melde sig ved indrejsen eller inde i landet senest tre arbejdsdage efter indrejsen i den pågældende kontraherende parts område.
 2. En udlænding, der har bopæl på en af de kontraherende parters område,  

 og som rejser til en anden kontraherende parts område, har meldepligt efter  

 stk. 1.
 3. Undtagelser fra stk. 1 og 2 vedtages af hver enkelt kontraherende part  

 og meddeles til Eksekutivkomiteen.
Artikel 23 1. En udlænding, som ikke eller ikke længere opfylder de betingelser for tilladelse til kortvarigt ophold, der gælder på en af de kontraherende parters område, skal i princippet straks forlade de kontraherende parters område.
 2. En udlænding, der er i besiddelse af en gyldig opholdstilladelse eller  

 en gyldig foreløbig opholdstilladelse udstedt af en anden kontraherende part,  

 skal straks begive sig til denne kontraherende parts område.
3. Hvis den pågældende udlænding ikke udrejser frivilligt, eller hvis det  

 må formodes, at udrejse ikke vil finde sted, eller det af hensyn til den  

 nationale sikkerhed eller den offentlige orden er påkrævet, at udlændingen  

 udrejser straks, udsendes udlændingen fra den kontraherende parts område,  

 hvor den pågældende er pågrebet, på betingelserne i vedkommende stats  

 lovgivning.
Hvis den pågældende ikke kan udsendes efter denne lovgivning, kan  

 den berørte kontraherende part give den pågældende tilladelse til at opholde  

 sig på denne parts område.
 4. Den pågældende udlænding kan udsendes enten til sit hjemland eller til  

 enhver anden stat, hvor den pågældende kan indrejse, navnlig i medfør af de  

 relevante bestemmelser i tilbagetagelsesaftaler, som de kontraherende parter  

 har indgået.
 5. Stk. 4 berører ikke de nationale asylretlige bestemmelser,  

 Geneve-konventionen af 28. juli 1951 om flygtninges retsstilling, som ændret  

 ved New York-protokollen af 31. januar 1967, eller bestemmelserne i denne  

 artikels stk. 2 eller denne konventions artikel 33, stk. 1.
Artikel 24 Med forbehold af de nærmere kriterier og praktiske vilkår, der fastsættes af Eksekutivkomiteen, udligner de kontraherende parter indbyrdes uligevægten i de udgifter, som udsendelsespligten efter artikel 23 måtte medføre, når udsendelsen ikke kan ske for den pågældende udlændings regning.
Kapitel 5 Opholdstilladelser og indberetninger med henblik på nægtelse af adgang Artikel 25 1. Når en kontraherende part påtænker at udstede opholdstilladelse til en udlænding, der er indberettet som uønsket, konsulterer den først den indberettende kontraherende part, og tager hensyn til denne parts interesser; der vil kun kunne udstedes opholdstilladelse af tungtvejende grunde, navnlig af humanitær karakter eller som følge af internationale forpligtelser.
 Hvis opholdstilladelsen udstedes, sletter den indberettende kontraherende  

 part indberetningen af den pågældende, men kan dog opføre vedkommende på sin  

 nationale liste over uønskede personer.
 2. Hvis det viser sig, at en udlænding, som er indehaver af en gyldig  

 opholdstilladelse udstedt af en af de kontraherende parter, er indberettet  

 som uønsket, konsulterer den indberettende kontraherende part og den part,  

 der har udstedt opholdstilladelsen, hinanden for at fastslå, om der er  

 tilstrækkeligt grundlag for at inddrage opholdstilladelsen.
 Hvis opholdstilladelsen inddrages, sletter den indberettende kontraherende  

 part indberetningen, men kan dog opføre den pågældende på sin nationale liste  

 over uønskede personer.
Kapitel 6 Ledsageforanstaltninger Artikel 26 1. Med forbehold af de forpligtelser, der følger af Geneve-konventionen af 28. juli 1951 om flygtninges retsstilling, som ændret ved New York-protokollen af 31. januar 1967, forpligter de kontraherende parter sig til at optage følgende regler i deres nationale lovgivning:
a) Hvis en udlænding nægtes indrejse til en af de kontraherende parters  

 område, har den transportvirksomhed, der har befordret den pågældende til den  

 ydre grænse ad land-, sø- eller luftvejen pligt til straks at tage sig af den  

 pågældende.
På grænsekontrolmyndighedernes anmodning skal virksomheden bringe  

 den pågældende tilbage til det tredjeland, hvorfra befordringen er sket, til  

 det tredjeland, der udstedte det anvendte rejsedokument, eller til ethvert  

 andet tredjeland, hvor den pågældende er sikret indrejse.
 b) Transportvirksomheden har pligt til at træffe alle nødvendige  

 forholdsregler for at sikre sig, at udlændinge, der befordres ad luft- eller  

 søvejen, er i besiddelse af de rejsedokumenter, der kræves for indrejse i de  

 kontraherende parters område.
 2. Med forbehold af de forpligtelser, der følger af Geneve-konventionen af  

 28. juli 1951 om flygtninges retsstilling, som ændret ved New  

 York-protokollen af 31. januar 1967, forpligter de kontraherende parter sig  

 til under overholdelse af deres forfatning at indføre sanktioner over for  

 transportvirksomheden, der ad luft- eller søvejen befordrer udlændinge, som  

 ikke er i besiddelse af de krævede rejsedokumenter, fra et tredjeland til  

 deres område.
 3. Stk. 1, litra b), og stk. 2 finder anvendelse på transportvirksomheder,  

 der varetager international kollektiv bustransport, dog bortset fra  

 grænsetrafik.
 Artikel 27 1. De kontraherende parter forpligter sig til at indføre  

 passende sanktioner over for alle, der i berigelsesøjemed hjælper eller søger  

 at hjælpe en udlænding med at indrejse i eller opholde sig på en  

 kontraherende parts område i strid med denne parts lovgivning om udlændinges  

 indrejse og ophold.
 2. Hvis en kontraherende part får kendskab til handlinger efter stk. 1,  

 der er i strid med en anden kontraherende parts lovgivning, underretter den  

 denne part.
 3. En kontraherende part, der på grund af en overtrædelse af dens  

 lovgivning anmoder en anden kontraherende part om at retsforfølge handlinger  

 efter stk. 1, skal i en officiel anmeldelse eller erklæring fra de kompetente  

 myndigheder begrunde, hvilke retsforskrifter der er overtrådt.
Kapitel 7 Ansvar for behandling af asylansøgninger Artikel 28 De kontraherende parter bekræfter på ny deres forpligtelser efter Geneve-konventionen af 28. juli 1951 om flygtninges retsstilling, som ændret ved New York-protokollen af 31. januar 1967, uden nogen som helst geografisk begrænsning i disse teksters anvendelsesområde, og deres tilsagn om at samarbejde med tjenestegrenene under De Forenede Nationers højkommissær for flygtninge med henblik på anvendelsen af disse instrumenter.
Artikel 29 1. De kontraherende parter forpligter sig til at behandle enhver asylansøgning, der indgives af en udlænding på en af de kontraherende parters område.
 2. Denne forpligtelse medfører ikke, at en kontraherende part under alle  

 omstændigheder skal tillade asylansøgeren at indrejse i eller opholde sig på  

 denne parts område.
 En kontraherende part har fortsat ret til efter sin nationale lovgivning  

 og i overensstemmelse med internationale forpligtelser at afvise eller  

 udsende en asylansøger til et tredjeland.
3. Uanset hvilken kontraherende part en udlænding har indgivet sin  

 asylansøgning til, er kun en kontraherende part ansvarlig for behandlingen af  

 ansøgningen.
Den ansvarlige bestemmes efter kriterierne i artikel 30.
 4. Uanset bestemmelserne i stk. 3 har en kontraherende part fortsat ret  

 til ud fra særlige hensyn navnlig til national lovgivning at behandle en  

 asylansøgning, selv om ansvaret efter denne konvention påhviler en anden  

 kontraherende part.
Artikel 30 1. Følgende kriterier lægges til grund for fastlæggelsen af, hvilken kontraherende part der er ansvarlig for behandlingen af en asylansøgning:
a) Hvis en kontraherende part har udstedt visum af enhver art eller en  

 opholdstilladelse til en asylansøger, er denne part også ansvarlig for  

 behandlingen af ansøgningen.
Hvis visummet er udstedt efter tilladelse fra en  

 anden kontraherende part, er det den part, der har givet tilladelsen, der er  

 ansvarlig.
 b) Hvis flere kontraherende parter har udstedt et visum af enhver art  

 eller en opholdstilladelse til en asylansøger, er det den kontraherende part,  

 der har udstedt det visum eller den opholdstilladelse, som senest udløber,  

 der er ansvarlig.
c) Så længe en asylansøger ikke har forladt de kontraherende parters  

 område, består ansvaret efter litra a) og b) fortsat, selv om visummets eller  

 opholdstilladelsens gyldighedsperiode er udløbet.
Har en asylansøger forladt  

 de kontraherende parters område efter udstedelsen af visum eller  

 opholdstilladelse, lægges disse dokumenter til grund for fastlæggelsen af  

 ansvaret efter litra a) og b), medmindre de i mellemtiden er udløbet i medfør  

 af national lovgivning.
 d) Hvis en asylansøger ikke er visumpligtig i de kontraherende stater, er  

 det den kontraherende part, over hvis ydre grænse en asylansøger er indrejst  

 i de kontraherende parters område, der er ansvarlig.
 Så længe de kontraherende parters visumpolitik ikke er fuldstændig  

 harmoniseret, er det den kontraherende part, over hvis ydre grænse en  

 asylansøger, som kun er visumpligtig i visse kontraherende stater, er  

 indrejst i de kontraherende parters område uden visum, der er ansvarlig, jf.  

 dog bestemmelserne i litra a), b) og c).
 Hvis asylansøgningen er indgivet til en kontraherende part, der har  

 udstedt transitvisum til en asylansøger - uanset om den pågældende har  

 passeret paskontrollen - og hvis dette transitvisum er udstedt, efter at  

 transitlandet hos de konsulære eller diplomatiske repræsentationer for den  

 kontraherende stat, der er bestemmelseslandet, har sikret sig, at den  

 pågældende asylansøger opfylder indrejsebetingelserne i bestemmelseslandet,  

 er det den kontraherende part, der er bestemmelseslandet, der er ansvarlig.
 e) Hvis asylansøgeren er indrejst i de kontraherende parters område uden  

 at være i besiddelse af et eller flere af de dokumenter, der som fastlagt af  

 Eksekutivkomiteen kræves for at passere grænsen, er det den kontraherende  

 part, over hvis ydre grænse asylansøgeren er indrejst i de kontraherende  

 parters område, der er ansvarlig.
 f) Hvis en udlænding, hvis asylansøgning allerede er til behandling hos en  

 af de kontraherende parter, indgiver en ny ansøgning, er det den  

 kontraherende part, som har den første ansøgning under behandling, der er  

 ansvarlig.
 g) Hvis en udlænding, der tidligere har indgivet en asylansøgning, hvorom  

 en af de kontraherende parter har truffet endelig afgørelse, indgiver en ny  

 ansøgning, er det den kontraherende part, der behandlede den tidligere  

 ansøgning, der er ansvarlig, hvis ansøgeren ikke har forladt de kontraherende  

 parters område.
 2. Hvis en kontraherende part har påtaget sig at behandle en asylansøgning  

 efter artikel 29, stk. 4, fritages den kontraherende part, som er ansvarlig  

 efter denne artikels stk. 1, for sine forpligtelser.
 3. Hvis det ikke kan afgøres på grundlag af kriterierne i stk. 1 og 2,  

 hvilken kontraherende part der er ansvarlig for behandlingen af ansøgningen,  

 er det den part, som asylansøgningen er indgivet til, der er ansvarlig.
Artikel 31 1. De kontraherende parter bestræber sig på hurtigst muligt at fastlægge, hvilken af parterne der er ansvarlig for behandlingen af en asylansøgning.
 2. Hvis en asylansøgning indgives til en kontraherende part, som ikke er  

 ansvarlig efter artikel 30, af en udlænding, der opholder sig på vedkommende  

 parts område, kan denne anmode den kontraherende part, som er ansvarlig, om  

 at overtage asylansøgeren med henblik på behandling af den pågældendes  

 asylansøgning.
3. Den ansvarlige kontraherende part har pligt til at overtage  

 asylansøgeren, jf. stk. 2, hvis anmodningen herom er fremsat inden seks  

 måneder efter, at asylansøgningen er indgivet.
Fremsættes anmodningen ikke  

 inden for denne frist, er det den kontraherende part, som asylansøgningen er  

 indgivet til, der er ansvarlig for behandlingen af ansøgningen.
Artikel 32 Asylansøgningen behandles i overensstemmelse med den nationale lovgivning i den ansvarlige kontraherende stat.
Artikel 33 1. Når en asylansøger opholder sig ulovligt på en anden kontraherende parts område under asylproceduren, har den ansvarlige kontraherende part pligt til at tilbagetage den pågældende.
2. Stk. 1 finder ikke anvendelse, når den anden kontraherende part har  

 udstedt en opholdstilladelse til asylansøgeren, der er gyldig i et år eller  

 derover.
I så fald overgår ansvaret for behandlingen af ansøgningen til den  

 anden kontraherende part.
Artikel 34 1. Den ansvarlige kontraherende part har pligt til at tilbagetage en udlænding, der har fået endeligt afslag på sin asylansøgning, og som er indrejst i en anden kontraherende parts område uden at have tilladelse til at opholde sig der.
 2. Stk. 1 finder dog ikke anvendelse, når den ansvarlige kontraherende  

 part har udsendt udlændingen uden for de kontraherende parters område.
Artikel 35 1. En kontraherende part, der har anerkendt en udlænding som flygtning og givet den pågældende opholdstilladelse, skal, hvis de berørte parter samtykker heri, behandle en asylansøgning fra et familiemedlem.
 2. Som familiemedlem, jf. stk. 1, betragtes flygtningens ægtefælle eller  

 ugifte barn under atten år eller, hvis flygtningen selv er et ugift barn  

 under atten år, den pågældendes forældre.
Artikel 36 En kontraherende part, der er ansvarlig for behandlingen af en asylansøgning, kan af humanitære hensyn, herunder navnlig hensyn til familiemæssige eller kulturelle forhold, anmode en anden kontraherende part om at tage ansvaret, hvis asylansøgeren selv ønsker det.
Den anmodede kontraherende part afgør selv, om den kan imødekomme anmodningen.
Artikel 37 1. De kontraherende parters kompetente myndigheder underretter hurtigst muligt hinanden om:
a) nye regler eller foranstaltninger, der vedtages i forbindelse med  

 asylret eller behandling af asylansøgere, senest når de træder i kraft b) statistiske oplysninger om den månedlige tilgang af asylansøgere med  

 angivelse af de vigtigste seneste opholdslande og om afgørelserne på  

 asylansøgninger, når sådanne oplysninger foreligger c) tilgang af nye grupper asylansøgere eller væsentlig forøgelse af  

 bestemte grupper og de foreliggende oplysninger herom d) grundlæggende afgørelser inden for asylretten.
 2. De kontraherende parter sikrer desuden et snævert samarbejde med hensyn  

 til indsamling af oplysninger om forholdene i asylansøgernes seneste  

 opholdslande med det formål at nå frem til en fælles vurdering.
 3. Oplyser en kontraherende part, at de meddelte oplysninger behandles  

 fortroligt, skal de øvrige kontraherende parter respektere det.
Artikel 38 1. En kontraherende part meddeler enhver anden kontraherende part, der anmoder herom, de oplysninger, den er i besiddelse af om en asylansøger, og som er nødvendige for:
 - at fastlægge, hvilken kontraherende part der er ansvarlig for  

 behandlingen af en asylansøgning.
- at behandle asylansøgningen - at gennemføre forpligtelserne efter dette kapitel.
2. Disse oplysninger må kun vedrøre a) asylansøgerens og eventuelt dennes familiemedlemmers identitet  

 (efternavn, fornavn, (eventuelt tidligere navn), kaldenavn(e), fødselsdato og  

 fødested, nuværende og tidligere nationalitet) b) identitetspapirer og rejselegitimation (referencenummer,  

 gyldighedsperiode, udstedelsesdato, udstedende myndighed, udstedelsessted  

 osv.) c) øvrige oplysninger, der er nødvendige for at fastslå asylansøgerens  

 identitet d) opholdssteder og rejseruter e) opholdstilladelser eller visa udstedt af en kontraherende part f) sted for indgivelse af asylansøgningen g) dato for eventuel indgivelse af en tidligere asylansøgning, dato for  

 indgivelse af den aktuelle ansøgning, status over sagsbehandlingen og  

 indholdet af den trufne afgørelse.
3. En kontraherende part kan desuden anmode en anden kontraherende part om  

 at meddele de grunde, som asylansøgeren har fremført for sin ansøgning og i  

 givet fald grundene til denne parts afgørelse.
Den anmodede kontraherende  

 part tager stilling til, om den kan efterkomme den forelagte anmodning.
Under  

 alle omstændigheder er asylansøgerens samtykke en betingelse for udlevering  

 af oplysningerne.
 4. Denne udveksling af oplysninger sker på foranledning af en  

 kontraherende part og må kun formidles af de myndigheder, som hver enkelt  

 kontraherende part har udpeget og meddelt Eksekutivkomiteen.
5. Oplysningerne må kun anvendes til de i stk. 1 anførte formål.
De må kun  

 meddeles de retlige og andre myndigheder, der har til opgave - at fastlægge, hvilken kontraherende part der er ansvarlig for  

 behandlingen af en asylansøgning - at behandle asylansøgningen - at gennemføre forpligtelserne efter dette kapitel.
 6. Den kontraherende part, der videregiver oplysningerne, påser, at de er  

 korrekte og ajourførte.
Viser det sig, at den pågældende kontraherende part har meddelt ukorrekte  

 oplysninger eller oplysninger, som ikke burde have været videregivet,  

 underrettes de modtagende kontraherende parter straks herom.
Disse skal rette  

 eller tilintetgøre oplysningerne.
 7. En asylansøger har ret til efter anmodning at blive gjort bekendt med  

 de oplysninger, der er blevet udvekslet om den pågældende, så længe de står  

 til rådighed.
Konstaterer den pågældende, at disse oplysninger er ukorrekte, eller at de  

 ikke burde have været videregivet, har vedkommende ret til at kræve, at de  

 rettes eller tilintetgøres.
Denne ret udøves på betingelserne i stk. 6.
 8. Hver enkelt kontraherende part registrerer videregivelsen og  

 modtagelsen af de udvekslede oplysninger.
9. Fremsendte oplysninger bevares ikke længere, end det er nødvendigt af  

 hensyn til formålet med deres udveksling.
Den berørte kontraherende part  

 undersøger på et passende tidspunkt, om det er nødvendigt at bevare dem.
 10. Videregivne oplysninger skal i hvert fald nyde mindst den samme  

 beskyttelse, som den modtagende kontraherende part giver oplysninger af  

 lignende art.
11. Hvis oplysningerne ikke behandles elektronisk, men på anden måde, skal  

 hver enkelt kontraherende part træffe passende foranstaltninger for at sikre  

 overholdelsen af denne artikel ved effektiv kontrol.
Råder en kontraherende  

 part over en kontrolinstans som nævnt i stk. 12, kan den pålægge denne  

 instans at udføre kontrollen.
 12. Hvis en eller flere kontraherende parter ønsker at datamatisere nogle  

 eller alle de i stk. 2 og 3 nævnte oplysninger, må dette kun ske, hvis de  

 berørte kontraherende parter har vedtaget en lovgivning om sådan  

 databehandling til gennemførelse af principperne i Europarådets konvention af  

 28. januar 1981 om beskyttelse af det enkelte menneske i forbindelse med  

 elektronisk databehandling af personoplysninger, og hvis de har overdraget  

 til en passende national instans at føre uafhængig kontrol med behandlingen  

 og udnyttelsen af de oplysninger, der er videregivet i overensstemmelse med  

 denne konvention.
AFSNIT III Politi og sikkerhed Kapitel 1 Politisamarbejde Artikel 39 1. De kontraherende parter forpligter sig til at sikre, at deres politi under overholdelse af den nationale lovgivning og politiets kompetence yder hinanden bistand med henblik på forebyggelse og opklaring af strafbare handlinger, forudsat at det efter national lovgivning ikke er forbeholdt de retlige myndigheder at fremsætte eller efterkomme anmodningen, og at anmodningen kan efterkommes, uden at den anmodede kontraherende part skal iværksætte tvangsforanstaltninger.
Hvis de politimyndigheder, anmodningen er rettet til, ikke er kompetente til at efterkomme den, videregiver de den til de kompetente myndigheder.
 2. Skriftlige oplysninger, der videregives af den anmodede kontraherende  

 part i medfør af stk. 1, må kun anvendes af den begærende kontraherende part  

 som bevismidler i en straffesag med samtykke fra den anmodede kontraherende  

 parts kompetente retlige myndigheder.
 3. Anmodninger om bistand efter stk. 1 og svar herpå kan fremsendes via de  

 centrale instanser, som af de kontraherende parter har fået pålagt at  

 varetage det internationale politisamarbejde.
Hvis anmodningen ikke kan fremsendes i tide ad denne kanal, kan den  

 begærende kontraherende parts politimyndigheder sende den direkte til den  

 anmodede kontraherende parts kompetente myndigheder, som kan besvare den  

 direkte.
I så fald underretter den begærende politimyndighed hurtigst muligt  

 den centrale instans, der varetager det internationale politisamarbejde for  

 den anmodede kontraherende part, om den direkte anmodning.
 4. De kontraherende parters kompetente ministre kan indgå aftaler om  

 samarbejde i grænseområder.
5. Bestemmelserne i denne artikel er ikke til hinder for mere vidtgående  

 bilaterale aftaler, der er eller måtte blive indgået mellem kontraherende  

 parter med fælles landegrænse.
De kontraherende parter underretter hinanden  

 om sådanne aftaler.
Artikel 40 1. Hvis en kontraherende stats politi som led i efterforskningen af en kriminalsag i den pågældende stat holder en person, der mistænkes for at være impliceret i en strafbar handling, som kan medføre udlevering, under observation, kan det fortsætte denne observation på en anden kontraherende parts område, når denne har givet sin tilladelse hertil efter forinden at have modtaget en anmodning om gensidig retshjælp.
Der kan knyttes betingelser til denne tilladelse.
 Observationen af den pågældende skal efter anmodning overlades til  

 politiet i den kontraherende stat, på hvis område den finder sted.
 Anmodninger om gensidig retshjælp, jf. første afsnit, rettes til den  

 myndighed, som de kontraherende parter har udpeget, og som er kompetent til  

 at give eller fremsende en sådan tilladelse.
 2. Hvis det i særligt hastende tilfælde ikke er muligt forinden at anmode  

 den anden kontraherende part om tilladelse, kan polititjenestemænd, der  

 observerer en person, som mistænkes for at have begået en af de strafbare  

 handlinger, der er anført i stk. 7, fortsætte denne observation på den anden  

 side af grænsen på følgende betingelser:
 a) Den i stk. 5 nævnte myndighed i den kontraherende stat, på hvis område  

 observationen fortsættes, skal omgående, allerede mens observationen finder  

 sted, underrettes om, at grænsen vil blive passeret.
 b) Der skal straks indgives en anmodning om gensidig retshjælp, jf. stk.  

 1, med en begrundelse for, at grænsen blev passeret uden forudgående  

 tilladelse.
 Observationen indstilles i samme øjeblik, den kontraherende part, på hvis  

 område den finder sted, kræver det som følge af underretning efter litra a)  

 eller anmodning efter litra b), eller hvis tilladelse ikke foreligger fem  

 timer efter grænsepassagen.
 3. Observation efter stk. 1 og 2 må udelukkende finde sted på følgende  

 almindelige betingelser:
 a) De observerende polititjenestemænd skal overholde bestemmelserne i  

 denne artikel og lovgivningen i den kontraherende stat, på hvis område de  

 opererer; de skal efterkomme påbud fra de kompetente lokale myndigheder.
 b) Bortset fra de tilfælde, der er nævnt i stk. 2, skal  

 polititjenestemændene under observationen kunne forevise dokumentation for,  

 at tilladelsen er meddelt.
 c) De observerende polititjenestemænd skal til enhver tid kunne legitimere  

 sig som polititjenestemænd.
 d) De observerende polititjenestemænd kan medføre deres tjenestevåben  

 under observationen, medmindre den anmodede kontraherende part udtrykkelig  

 har modsat sig dette; tjenestevåben må kun benyttes i tilfælde af nødværge.
 e) Polititjenestemændene har ikke adgang til private boliger og steder,  

 der ikke er tilgængelige for offentligheden.
 f) De må hverken standse eller anholde den observerede person.
 g) For hver operation indgives der rapport til myndighederne i den  

 kontraherende stat, på hvis område observationen fandt sted; der kan kræves  

 personligt fremmøde af de pågældende polititjenestemænd.
 h) Myndighederne i de observerende polititjenestemænds hjemland skal efter  

 anmodning fra myndighederne i den kontraherende stat, på hvis område  

 observationen fandt sted, bistå dem ved den efterfølgende efterforskning,  

 herunder også ved retsforfølgning.
 4. Følgende polititjenestemænd er omfattet af stk. 1 og 2:
- for Kongeriget Belgien: polititjenestemænd ved la police judiciaire pres  

 les Parquets, la gendarmerie og la police communale, samt på betingelserne i  

 de relevante bilaterale aftaler, jf. stk. 6, toldembedsmænd for så vidt angår  

 beføjelser i forbindelse med ulovlig handel med narkotika og psykotrope  

 stoffer, våben og sprængstoffer samt ulovlig transport af giftigt og farligt  

 affald - for Forbundsrepublikken Tyskland: polititjenestemænd ved Polizeien des  

 Bundes und der Lander samt embedsmænd ved Zollfahndungsdienst  

 (toldefterforskningstjenesten) i deres egenskab af repræsentanter for  

 anklagemyndigheden for så vidt angår udelukkende ulovlig handel med narkotika  

 og psykotrope stoffer samt våben - for Den Franske Republik: polititjenestemænd ansat ved la police  

 judiciaire de la police nationale og la gendarmerie nationale samt på  

 betingelserne i de relevante bilaterale aftaler, jf. stk. 6, toldembedsmænd  

 for så vidt angår beføjelser i forbindelse med ulovlig handel med narkotika  

 og psykotrope stoffer, våben og sprængstoffer samt ulovlig transport af  

 giftigt og farligt affald - for Storhertugdømmet Luxembourg: polititjenestemænd ved la gendarmerie  

 og la police, samt på betingelserne i de relevante bilaterale aftaler, jf.  

 stk. 6, toldembedsmænd for så vidt angår beføjelser i forbindelse med ulovlig  

 handel med narkotika og psykotrope stoffer, våben og sprængstoffer, samt  

 ulovlig transport af giftigt og farligt affald - for Kongeriget Nederlandene: polititjenestemænd ved Rijkspolitie og  

 Gemeentepolitie, samt på betingelserne i de relevante bilaterale aftaler, jf.  

 stk. 6, embedsmænd ved told- og afgiftsmyndighedernes kompetente  

 efterforskningsafdelinger for så vidt angår beføjelser i forbindelse med  

 ulovlig handel med narkotika og psykotrope stoffer, våben og sprængstoffer  

 samt ulovlig transport af giftigt og farligt affald.
 5. Den i stk. 1 og 2 nævnte myndighed er:
- for Kongeriget Belgien: Commissariat general de la Police judiciaire - for Forbundsrepublikken Tyskland: Bundeskriminalamt - for Den Franske Republik: Direction centrale de la Police judiciaire - for Storhertugdømmet Luxembourg: Procureur general d'Etat - for Kongeriget Nederlandene: Landelijk Officier van Justitie med ansvar  

 for observation på en anden kontraherende parts område.
 6. De kontraherende parter kan bilateralt udvide anvendelsesområdet for  

 denne artikel og vedtage supplerende gennemførelsesbestemmelser hertil.
 7. Observation efter stk. 2 må kun finde sted, når der foreligger en af  

 nedennævnte strafbare handlinger:
- drab - manddrab - voldtægt - forsætlig brandstiftelse - falskmøntneri - tyveri og hæleri af særlig grov beskaffenhed - afpresning - bortførelse og gidseltagning - menneskehandel - ulovlig handel med narkotika og psykotrope stoffer - overtrædelser af våben- og sprængstoflovgivningen - sprængstofattentater - ulovlig transport af giftigt og farligt affald.
Artikel 41 1. Hvis en kontraherende stats politi i denne stat har optaget forfølgelse af en person, der er antruffet på fersk gerning i færd med at begå en strafbar handling, jf. stk. 4, eller at medvirke til en af disse handlinger, kan det fortsætte forfølgelsen ind på en anden kontraherende parts område uden forinden at have indhentet tilladelse hertil, når der ikke inden grænsepassagen var tid til at underrette den anden kontraherende parts kompetente myndigheder via et af de i artikel 44 nævnte kommunikationsmidler, eller når disse myndigheder ikke kunne nå frem i tide til at overtage forfølgelsen.
 Tilsvarende gælder, når den forfulgte er undveget fra varetægtsarrest  

 eller fængsel.
De forfølgende polititjenestemænd skal senest ved passagen af grænsen tage  

 kontakt med de kompetente myndigheder i den kontraherende stat, på hvis  

 område forfølgelsen fortsættes.
Forfølgelsen indstilles, så snart den  

 kontraherende part, på hvis område forfølgelsen finder sted, kræver det.
De  

 kompetente lokale myndigheder skal på anmodning af de forfølgende  

 polititjenestemænd pågribe den forfulgte og fastslå den pågældendes identitet  

 eller anholde vedkommende.
 2. Forfølgelsen foregår på en af følgende betingelser, som er fastlagt i  

 erklæringen efter stk. 9:
 a) De forfølgende polititjenstemænd har ikke ret til at standse den  

 forfulgte.
 b) Hvis forfølgelsen ikke er krævet indstillet, og de kompetente lokale  

 myndigheder ikke kan overtage forfølgelsen i tide, må de forfølgende  

 politimænd standse den forfulgte, indtil politiet i den kontraherende stat,  

 på hvis område forfølgelsen finder sted, og som straks skal underrettes, kan  

 fastslå den forfulgtes identitet eller anholde vedkommende.
 3. Forfølgelsen foregår i overensstemmelse med stk. 1 og 2 på en af  

 følgende betingelser, som er fastlagt i erklæringen efter stk. 9:
a) inden for et givet område eller et givet tidsrum efter grænsepassagen  

 som fastlagt i erklæringen efter stk. 9 b) uden geografisk eller tidsmæssig begrænsning.
 4. I en erklæring efter stk. 9 anfører de kontraherende parter, hvilke  

 strafbare handlinger der er omfattet af stk. 1 på en af følgende betingelser:
 a) Følgende strafbare handlinger:
- drab - manddrab - voldtægt - forsætlig brandstiftelse - falskmøntneri - tyveri og hæleri af særlig grov beskaffenhed - afpresning - bortførelse og gidseltagning - menneskehandel - ulovlig handel med narkotika og psykotrope stoffer - overtrædelser af våben- og sprængstoflovgivningen - sprængstofattentater - ulovlig transport af giftigt og farligt affald.
 - flugt fra ulykkesstedet, hvor ulykken har medført døden eller grov  

 legemsbeskadigelse.
 b) Strafbare handlinger, der kan medføre udlevering.
 5. Forfølgelsen må kun finde sted på følgende almindelige betingelser:
 a) De forfølgende polititjenestemænd skal overholde bestemmelserne i denne  

 artikel og lovgivningen i den kontraherende stat, på hvis område de opererer;  

 de skal efterkomme påbud fra kompetente lokale myndigheder.
 b) Forfølgelsen må udelukkende ske over landgrænser.
 c) De forfølgende polititjenestemænd har ikke adgang til private boliger  

 og steder, der ikke er tilgængelige for offentligheden.
 d) De forfølgende polititjenestemænd skal let kunne identificeres, enten  

 ved hjælp af uniform, armbind eller anordninger anbragt på deres  

 motorkøretøj; de må ikke uden førnævnte kendetegn være civilklædte og benytte  

 motorkøretøjer uden politikendetegn; de skal til enhver tid kunne legitimere  

 sig som polititjenestemænd.
 e) De forfølgende polititjenestemænd kan medføre deres tjenestevåben; det  

 må kun benyttes i tilfælde af nødværge.
 f) Med henblik på fremstilling for de kompetente lokale myndigheder må den  

 forfulgte efter pågribelse, jf. stk. 2, litra b), kun underkastes  

 sikkerhedsmæssig kropsvisitering, den pågældende må lægges i håndjern under  

 transport, og genstande i den forfulgtes besiddelse må beslaglægges.
 g) Efter hver operation som nævnt i stk. 1, 2 og 3 aflægger de forfølgende  

 polititjenestemænd ved personligt fremmøde rapport til de kompetente lokale  

 myndigheder i den kontraherende stat, på hvis område operationen fandt sted;  

 hvis disse myndigheder anmoder derom, skal de stå til rådighed, indtil alle  

 omstændigheder i forbindelse med deres operation er tilstrækkeligt belyst;  

 dette gælder også, selv om den forfulgte ikke er blevet anholdt.
 h) Myndighederne i de forfølgende polititjenestemænds hjemland skal efter  

 anmodning fra myndighederne i den kontraherende stat, på hvis område  

 forfølgelsen fandt sted, bistå ved den efterfølgende efterforskning, herunder  

 også ved retsforfølgning.
6. En person, som under den i stk. 2 nævnte operation er blevet anholdt af  

 de kompetente lokale myndigheder, kan uanset den pågældendes nationalitet  

 tilbageholdes med henblik på afhøring.
De relevante bestemmelser i den  

 nationale lovgivning finder tilsvarende anvendelse.
 Hvis personen ikke er statsborger i den kontraherende stat, på hvis område  

 den pågældende blev anholdt, skal vedkommende sættes på fri fod senest seks  

 timer efter anholdelsen, tiden mellem midnat og kl. 09.00 ikke medregnet,  

 medmindre de kompetente lokale myndigheder forinden har modtaget en begæring  

 under en hvilken som helst form om foreløbig anholdelse og fængsling af  

 vedkommende med henblik på udlevering.
 7. Følgende polititjenestemænd er omfattet af de foregående stykker:
- for Kongeriget Belgien: polititjenestemænd ved la police judiciaire pres  

 les parquets, la gendarmerie og la police communale, samt på betingelserne i  

 de relevante bilaterale aftaler, jf. stk. 10, toldembedsmænd for så vidt  

 angår beføjelser i forbindelse med ulovlig handel med narkotika og psykotrope  

 stoffer, våben og sprængstoffer samt ulovlig transport af giftigt og farligt  

 affald - for Forbundsrepublikken Tyskland: polititjenestemænd ved Polizeien des  

 Bundes und der Lander samt embedsmænd ved Zollfahndungsdienst  

 (toldefterforskningstjenesten) i deres egenskab af repræsentanter for  

 anklagemyndigheden for så vidt angår udelukkende ulovlig handel med narkotika  

 og psykotrope stoffer samt våben - for Den Franske Republik: polititjenestemænd ved la police judiciaire de  

 la police nationale og la gendarmerie nationale, samt på betingelserne i de  

 relevante bilaterale aftaler, jf. stk. 10, toldembedsmænd for så vidt angår  

 beføjelser i forbindelse med ulovlig handel med narkotika og psykotrope  

 stoffer, våben og sprængstoffer samt ulovlig transport af giftigt og farligt  

 affald - for Storhertugdømmet Luxembourg: polititjenestemænd ved la gendarmerie  

 og la police, samt på betingelserne i de relevante bilaterale aftaler, jf.  

 stk. 10, toldembedsmænd for så vidt angår beføjelser i forbindelse med  

 ulovlig handel med narkotika og psykotrope stoffer, våben og sprængstoffer  

 samt ulovlig transport af giftigt og farligt affald - for Kongeriget Nederlandene: polititjenestemænd ved Rijkspolitie og  

 Gemeentepolitie, samt på betingelserne i de relevante bilaterale aftaler, jf.  

 stk. 10, embedsmænd ved told- og afgiftsmyndighedernes kompetente  

 efterforskningsafdelinger for så vidt angår beføjelser i forbindelse med  

 ulovlig handel med narkotika og psykotrope stoffer, våben og sprængstoffer  

 samt ulovlig transport af giftigt og farligt affald.
 8. Artikel 27 i Benelux-traktaten af 27. juni 1962 om udlevering og  

 gensidig retshjælp i straffesager, som ændret ved protokol af 11. maj 1974,  

 berøres ikke af denne artikel.
 9. Ved undertegnelsen af denne konvention afgiver hver enkelt  

 kontraherende part en erklæring, hvori den på grundlag af bestemmelserne i  

 stk. 2, 3 og 4 fastlægger betingelserne for, hvorledes de kontraherende  

 parter, som den pågældende part har fælles grænse med, kan udøve deres ret  

 til forfølgelse på den pågældende parts område.
 En kontraherende part kan til enhver tid lade sin erklæring erstatte af en  

 ny, forudsat at den ikke indskrænker den foregåendes rækkevidde.
 En erklæring afgives efter samråd med hver enkelt af de berørte  

 kontraherende parter, og der tilstræbes ensartede regler på begge sider af de  

 indre grænser.
 10. De kontraherende parter kan bilateralt udvide anvendelsesområdet for  

 stk. 1 og vedtage supplerende gennemførelsesbestemmelser herfor.
Artikel 42 Under operationer efter artikel 40 og 41 sidestilles polititjenestemænd, der udfører opgaver på en anden kontraherende parts område, med denne parts egne polititjenestemænd, for så vidt angår eventuelle lovovertrædelser, der begås mod eller af dem.
Artikel 43 1. Når en kontraherende stats polititjenestemænd udfører opgaver på en anden kontraherende parts område, jf. denne konventions artikel 40 og 41, er førstnævnte kontraherende stat ansvarlig for den skade, de måtte forvolde under udførelsen af deres opgaver, i overensstemmelse med lovgivningen i den kontraherende stat, på hvis område de opererer.
 2. Den kontraherende part, på hvis område den i stk. 1 nævnte skade  

 forvoldes, erstatter disse skader på samme måde som skader forvoldt af dens  

 egne polititjenestemænd.
 3. Den kontraherende part, hvis polititjenestemænd har forvoldt skader på  

 en anden kontraherende parts område, skal godtgøre alle de beløb, som  

 sidstnævnte har udbetalt i skadeserstatning til skadelidte eller disses  

 retssuccessorer.
 4. Bortset fra det i stk. 3 nævnte tilfælde giver den enkelte  

 kontraherende part i det tilfælde, der er nævnt i stk. 1, afkald på at kræve  

 skadeserstatninger godtgjort af en anden kontraherende part, dog med  

 forbehold af eventuelle rettigheder over for tredjemand.
Artikel 44 1. I overensstemmelse med de relevante internationale konventioner og under hensyn til de lokale forhold og tekniske muligheder etablerer de kontraherende parter, navnlig i grænseområder, telefon-, radio-, og telexforbindelser og andre direkte forbindelser, der kan lette politi- og toldsamarbejdet, bl.a. med henblik på at sikre, at oplysninger i forbindelse med observation og forfølgelse på en anden parts område når frem i tide.
 2. Ud over disse øjeblikkelige foranstaltninger skal de navnlig undersøge  

 mulighederne for:
 a) udveksling af udstyr eller udstationering af forbindelsesofficerer  

 udstyret med egnet radiomateriel.
 b) udvidelse af de frekvensbånd, der benyttes i grænseområder.
c) etablering af en fælles forbindelse mellem politi- og toldvæsen inden  

 for disse områder d) samordning af deres indkøbsprogrammer for kommunikationsudstyr med  

 henblik på at installere standardiserede og kompatible  

 kommunikationssystemer.
Artikel 45 1. De kontraherende parter forpligter sig til at træffe de nødvendige foranstaltninger for at sikre, a) at hotelværter eller disses befuldmægtigede sørger for, at udenlandske  

 gæster, herunder også statsborgere fra andre kontraherende parter og andre af  

 De Europæiske Fællesskabers medlemsstater, dog ikke ledsagende ægtefæller og  

 mindreårige børn eller deltagere i grupperejser, personligt udfylder og  

 underskriver anmeldelser, og at de identificerer sig ved forevisning af  

 gyldig legitimation; b) at de udfyldte anmeldelser opbevares til brug for de kompetente  

 myndigheder eller indgives til disse, når det skønnes nødvendigt til  

 forebyggelse af trusler, af hensyn til retsforfølgning eller med henblik på  

 at opklare sager vedrørende forsvundne eller tilskadekomne personer,  

 medmindre andet er bestemt i den nationale lovgivning.
 2. Stk. 1 finder tilsvarende anvendelse på personer, der overnatter på  

 steder, der erhvervsmæssigt stilles til rådighed, herunder telte,  

 campingvogne og både.
Artikel 46 1. I særlige tilfælde kan de enkelte kontraherende parter inden for rammerne af deres nationale lovgivning uopfordret meddele den berørte kontraherende part oplysninger, der kan hjælpe denne med at bekæmpe fremtidige lovovertrædelser og forebygge strafbare handlinger eller handlinger, der udgør en trussel mod den offentlige orden og sikkerhed.
2. Med forbehold af aftaler om samarbejde i grænseområder efter artikel  

 39, stk. 4, foregår denne informationsudveksling via et centralt organ, der  

 skal udpeges.
I særligt hastende tilfælde kan oplysninger efter denne artikel  

 udveksles direkte mellem de pågældende politimyndigheder, medmindre andet er  

 bestemt i den nationale lovgivning.
Det centrale organ underrettes hurtigst  

 muligt herom.
Artikel 47 1. De kontraherende parter kan indgå bilaterale aftaler om tidsbegrænset eller tidsubegrænset udstationering af forbindelsesofficerer ved en anden kontraherende parts politi.
2. Denne tidsbegrænsede eller tidsubegrænsede udstationering af  

 forbindelsesofficerer har til formål at fremme og fremskynde samarbejdet  

 mellem de kontraherende parter navnlig ved a) at bistå med informationsudvekslingen med henblik på såvel forebyggelse  

 som bekæmpelse af kriminalitet b) at bistå med efterkommelse af anmodninger om gensidig retshjælp mellem  

 landenes politi og retsvæsen i straffesager c) at yde bistand til de myndigheder, der har til opgave at overvåge de  

 ydre grænser.
3. Forbindelsesofficererne har til opgave at rådgive og yde bistand.
De  

 har ikke kompetence til at udføre politiopgaver på egen hånd.
De giver  

 oplysninger og udfører opgaver inden for rammerne af de instrukser, de  

 modtager fra hjemlandet og det land, hvor de er udstationeret.
De aflægger  

 regelmæssigt rapport til lederen af den politiafdeling, de er tilknyttet.
4. De kontraherende parter kan bilateralt eller multilateralt aftale, at  

 polititjenestemænd, der er udsendt af en kontraherende part til et  

 tredjeland, tillige varetager en eller flere andre kontraherende parters  

 interesser.
I medfør af sådanne aftaler kan forbindelsesofficerer, der er  

 udstationeret i tredjelande, videregive oplysninger til andre kontraherende  

 parter enten efter anmodning eller på eget initiativ og kan inden for  

 rammerne af deres kompetence udføre opgaver for disse parter.
De  

 kontraherende parter underretter hinanden om påtænkte udstationeringer af  

 forbindelsesofficerer i tredjelande.
Kapitel 2 Gensidig retshjælp i straffesager Artikel 48 1. Bestemmelserne i dette kapitel har til formål at supplere og lette anvendelsen af den europæiske konvention af 20. april 1959 om gensidig retshjælp i straffesager samt, for så vidt angår forbindelserne mellem de kontraherende parter, der er medlem af Den Økonomiske Union Benelux, kapitel II i Benelux-traktaten af 27. juni 1962 om udlevering og gensidig retshjælp i straffesager, som ændret ved protokol af 11. maj 1974.
 2. Stk. 1 berører ikke anvendelsen af mere vidtgående bestemmelser i  

 gældende bilaterale aftaler mellem de kontraherende parter.
Artikel 49 Der ydes ligeledes gensidig retshjælp a) ved retsforfølgning for handlinger, der ifølge en eller begge  

 kontraherende parters nationale ret betragtes som overtrædelser af  

 bestemmelser, som kan afgøres af administrative myndigheder, hvis afgørelser  

 kan indankes for en domstol med kompetence i straffesager.
b) i sager vedrørende erstatning for uberettiget retsforfølgning eller  

 domfældelse c) i benådningssager d) i civile søgsmål anlagt i forbindelse med straffesager, så længe  

 kriminalretten endnu ikke har truffet endelig afgørelse i straffesagen.
e) ved forkyndelse af retsdokumenter i forbindelse med fuldbyrdelse af en  

 straf eller sikkerhedsforanstaltning, inddrivelse af bøder eller betaling af  

 sagsomkostninger f) ved foranstaltninger i forbindelse med udsættelse af domfældelsen eller  

 udsættelse af fuldbyrdelsen af en straf eller sikkerhedsforanstaltning,  

 betinget løsladelse, suspension af fuldbyrdelsen eller afbrydelse af  

 fuldbyrdelsen af en straf eller sikkerhedsforanstaltning.
Artikel 50 1. De kontraherende parter forpligter sig til i overensstemmelse med den i artikel 48 nævnte konvention og traktat at yde hinanden gensidig retshjælp ved overtrædelser af love og bestemmelser vedrørende punktafgifter, moms og told.
Ved toldforskrifter forstås de bestemmelser, der er indeholdt i artikel 2 i konventionen af 7.
september 1967 mellem Belgien, Forbundsrepublikken Tyskland, Frankrig, Italien, Luxembourg og Nederlandene om gensidig bistand mellem toldforvaltningerne, samt i artikel 2 i Rådets forordning 1468/81/EØF af 19. maj 1981.
 2. Anmodninger om retshjælp i sager vedrørende unddragelse af  

 punktafgifter kan ikke afvises under henvisning til, at den anmodede  

 kontraherende part ikke opkræver punktafgifter af de varer, der er nævnt i  

 anmodningen.
 3. Den begærende kontraherende part må ikke uden forudgående samtykke fra  

 den anmodede kontraherende part videregive eller anvende oplysninger eller  

 bevismidler modtaget fra denne part til efterforskning eller retsforfølgning  

 i andre sager end dem, der er anført i anmodningen.
 4. Gensidig retshjælp efter denne artikel kan afslås, når de for lidt  

 indbetalte eller unddragne afgifter skønnes at udgøre et beløb på25 000 ecu  

 eller derunder, eller når de ulovligt udførte eller indførte varer skønnes at  

 have en værdi på 100 000 ecu eller derunder, medmindre den begærende  

 kontraherende part som følge af sagens særlige omstændigheder eller de  

 implicerede personer anser den for at være af særlig grov beskaffenhed.
 5. Bestemmelserne i denne artikel finder også anvendelse, når der anmodes  

 om retshjælp i forbindelse med handlinger, der udelukkende straffes med bøde,  

 som f.eks. overtrædelser af bestemmelser, som afgøres af administrative  

 myndigheder, og når anmodningen om retshjælp er indgivet af en retlig  

 myndighed.
Artikel 51 De kontraherende parter må ikke stille andre betingelser for efterkommelse af retsanmodninger om ransagning og beslaglæggelse end følgende:
 a) Den handling, der ligger til grund for retsanmodningen, skal efter  

 begge kontraherende parters lovgivning kunne straffes med frihedsstraf eller  

 sikkerhedsforanstaltning af en varighed på mindst 6 måneder, eller den skal  

 efter den ene kontraherende parts lovgivning kunne straffes tilsvarende og  

 efter den anden kontraherende parts lovgivning kunne afgøres som en  

 overtrædelse af bestemmelser af administrative myndigheder, hvis afgørelse  

 kan indankes for en domstol med kompetence i straffesager.
 b) Efterkommelsen af retsanmodningen skal være forenelig med den anmodede  

 kontraherende parts lovgivning.
Artikel 52 1. Retsdokumenter kan af de kontraherende parter sendes direkte med posten til personer, der opholder sig på en anden kontraherende parts område.
De kontraherende parter indgiver en liste over de retsdokumenter, der kan fremsendes på denne måde, til Eksekutivkomiteen.
2. Når der er grund til at antage, at modtageren ikke forstår det sprog,  

 retsdokumentet er affattet på, skal dette, eller i det mindste de væsentlige  

 afsnit heraf, oversættes til det eller et af de nationale sprog i den  

 kontraherende stat, på hvis område modtageren opholder sig.
Hvis de  

 fremsendende myndigheder er bekendt med, at modtageren kun forstår et andet  

 sprog, skal dokumentet, eller i det mindste de væsentlige afsnit heraf,  

 oversættes til dette andet sprog.
3. Et vidne eller en sagkyndig, der ikke har efterkommet en stævning, der  

 er fremsendt med posten, må ikke, heller ikke selv om stævningen indeholder  

 advarsel om straf for udeblivelse, pålægges nogen sanktion eller  

 tvangsforanstaltning, medmindre den pågældende senere frivilligt tager til  

 den begærende kontraherende parts område og der på behørig vis indstævnes på  

 ny.
En myndighed, der fremsender stævninger med posten, påser, at disse ikke  

 indeholder nogen form for advarsel om straf for udeblivelse.
Denne  

 bestemmelse berører ikke bestemmelserne i artikel 34 i Benelux-traktaten af  

 27. juni 1962 om udlevering og gensidig retshjælp i straffesager, som ændret  

 ved protokol af 11. maj 1974.
 4. Hvis den handling, der ligger til grund for anmodningen om retshjælp,  

 efter begge kontraherende parters lovgivning udgør en overtrædelse af  

 bestemmelser, som kan afgøres af administrative myndigheder, hvis afgørelse  

 kan indankes for en domstol med kompetence i straffesager, skal  

 retsdokumenter principielt fremsendes efter stk. 1.
 5. Uanset stk. 1 kan retsdokumenter fremsendes via den anmodede  

 kontraherende parts retlige myndigheder, når modtagerens adresse er ukendt,  

 eller når den begærende kontraherende part kræver en personlig forkyndelse.
Artikel 53 1. Anmodninger om retshjælp og svar herpå kan fremsendes direkte mellem de retlige myndigheder.
 2. Stk. 1 er ikke til hinder for, at anmodninger og svar herpå fremsendes  

 via de pågældende staters justitsministerier eller centrale  

 Interpol-kontorer.
 3. Anmodninger om midlertidig overførelse eller transit af personer, der  

 er midlertidigt anholdt, varetægtsfængslet eller underkastet anden form for  

 frihedsberøvelse, samt regelmæssig eller lejlighedsvis udveksling af  

 oplysninger om straffeattester skal fremsendes via justitsministerierne.
 4. I overensstemmelse med den europæiske konvention af 20. april 1959 om  

 gensidig retshjælp i straffesager forstås ved justitsministerium for  

 Forbundsrepublikken Tysklands vedkommende der Bundesminister der Justiz og  

 die Justizminister/-senatoren der Lander.
 5. Begæringer i medfør af artikel 21 i den europæiske konvention af 20.  

 april 1959 om gensidig retshjælp i straffesager eller artikel 42 i  

 Benelux-traktaten af 27. juni 1962 om udlevering og retshjælp i straffesager,  

 som ændret ved protokol af 11. maj 1974, om retsforfølgning for overtrædelser  

 af køre- og hviletidsbestemmelser, kan af den begærende kontraherende parts  

 retlige myndigheder sendes direkte til den anmodede kontraherende parts  

 retlige myndigheder.
Kapitel 3 Straffedommes negative retsvirkninger (ne bis in idem) Artikel 54 En person, over for hvem der er afsagt endelig dom af en kontraherende part, kan ikke retsforfølges af en anden kontraherende part for de samme strafbare handlinger, dersom sanktionen, i tilfælde af domfældelse, er fuldbyrdet, er ved at blive fuldbyrdet eller ikke længere kan kræves fuldbyrdet efter den dømmende kontraherende parts lovgivning.
Artikel 55 1. En kontraherende part kan på tidspunktet for ratifikation, accept eller godkendelse afdenne konvention erklære, at den ikke er bundet af artikel 54 i et eller flere af følgende tilfælde:
a) Når de strafbare handlinger, der ligger til grund for den udenlandske  

 dom, helt eller delvis er begået på dens område.
I sidstnævnte tilfælde  

 gælder undtagelsen imidlertid ikke, hvis de pågældendes handlinger delvis er  

 begået på den dømmende kontraherende parts område.
 b) Når de strafbare handlinger, der ligger til grund for den udenlandske  

 dom, udgør en krænkelse af denne kontraherende parts sikkerhed eller andre  

 lige så væsentlige interesser.
 c) Når de strafbare handlinger, der ligger til grund for den udenlandske  

 dom, er begået af en ansat i denne stats tjeneste i strid med den pågældendes  

 embedspligter.
 2. En kontraherende part, der har afgivet en erklæring om undtagelsen i  

 stk. 1, litra b), skal angive, hvilke former for strafbare handlinger denne  

 undtagelse gælder.
 3. En kontraherende part kan til enhver tid tilbagekalde en sådan  

 erklæring om en eller flere af undtagelserne i stk. 1.
 4. Undtagelser, der er nævnt i en erklæring efter stk. 1, finder ikke  

 anvendelse, når den pågældende kontraherende part har anmodet den anden  

 kontraherende part om at iværksætte retsforfølgning for de samme strafbare  

 handlinger eller har efterkommet en begæring om udlevering af den pågældende.
Artikel 56 Hvis der indledes ny retsforfølgning mod en person, over for hvem en anden kontraherende part har afsagt endelig dom for de samme strafbare handlinger, skal ethvert tidsrum med frihedsberøvelse, som den pågældende har udstået på denne kontraherende parts område som følge af disse handlinger, fradrages i den straf, vedkommende måtte blive idømt.
I det omfang de nationale lovgivninger tillader dette, tages der tillige hensyn til anden udstået straf end frihedsberøvelse.
Artikel 57 1. Hvis der af en kontraherende part rejses tiltale mod en person for en strafbar handling, og hvis denne parts kompetente myndigheder har grund til at antage, at tiltalen vedrører de samme strafbare handlinger som dem, en anden kontraherende part har afsagt endelig dom for, kan disse myndigheder, hvis de skønner det nødvendigt, anmode de kompetente myndigheder i den kontraherende stat, på hvis område dommen blev afsagt, om alle relevante oplysninger i sagen.
 2. Disse oplysninger meddeles hurtigst muligt og indgår i vurderingen af,  

 hvorvidt tiltalen skal opretholdes.
 3. Hver enkelt kontraherende part skal på tidspunktet for denne  

 konventions ratifikation, accept eller godkendelse udpege de myndigheder, der  

 skal have beføjelse til at anmode om og modtage oplysninger efter denne  

 artikel.
Artikel 58 De foregående bestemmelser er ikke til hinder for anvendelsen af mere vidtgående nationale bestemmelser om straffedommes negative retsvirkning (ne bis in idem) i forbindelse med udenlandske retsafgørelser.
Kapitel 4 Udlevering Artikel 59 1. Bestemmelserne i dette kapitel har til formål at supplere og lette anvendelsen af bestemmelserne i den europæiske konvention af 13.
september 1957 om udlevering samt, for så vidt angår forbindelserne mellem de kontraherende parter, der er medlem af Den Økonomiske Union Benelux, kapitel I i Benelux-Traktaten af 27. juni 1962 om udlevering og gensidig retshjælp i straffesager, som ændret ved protokol af 11.
 maj 1974.
 2. Stk. 1 berører ikke anvendelsen af mere vidtgående bestemmelser i  

 gældende bilaterale aftaler mellem de kontraherende parter.
Artikel 60 I forholdet mellem to kontraherende parter, hvoraf den ene ikke har undertegnet den europæiske udleveringskonvention af 13. september 1957 finder nævnte konventions bestemmelser anvendelse under hensyn til de forbehold og erklæringer, der er afgivet enten ved nævnte konventions ratifikation eller, for så vidt angår de kontraherende parter, der ikke har undertegnet den, ved denne konventions ratifikation, accept eller godkendelse.
Artikel 61 Den Franske Republik forpligter sig til efter begæring fra en anden kontraherende part at udlevere personer, der kan retsforfølges for strafbare handlinger, som efter fransk lovgivning kan medføre en frihedsstraf eller sikkerhedsforanstaltning af en varighed på mindst to år og efter den begærende kontraherende parts lovgivning en frihedsstraf eller sikkerhedsforanstaltning af en varighed på mindst et år.
Artikel 62 1. Alene den begærende kontraherende parts lovgivning gælder med hensyn til forældelsesfristens afbrydelse.
 2. Selv om den anmodede kontraherende part har meddelt amnesti, er det  

 ikke til hinder for udlevering, medmindre den strafbare handling henhører  

 under denne parts straffemyndighed.
 3. Hvis kun den anmodede kontraherende parts lovgivning indeholder krav  

 om, at der skal foreligge et anklageskrift eller en officiel bemyndigelse til  

 retsforfølgning, berøres udleveringspligten ikke af, at et sådant dokument  

 ikke foreligger.
Artikel 63 De kontraherende parter forpligter sig i overensstemmelse med den konvention og traktat, der er nævnt i artikel 59, til at udlevere personer til hinanden, der af den begærende kontraherende parts retlige myndigheder retsforfølges for en af overtrædelserne efter artikel 50, stk. 1, eller eftersøges af disse med henblik på fuldbyrdelse af en straf eller sikkerhedsforanstaltning, der er idømt for en sådan overtrædelse.
Artikel 64 En indberetning til Schengen-informationssystemet efter artikel 95 sidestilles med en begæring om foreløbig anholdelse og fængsling, jf.
artikel 16 i den europæiske udleveringskonvention af 13. september 1957 eller artikel 15 i Benelux-traktaten af 27. juni 1962 om udlevering og gensidig retshjælp i straffesager, som ændret ved protokol af 11. maj 1974.
Artikel 65 1. Begæringer om udlevering og transit rettes af den begærende kontraherende parts kompetente ministerium til den anmodede kontraherende parts kompetente ministerium, idet dette dog ikke udelukker muligheden for fremsendelse af begæringer via diplomatiske kanaler.
 2. Følgende ministerier er kompetente:
- for Kongeriget Belgien: Justitsministeriet - for Forbundsrepublikken Tyskland: Forbundsjustitsministeriet og  

 delstaternes justitsministre eller -senatorer - for Den Franske Republik: Udenrigsministeriet - for Storhertugdømmet Luxembourg: Justitsministeriet - for Kongeriget Nederlandene: Justitsministeriet.
Artikel 66 1. Hvis udlevering af en person, der begæres udleveret, ikke er klart ulovlig efter den anmodede kontraherende parts lovgivning, kan denne part give tilladelse til udlevering uden at iværksætte en formel udleveringsprocedure, dersom den person, der begæres udleveret, giver sit officielle samtykke hertil; samtykket føres til protokol af en kompetent retsembedsmand, efter at denne har belært personen om vedkommendes ret til en formel udleveringsprocedure.
Den pågældende har under denne belæring ret til at få juridisk bistand.
 2. Ved udlevering efter stk. 1 kan den person, der begæres udleveret, og  

 som udtrykkeligt erklærer at give afkald på den beskyttelse, der tilkommer  

 vedkommende efter specialitetsprincippet, ikke tilbagekalde denne erklæring.
Kapitel 5 Overførelse af fuldbyrdelseskompetence i straffesager Artikel 67 Nedenstående bestemmelser har til formål at supplere bestemmelserne i Europarådets konvention af 21. marts 1983 om overførelse af domfældte for så vidt angår de kontraherende parter, som har undertegnet nævnte konvention.
Artikel 68 1. En kontraherende part, på hvis område en statsborger fra en anden kontraherende stat er idømt frihedsstraf eller anden frihedsberøvende sikkerhedsforanstaltning ved retskraftig dom, men derefter har unddraget sig denne straf eller foranstaltning ved at flygte til sit hjemland, kan anmode denne anden part om at overtage fuldbyrdelsen af straffen eller foranstaltningen, hvis den undvegne befinder sig på denne anden parts område.
 2. Indtil de dokumenter, der kræves vedlagt begæringen om overtagelse af  

 fuldbyrdelsen af straffen eller foranstaltningen eller den endnu ikke  

 udståede del af straffen, er fremkommet, og indtil afgørelsen om denne  

 begæring er truffet, kan den anmodede kontraherende part på anmodning af den  

 begærende kontraherende part tage den domfældte i forvaring eller træffe  

 andre foranstaltninger til at sikre, at vedkommende forbliver på dens område.
Artikel 69 Overførelse af straffuldbyrdelse efter artikel 68 er ikke betinget af den domfældtes samtykke.
De øvrige bestemmelser i Europarådets konvention af 21. marts 1983 om overførelse af domfældte finder tilsvarende anvendelse.
Kapitel 6 Narkotika Artikel 70 1. De kontraherende parter nedsætter en stående arbejdsgruppe, der skal drøfte fælles problemer i forbindelse med bekæmpelse af narkotikakriminalitet og eventuelt udarbejde forslag til at forbedre de praktiske og tekniske aspekter af samarbejdet mellem de kontraherende parter, hvis det er nødvendigt.
Arbejdsgruppen forelægger sine forslag for Eksekutivkomiteen.
 2. Den i stk. 1 nævnte arbejdsgruppe, hvis medlemmer udpeges af de  

 kompetente nationale organer, skal bl.a. bestå af repræsentanter for de  

 myndigheder, der har ansvaret for udførelsen af politi- og toldopgaver.
Artikel 71 1. For så vidt angår direkte eller indirekte handel med narkotika og psykotrope stoffer af enhver art, herunder også cannabis, samt besiddelse af sådanne stoffer med henblik på videresalg eller udførsel, forpligter de kontraherende parter sig til i overensstemmelse med de eksisterende FN-konventioner(*) at træffe alle de foranstaltninger, der er nødvendige for at forebygge og bekæmpe ulovlig handel med narkotika og psykotrope stoffer.
 2. De kontraherende parter forpligter sig til med administrative og  

 strafferetlige foranstaltninger at forebygge og bekæmpe ulovlig udførsel af  

 narkotika og psykotrope stoffer, herunder også cannabis, samt salg, levering  

 og overdragelse af disse stoffer, jf. dog de relevante bestemmelser i artikel  

 74, 75 og 76.
 3. Med henblik på at bekæmpe ulovlig indførsel af narkotika og psykotrope  

 stoffer, herunder også cannabis, skærper de kontraherende parter kontrollen  

 med person- og varebevægelser samt med transportmidler ved de ydre grænser.  

 Disse foranstaltninger fastlægges nærmere af den arbejdsgruppe, der er nævnt  

 i artikel 70. Denne arbejdsgruppe skal navnlig overveje en overflytning af  

 det politi- og toldpersonale, der frigøres ved de indre grænser, samt  

 overveje anvendelsen af moderne narkotikasporingsmetoder og narkotikahunde.
 4. For at sikre overholdelsen af denne artikels bestemmelser overvåger de  

 kontraherende parter i særdeleshed de steder, hvor der erfaringsmæssigt  

 drives narkotikahandel.
5. For så vidt angår bekæmpelse af ulovlig efterspørgsel efter narkotika  

 og psykotrope stoffer af enhver art, herunder også cannabis, gør de  

 kontraherende parter alt, hvad der står i deres magt for at forebygge og  

 bekæmpe de negative virkninger af denne ulovlige efterspørgsel.
Hver enkelt  

 kontraherende part er selv ansvarlig for, hvilke foranstaltninger der skal  

 træffes med henblik herpå.
Artikel 72 I overensstemmelse med deres forfatning og retsorden sørger de kontraherende parter for, at der vedtages nationale retsforskrifter, således at udbyttet fra ulovlig handel med narkotika og psykotrope stoffer kan beslaglægges og konfiskeres.
Artikel 73 1. I overensstemmelse med deres forfatning og retsorden forpligter de kontraherende parter sig til at træffe foranstaltninger, der gør det muligt at gennemføre kontrollerede leverancer i forbindelse med ulovlig handel med narkotika og psykotrope stoffer.
 2. Beslutninger om anvendelse af kontrollerede leverancer træffes i hvert  

 enkelt tilfælde på grundlag af en forudgående tilladelse fra hver enkelt af  

 de berørte kontraherende parter.
 3. Hver enkelt kontraherende part bevarer styringen af og kontrollen med  

 operationer, der gennemføres på dens område, og er bemyndiget til at gribe  

 ind.
Artikel 74 For så vidt angår lovlig handel med narkotika og psykotrope stoffer er de kontraherende parter enige om, at den kontrol, der gennemføres ved de indre grænser efter de FN-konventioner, der er nævnt i artikel 71, så vidt muligt bør foretages inde i landet.
Artikel 75 1. Rejsende mellem eller inden for de kontraherende parters områder kan medbringe narkotika og psykotrope stoffer i nødvendigt omfang som led i en medicinsk behandling, hvis de i forbindelse med en kontrol kan fremvise en attest, der er udstedt eller bekræftet af en kompetent myndighed i bopælslandet.
 2. Eksekutivkomiteen fastlægger formen og indholdet af den i stk. 1 nævnte  

 attest, der udstedes af en kontraherende part, herunder navnlig oplysninger  

 om stoffernes art og mængde samt rejsens varighed.
 3. De kontraherende parter underretter hinanden om, hvilke myndigheder der  

 er kompetente til at udstede eller bekræfte den i stk. 2 nævnte attest.
Artikel 76 1. De kontraherende parter træffer i overensstemmelse med deres lægelige, etiske og praktiske sædvane passende foranstaltninger til kontrol med narkotika og psykotrope stoffer, som på en eller flere andre kontraherende parters område er underkastet strengere kontrol end på deres eget område, således at denne strengere kontrol ikke hæmmes.
 2. Stk. 1 finder ligeledes anvendelse på stoffer, der hyppigt anvendes til  

 fremstilling af narkotika og psykotrope stoffer.
 3. De kontraherende parter underretter hinanden om, hvilke  

 foranstaltninger der er truffet til gennemførelse af overvågningen af den  

 lovlige handel med de stoffer, der er nævnt i stk. 1 og 2.
 4. Eksekutivkomiteen drøfter regelmæssigt problemer, der måtte opstå i  

 denne forbindelse.
Kapitel 7 Skydevåben og ammunition Artikel 77 1. De kontraherende parter forpligter sig til at tilpasse deres love og administrative bestemmelser om erhvervelse og besiddelse af samt handel med og overdragelse af skydevåben og ammunition til bestemmelserne i dette kapitel.
 2. Dette kapitel finder anvendelse på fysiske og juridiske personers  

 erhvervelse og besiddelse af samt handel med og overdragelse af skydevåben og  

 ammunition; det finder ikke anvendelse på leverancer til statslige og lokale  

 myndigheder, de væbnede styrker og politiet, disses erhvervelse og besiddelse  

 af skydevåben og ammunition eller offentlige virksomheders fremstilling af  

 skydevåben og ammunition.
Artikel 78 1. I dette kapitel klassificeres skydevåben således:
a) forbudte våben b) våben, for hvilke der kræves tilladelse c) våben, der skal anmeldes.
 2. Låsemekanismen, magasinet og løbet på skydevåben er underlagt samme  

 bestemmelser som den genstand, som de er eller skal være en del af.
 3. Ved korte våben forstås i denne konvention skydevåben, hvis løb måler  

 højst 30 cm, eller hvis samlede længde er højst 60 cm; alle andre skydevåben  

 betragtes som lange våben.
Artikel 79 1. Listen over forbudte skydevåben og ammunition omfatter:
a) skydevåben, der sædvanligvis anvendes som krigsskydevåben b) fuldautomatiske skydevåben, selv om der ikke er tale om krigsskydevåben c) skydevåben, der er camoufleret som en anden genstand d) panserbrydende ammunition, brisant- eller brandammunition samt  

 projektiler til disse ammunitionstyper e) ammunition til pistoler og revolvere med dum-dum kugler eller  

 hulspidsprojektiler samt projektiler til disse ammunitionstyper.
 2. De kompetente myndigheder kan i særlige tilfælde give tilladelser til  

 skydevåben og ammunition efter stk. 1, hvis dette ikke strider mod hensynet  

 til den offentlige orden og sikkerhed.
Artikel 80 1. Listen over skydevåben, hvortil der kræves en tilladelse til erhvervelse og besiddelse, omfatter mindst følgende skydevåben, hvis de ikke er forbudte:
a) korte halvautomatiske våben eller repetervåben b) korte enkeltladerskydevåben med centralantænding c) korte enkeltladerskydevåben med randantænding med en samlet længde på  

 under 28 cm d) lange halvautomatiske skydevåben, hvis magasin og kammer kan indeholde  

 mere end tre patroner e) lange repeterskydevåben og halvautomatiske skydevåben med glat løb,  

 hvis løb højst måler 60 cm f) halvautomatiske civile skydevåben, der ligner automatiske  

 krigsskydevåben.
 2. Listen over skydevåben, for hvilke der kræves tilladelse, omfatter  

 ikke:
a) advarsels-, gas- og signalvåben, for hvilke der med tekniske  

 anordninger er skabt sikkerhed for, at de ikke ved hjælp af almindeligt  

 værktøj kan ændres til våben, der kan udskyde projektiler, og for at  

 udskydning af et irriterende stof ikke kan forårsage uoprettelig legemsskade b) lange halvautomatiske skydevåben, hvis magasin og kammer højst kan  

 indeholde tre patroner uden genladning, på betingelse af, at ladeskinnen er  

 indbygget, eller at der er sikkerhed for, at de ikke ved hjælp af almindeligt  

 værktøj kan ændres til våben, hvis magasin og kammer kan indeholde mere end  

 tre patroner.
Artikel 81 Listen over skydevåben, der skal anmeldes, omfatter følgende våben, hvis disse hverken er forbudt eller kræver tilladelse:
a) lange repeterskydevåben b) lange enkeltladerskydevåben med et eller flere riflede løb c) korte enkeltladerskydevåben med randantænding og med en samlet længde  

 på over 28 cm d) de våben, der er nævnt i artikel 80, stk. 2, litra b).
Artikel 82 Våben som nævnt i artikel 79, 80 og 81 omfatter ikke:
a) skydevåben, hvis model er udformet før 1. januar 1870, eller som er  

 fremstillet før 1. januar 1870 med forbehold af undtagelser, under  

 forudsætning af at disse våben ikke kan udskyde ammunition, der er bestemt  

 til forbudte våben eller våben, for hvilke der kræves tilladelse b) reproduktioner af våben efter litra a), under forudsætning af at der  

 ikke kan benyttes en patron i metalhylster c) skydevåben, der er gjort uegnede til udskydning af enhver form for  

 ammunition ved anvendelse af tekniske metoder, som bærer et officielt organs  

 stempel eller er anerkendt af et sådant organ.
Artikel 83 Tilladelse til erhvervelse og besiddelse af skydevåben efter artikel 80 må kun gives:
a) hvis den pågældende er fyldt atten år, medmindre der gøres undtagelse  

 for jagt- eller sportsudøvelse b) hvis den pågældende ikke er uegnet til at erhverve eller besidde et  

 skydevåben som følge af en sindssygdom eller anden fysisk eller psykisk  

 lidelse c) hvis den pågældende ikke er dømt for en strafbar handling eller ikke på  

 grund af andre forhold må formodes at være til fare for den offentlige orden  

 eller sikkerhed d) hvis den pågældende kan anføre en rimelig begrundelse for erhvervelse  

 og besiddelse af et skydevåben.
Artikel 84 1. Anmeldelser af våben efter artikel 81 optages i et register, der føres af de personer, der er nævnt i artikel 85.
 2. Hvis et våben sælges af en person, der ikke er nævnt i artikel 85, skal  

 der ske anmeldelse efter nærmere bestemmelser, der fastsættes af hver enkelt  

 kontraherende part.
 3. Anmeldelser efter denne artikel skal indeholde de oplysninger, der er  

 nødvendige for at identificere de pågældende personer og våben.
Artikel 85 1. De kontraherende parter forpligter sig til at kræve, at alle personer, der fremstiller eller handler med skydevåben, for hvilke der kræves tilladelse, skal indhente tilladelse hertil, og at alle personer, der fremstiller eller handler med skydevåben, der skal anmeldes, skal foretage en sådan anmeldelse.
En tilladelse vedrørende skydevåben, for hvilke der kræves tilladelse, omfatter også de skydevåben, der skal anmeldes.
De kontraherende parter fører tilsyn med alle våbenfabrikanter og våbenhandlere, således at der sikres en effektiv kontrol.
 2. De kontraherende parter forpligter sig til at vedtage bestemmelser om,  

 at alle skydevåben mindst skal være forsynet med et  

 identifikationsløbenummer, der ikke kan slettes, og med fabrikantens mærke.
3. De kontraherende parter forpligter våbenfabrikanter og våbenhandlere  

 til at registrere alle skydevåben, for hvilke der kræves tilladelse, eller  

 som skal anmeldes.
Registrene skal gøre det muligt hurtigt at fastslå et  

 skydevåbens art, oprindelse og erhverver.
 4. Med hensyn til skydevåben, for hvilke der kræves tilladelse, jf.  

 artikel 79 og 80, forpligter de kontraherende parter sig til at vedtage  

 forskrifter om, at skydevåbnets identifikationsnummer og mærke anføres i den  

 tilladelse, der udstedes til den person, som besidder våbnet.
Artikel 86 1. De kontraherende parter forpligter sig til at vedtage forskrifter, der forbyder personer, der lovligt besidder skydevåben, for hvilke der kræves tilladelse, eller som skal anmeldes, at overdrage disse våben til personer, der ikke har tilladelse til erhvervelse eller ikke har et bevis for anmeldelse.
 2. De kontraherende parter kan give tilladelse til midlertidig  

 overdragelse af disse våben efter nærmere bestemmelser, som de selv  

 fastlægger.
Artikel 87 1. De kontraherende parter indfører i deres nationale lovgivning bestemmelser om, at tilladelsen kan inddrages, hvis den pågældende person ikke længere opfylder betingelserne i artikel 83 for udstedelse af tilladelsen.
2. De kontraherende parter forpligter sig til at træffe passende  

 foranstaltninger, herunder navnlig beslaglæggelse af skydevåben og  

 inddragelse af tilladelse, og til at indføre passende sanktioner for  

 overtrædelse af de gældende love og administrative bestemmelser om  

 skydevåben.
Sådanne sanktioner kan omfatte konfiskation af skydevåbnene.
Artikel 88 1. Personer, der har tilladelse til erhvervelse af et skydevåben, behøver ikke søge tilladelse til erhvervelse af ammunition til dette våben.
2. For personer, der ikke har tilladelse til erhvervelse af våben, gælder  

 de samme regler for erhvervelse af ammunition som for det våben, som  

 ammunitionen er beregnet til.
Der kan udstedes tilladelse for en  

 ammunitionstype eller for samtlige ammunitionstyper.
Artikel 89 Listen over forbudte skydevåben, skydevåben, for hvilke der kræves tilladelse, og skydevåben, der skal anmeldes, kan ændres eller udvides af Eksekutivkomiteen under hensyn til den tekniske og økonomiske udvikling og statens sikkerhed.
Artikel 90 De kontraherende parter kan vedtage strengere love eller bestemmelser om skydevåben og ammunition hertil.
Artikel 91 1. På grundlag af den europæiske konvention af 28. juni 1978 om kontrol med enkeltpersoners erhvervelse og besiddelse af skydevåben forpligter de kontraherende parter sig til inden for rammerne af deres nationale lovgivning at udveksle oplysninger om erhvervelse af skydevåben foretaget af enkeltpersoner eller detailvåbenhandlere, der har deres sædvanlige opholdssted i eller er etableret i en anden kontraherende stat.
Ved detailvåbenhandler forstås en person, hvis erhvervsmæssige virksomhed helt eller delvis består i detailhandel med skydevåben.
 2. Udvekslingen af oplysninger finder sted:
a) mellem to kontraherende parter, der har ratificeret den i stk. 1 nævnte  

 konvention, om de skydevåben, der er anført i tillæg 1, del A, stk. 1, punkt  

 a-h, i nævnte konvention b) mellem to kontraherende parter, hvoraf mindst en ikke har ratificeret  

 den i stk. 1 nævnte konvention, om de våben, for hvilke der i hver af de  

 kontraherende stater kræves tilladelse eller anmeldelse.
 3. Oplysninger om erhvervelse af skydevåben skal fremsendes hurtigst  

 muligt og angive:
 a) erhvervelsesdato og erhververs identitet:
- for fysiske personer: efternavn, fornavn(e), fødselsdato og fødested,  

 adresse og pasnummer eller identitetskortnummer samt udstedelsesdato og  

 angivelse af den udstedende myndighed, uanset om den pågældende er  

 våbenhandler - for juridiske personer: firmanavn og hjemsted samt efternavn,  

 fornavn(e), fødselsdato og fødested, adresse og pasnummer eller  

 identitetskortnummer vedrørende den person, der er bemyndiget til at  

 repræsentere den juridiske person b) model, fabrikationsnummer, kaliber og lignende oplysninger om det  

 pågældende skydevåben samt identifikationsnummer.
 4. Hver enkelt kontraherende part udpeger en national myndighed, der  

 fremsender og modtager de oplysninger, der er nævnt i stk. 2 og 3, og  

 underretter straks de øvrige kontraherende parter om enhver ændring  

 vedrørende den udpegede myndighed.
 5. Den myndighed, der er udpeget af de kontraherende part, kan videregive  

 modtagne oplysninger til de kompetente lokale politimyndigheder og til  

 grænsekontrolmyndighederne med henblik på at forebygge eller retsforfølge  

 strafbare handlinger og lovovertrædelser.
AFSNIT IV Schengen-informationssystemet Kapitel 1 Oprettelse af Schengen-informationssystemet Artikel 92 1. De kontraherende parter opretter og driver et fælles informationssystem, i det følgende benævnt Schengen-informationssystemet, bestående af en national del i hver enkelt kontraherende stat og en teknisk støttefunktion.
Schengen-informationssystemet giver ved hjælp af elektronisk søgning de myndigheder, der er udpeget af de kontraherende parter, adgang til indberetninger om personer og genstande til brug for grænsekontrollen og for anden politi- og toldkontrol inde i landet i overensstemmelse med den nationale lovgivning samt, kun hvad angår den type indberetning, der er nævnt i artikel 96, til brug for proceduren for visumudstedelse, udstedelse af opholdstilladelser og håndhævelse af udlændingelovgivningen som led i anvendelsen af denne konventions bestemmelser om persontrafik.
2. Hver enkelt kontraherende part opretter og driver for egen regning og  

 på eget ansvar sin nationale del af Schengen-informationssystemet, hvis  

 database skal være identisk med databaserne i hver af de øvrige kontraherende  

 parters nationale del via den tekniske støttefunktion.
Med henblik på en  

 hurtig og effektiv videregivelse af oplysninger, jf. stk. 3, følger hver  

 enkelt kontraherende part ved oprettelsen af sin nationale del de protokoller  

 og procedurer, som de kontraherende parter har fastlagt i fællesskab for den  

 tekniske støttefunktion.
Der kan søges elektronisk i den nationale dels  

 database på den pågældende kontraherende parts område.
Der kan ikke søges i  

 andre kontraherende parters databaser.
3. De kontraherende parter opretter og driver for fælles regning og under  

 fælles ansvar Schengen-informationssystemets tekniske støttefunktion.
Den  

 Franske Republik er ansvarlig for denne støttefunktion, der etableres i  

 Strasbourg.
Den tekniske støttefunktion omfatter en database til  

 online-videregivelse af oplysninger, således at det sikres, at de nationale  

 deles databaser forbliver identiske.
I den tekniske støttefunktions databaser  

 optages indberetninger om personer og genstande, for så vidt de vedrører  

 samtlige kontraherende parter.
Den tekniske støttefunktions database  

 indeholder ikke andre oplysninger end dem, der er nævnt i dette stykke og i  

 artikel 113, stk. 2.
Kapitel 2 Drift og udnyttelse af Schengen-informationssystemet Artikel 93 Schengen-informationssystemet har i overensstemmelse med bestemmelserne i denne konvention og ved hjælp af oplysningerne i dette system til formål at bevare den offentlige orden og sikkerhed, herunder også statens sikkerhed, og sikre anvendelsen af denne konventions bestemmelser om persontrafik på de kontraherende parters område.
Artikel 94 1. Schengen-informationssystemet indeholder udelukkende de kategorier af oplysninger, der meddeles af de kontraherende parter, og som er nødvendige til at opfylde de formål, der er nævnt i artikel 95-100.
Den indberettende kontraherende part undersøger, om det pågældende tilfælde er så vigtigt, at indberetningen bør optages i Schengen-informationssystemet.
 2. Oplysningerne opdeles i følgende kategorier:
a) indberettede personer b) genstande som nævnt i artikel 100 og motorkøretøjer som nævnt i artikel  

 99.
 3. Om personer må højst følgende oplysninger indberettes:
a) efternavn og fornavn, med henvisning til et eventuelt særskilt  

 registreret kaldenavn b) særlige fysiske kendetegn af objektiv og blivende karakter c) første bogstav i andet fornavn d) fødselsdato og fødested e) køn f) nationalitet g) om vedkommende er bevæbnet h) om vedkommende er voldelig i) indberetningsgrund j) forholdsregler Der må ikke optages andre oplysninger, navnlig ikke oplysninger som anført  

 i artikel 6, første punktum, i Europarådets konvention af 28. januar 1981 om  

 beskyttelse af det enkelte menneske i forbindelse med elektronisk  

 databehandling af personoplysninger.
4. Hvis en kontraherende part finder, at en indberetning i  

 overensstemmelse med artikel 95, 97 eller 99 ikke er forenelig med dens  

 nationale lovgivning, internationale forpligtelser eller væsentlige nationale  

 hensyn, kan den, efter at indberetningen er foretaget, få indsat en påtegning  

 i databasen i sin nationale del af Schengen-informationssystemet om, at de  

 pågældende forholdsregler ikke vil blive iværksat på dens område på baggrund  

 af denne indberetning.
De øvrige kontraherende parter skal konsulteres herom.  

 Hvis den indberettende kontraherende part ikke trækker indberetningen  

 tilbage, bevares den i fuldt omfang for de øvrige kontraherende parter.
Artikel 95 1. Oplysninger om eftersøgte personer, der begæres anholdt med henblik på udlevering, optages i systemet efter anmodning fra den begærende kontraherende parts retlige myndigheder.
2. Inden indberetningen foretages, undersøger den indberettende  

 kontraherende part, om de anmodede kontraherende parters nationale lovgivning  

 tillader anholdelse.
I tvivlstilfælde skal den indberettende kontraherende  

 part konsultere de øvrige berørte kontraherende parter.
 Den indberettende kontraherende part skal samtidig med indberetningen  

 sende de anmodede kontraherende parter følgende væsentlige oplysninger om  

 sagen ad den hurtigst mulige vej:
a) hvilken myndighed der har anmodet om anholdelsen b) om der foreligger arrestordre eller en anden beslutning med samme  

 retskraft eller en eksigibel dom c) hvilken strafbar handling der er tale om og henvisning til den  

 relevante straffebestemmelse d) en beskrivelse af, under hvilke omstændigheder den strafbare handling  

 er begået, herunder tidspunkt, sted og omfang af den indberettede persons  

 deltagelse heri e) så vidt muligt følgerne af den strafbare handling.
3. En kontraherende part, der anmodes om at foretage anholdelse, kan få  

 indsat en påtegning i databasen i sin nationale del af  

 Schengen-informationssystemet om, at der ikke må foretages anholdelse på  

 baggrund af indberetningen, før denne påtegning er slettet.
Påtegningen skal  

 slettes senest fireogtyve timer efter, at indberetningen er optaget,  

 medmindre den kontraherende part af juridiske grunde eller ud fra særlige  

 hensyn afslår at foretage den ønskede anholdelse.
I ganske ekstraordinære  

 tilfælde, hvor det sagsforhold, der ligger til grund for indberetningen, er  

 særligt kompliceret, kan denne frist forlænges indtil en uge.
De øvrige  

 kontraherende parter kan uanset en sådan påtegning eller et sådant afslag  

 foretage den anholdelse, der anmodes om ifølge indberetningen.
4. Hvis en kontraherende part i særlige hastetilfælde ønsker en  

 øjeblikkelig eftersøgning, undersøger den anmodede kontraherende part, om den  

 kan frafalde påtegningen.
Den anmodede kontraherende part træffer de  

 nødvendige foranstaltninger til at sikre, at den ønskede anholdelse kan  

 foretages omgående, hvis indberetningen godkendes.
 5. Hvis der ikke kan foretages anholdelse, fordi den anmodede  

 kontraherende part endnu ikke har afsluttet undersøgelsen eller har besluttet  

 at afslå begæringen om anholdelse, skal denne kontraheren de part behandle  

 indberetningen som en anmodning om meddelelse af den pågældende persons  

 opholdssted.
6. De anmodede kontraherende parter iværksætter de forholdsregler, de  

 anmodes om at træffe på baggrund af indberetningen i overensstemmelse med de  

 gældende udleveringskonventioner og deres nationale lovgivning.
De har ikke  

 pligt til at iværksætte de ønskede forholdsregler, hvis det drejer sig om en  

 af deres egne statsborgere, hvilket dog ikke er til hinder for, at de kan  

 foretage anholdelse efter deres nationale lovgivning.
Artikel 96 1. Oplysninger om uønskede udlændinge, der nægtes indrejse, optages i systemet på grundlag af de nationale indberetninger, som er en følge af afgørelser truffet af de kompetente administrative eller retlige myndigheder under overholdelse af de nationale retsplejeregler.
 2. Disse afgørelser kan bygge på, at den pågældende udlændings  

 tilstedeværelse i landet formodes at udgøre en trussel mod den offentlige  

 orden eller sikkerhed eller for den nationale sikkerhed.
 Dette gælder i særdeleshed:
a) når en udlænding er blevet idømt en frihedsstraf af en varighed på  

 mindst et år på grund af en strafbar handling b) når der er begrundet mistanke om, at en udlænding har begået alvorlige  

 strafbare handlinger, herunder handlinger som nævnt i artikel 71, eller når  

 der foreligger konkrete indicier, der lader formode, at den pågældende har  

 til hensigt at begå sådanne handlinger på en kontraherende parts område.
 3. Disse afgørelser kan ligeledes bygge på, at den pågældende udlænding  

 tidligere er blevet udsendt, afvist eller udvist, når disse foranstaltninger  

 ikke er blevet udskudt eller suspenderet, og de indebærer eller er ledsaget  

 af et indrejseforbud eller eventuelt et forbud mod at tage ophold som følge  

 af en overtrædelse af de nationale bestemmelser om udlændinges indrejse eller  

 ophold.
Artikel 97 Oplysninger om forsvundne personer eller personer, der af hensyn til deres egen sikkerhed eller til forebyggelse af trusler midlertidigt bør tages i varetægt på anmodning af den indberettende kontraherende parts kompetente eller retlige myndighed, optages i systemet, således at politimyndighederne kan underrette den indberettende kontraherende part om personens opholdssted eller tage den pågældende i varetægt for at forhindre vedkommende i at fortsætte sin rejse, hvis den nationale lovgivning tillader det.
Dette gælder i særdeleshed mindreårige og personer, der skal tvangsanbringes på grundlag af en afgørelse truffet af en kompetent myndighed.
Oplysninger om myndige personer må kun videregives med de pågældendes samtykke.
Artikel 98 1. Oplysninger om vidner, personer, der er indstævnet for en domstol som led i en straffesag på grund af handlinger, som de retsforfølges for, eller personer, der skal have forkyndt en strafferetlig dom eller tilsigelse til afsoning af en frihedsstraf, optages på anmodning af de kompetente retlige myndigheder med henblik på videregivelse af oplysninger om opholdssted eller bopæl.
 2. De ønskede oplysninger videregives til den kontraherende part i  

 overensstemmelse med national lovgivning og gældende konventioner om gensidig  

 retshjælp i straffesager.
Artikel 99 1. Under overholdelse af den indberettende kontraherende parts lovgivning optages oplysninger om personer og motorkøretøjer med henblik på diskret overvågning eller målrettet kontrol i overensstemmelse med stk. 5.
2. En sådan indberetning kan foretages med henblik på retsforfølgning af  

 strafbare handlinger og på forebyggelse af trusler mod den offentlige  

 sikkerhed, a) når der foreligger konkrete indicier, der lader formode, at den  

 pågældende er i færd med eller har til hensigt at begå et større antal  

 særligt alvorlige strafbare handlinger, eller b) når det ud fra en samlet vurdering af den pågældende, navnlig under  

 hensyn til tidligere begåede strafbare handlinger, må formodes, at  

 vedkommende også i fremtiden vil begå særligt alvorlige strafbare handlinger.
3. En indberetning kan endvidere foretages i overensstemmelse med national  

 lovgivning på anmodning af de instanser, der har ansvaret for statens  

 sikkerhed, når der foreligger konkrete indicier, der lader formode, at de  

 oplysninger, der er nævnt i stk. 4, er nødvendige for at forebygge en  

 alvorlig trussel fra den pågældendes side eller andre alvorlige trusler mod  

 statens sikkerhed indadtil eller udadtil.
Den indberettende kontraherende  

 part skal forinden konsultere de øvrige kontraherende parter.
 4. Som led i en diskret overvågning kan alle eller en del af følgende  

 oplysninger indsamles og videregives til den indberettende myndighed til brug  

 for grænsekontrollen eller for anden politi- og toldkontrol inde i landet:
a) oplysning om at den indberettede person eller det indberettede  

 motorkøretøj er fundet b) sted og tidspunkt for kontrollen samt årsagen hertil c) rejserute og mål d) ledsagere eller passagerer e) benyttet motorkøretøj f) medbragte genstande g) under hvilke omstændigheder den pågældende person eller det pågældende  

 motorkøretøj er fundet.
 Når sådanne oplysninger indsamles, bør det sikres, at overvågningens  

 diskrete karakter bibeholdes.
5. I forbindelse med den målrettede kontrol, der er nævnt i stk. 1, kan  

 der i overensstemmelse med national lovgivning foretages undersøgelser af  

 personer, motorkøretøjer og medbragte genstande med de i stk. 2 og 3 nævnte  

 formål.
Hvis den målrettede kontrol ikke er tilladt ifølge en kontraherende  

 parts lovgivning, ændres den automatisk til diskret overvågning for denne  

 kontraherende parts vedkommende.
6. En anmodet kontraherende part kan få indsat en påtegning i databasen i  

 sin nationale del af Schengen-informationssystemet om, at der ikke må  

 iværksættes foranstaltninger med henblik på diskret overvågning eller  

 målrettet kontrol på baggrund af indberetningen, før denne påtegning er  

 slettet.
Påtegningen skal slettes senest fireogtyve timer efter, at  

 indberetningen er optaget, medmindre den kontraherende part af juridiske  

 grunde eller ud fra særlige hensyn afslår at iværksætte den ønskede  

 foranstaltning.
De øvrige kontraherende parter kan uanset en sådan påtegning  

 eller et sådant afslag iværksætte den foranstaltning, der anmodes om ifølge  

 indberetningen.
Artikel 100 1. Oplysninger om genstande, der eftersøges med henblik på beslaglæggelse eller som bevismidler i en straffesag, optages i Schengen- informationssystemet.
2. Hvis der ved en søgning viser sig at foreligge en indberetning om en  

 fundet genstand, tager den myndighed, der har konstateret dette, kontakt til  

 den indberettende myndighed for at aftale, hvilke foranstaltninger der skal  

 træffes.
Med henblik herpå kan der også videregives personoplysninger efter  

 bestemmelserne i denne konvention.
De foranstaltninger, der skal træffes af  

 den kontraherende part, som har fundet den pågældende genstand, skal være i  

 overensstemmelse med dens nationale lovgivning.
 3. Der optages oplysninger om følgende kategorier af genstande:
a) stjålne, ulovligt handlede eller forsvundne motorkøretøjer med et  

 slagvolumen på over 50 cc b) stjålne, ulovligt handlede eller forsvundne påhængsvogne og  

 campingvogne med på egenvægt på over 750 kg c) stjålne, ulovligt handlede eller forsvundne skydevåben d) stjålne, ulovligt handlede eller forsvundne blankodokumenter e) stjålne, ulovligt handlede eller forsvundne udstedte  

 identitetsdokumenter (pas, identitetskort, førerbeviser) f) pengesedler (med registrerede numre).
Artikel 101 1. Adgang til oplysningerne i Schengen-informationssystemet samt ret til direkte søgning i disse oplysninger er forbeholdt myndigheder med ansvar for:
a) grænsekontrol b) anden politi- og toldkontrol inde i landet samt samordning heraf.
2. Endvidere har myndigheder med ansvar for udstedelse af visum, centrale  

 myndigheder med ansvar for behandling af visumansøgninger samt myndigheder  

 med ansvar for udstedelse af opholdstilladelser og forvaltning af  

 udlændingelovgivningen adgang til de oplysninger, der er optaget i systemet,  

 jf. artikel 96, samt ret til direkte søgning i disse oplysninger som led i  

 gennemførelsen af denne konventions bestemmelser om persontrafik.
Adgangen  

 til disse oplysninger er underlagt bestemmelserne i den enkelte kontraherende  

 parts lovgivning.
 3. Brugerne må kun søge de oplysninger, der er nødvendige til varetagelsen  

 af deres opgaver.
4. Hver kontraherende part indgiver til Eksekutivkomiteen en liste over,  

 hvilke kompetente myndigheder der har tilladelse til direkte søgning i  

 oplysningerne i Schengen-informationssystemet.
For hver myndighed på denne  

 liste skal det angives, hvilke oplysninger den må søge og til hvilke formål.
Kapitel 3 Beskyttelse og sikring af personoplysninger i  

 Schengen-informationssystemet Artikel 102 1. De kontraherende parter må kun benytte de oplysninger, der er nævnt i artikel 95-100 til de formål, der svarer til hver af de indberetninger, der er nævnt i disse artikler.
2. Oplysningerne må kun kopieres til tekniske formål, når dette er  

 nødvendigt for, at de myndigheder, der er nævnt i artikel 101, kan foretage  

 direkte søgning.
Andre kontraherende parters indberetninger må ikke kopieres  

 fra den nationale del af Schengen-informationssystemet til andre nationale  

 databaser.
3. For så vidt angår de indberetninger, der er nævnt i artikel 95-100 i  

 denne konvention, er det kun tilladt at fravige stk. 1 for at overgå fra en  

 indberetningskategori til en anden, hvis det er nødvendigt for at forebygge  

 en umiddelbar, overhængende trussel mod den offentlige orden og sikkerhed, af  

 tungtvejende hensyn til statens sikkerhed eller til forebyggelse af en  

 alvorlig strafbar handling.
I så fald skal der forinden indhentes tilladelse  

 fra den indberettende kontraherende part.
4. Oplysningerne må ikke benyttes til administrative formål.
Som en  

 undtagelse må de oplysninger, der er optaget efter artikel 96, kun benyttes  

 til de formål, der er nævnt i artikel 101, stk. 2, i overensstemmelse med de  

 kontraherende parters nationale lovgivning.
 5. Enhver anvendelse af oplysninger i strid med stk. 1-4 skal betragtes  

 som misbrug efter bestemmelserne i den pågældende kontraherende parts  

 nationale lovgivning.
Artikel 103 Hver enkelt kontraherende part påser, at den instans, der forvalter databasen, registrerer gennemsnitligt hver tiende videregivelse af personoplysninger i den nationale del af Schengen-informationssystemet, for at kontrollere, om søgningen er tilladt.
Registreringen må kun anvendes til dette formål og slettes efter seks måneder.
Artikel 104 1. Den indberettende kontraherende parts nationale lovgivning finder anvendelse på indberetningerne, medmindre denne konvention fastsætter strengere bestemmelser.
 2. For så vidt denne konvention ikke fastsætter særlige bestemmelser,  

 finder den kontraherende parts lovgivning anvendelse på oplysningerne i den  

 nationale del af Schengen-informationssystemet.
3. For så vidt denne konvention ikke fastsætter særlige bestemmelser om  

 iværksættelse af de foranstaltninger, der anmodes om ifølge indberetningen,  

 finder den anmodede kontraherende parts nationale lovgivning anvendelse.
For  

 så vidt der i denne konvention er fastsat særlige bestemmelser om  

 iværksættelse af foranstaltninger på grundlag af indberetningen, afgrænses  

 kompetencen til at iværksætte sådanne foranstaltninger af den anmodede  

 kontraherende parts nationale lovgivning.
Hvis den ønskede foranstaltning  

 ikke kan iværksættes, underretter den anmodede kontraherende part straks den  

 indberettende kontraherende part herom.
Artikel 105 Den indberettende kontraherende part har ansvaret for, at de oplysninger, der optages i Schengen-informationssystemet, er korrekte og aktuelle, samt at de er lovligt indberettet.
Artikel 106 1. Kun den indberettende kontraherende part må ændre, supplere, rette eller slette de oplysninger, den har indberettet.
 2. Hvis en af de kontraherende parter, som ikke har foretaget  

 indberetningen, er i besiddelse af konkrete indicier, der lader formode, at  

 en oplysning er ukorrekt eller ulovligt indberettet, underretter den hurtigst  

 muligt den indberettende kontraherende part, der har pligt til at kontrollere  

 denne meddelelse og om nødvendigt omgående rette eller slette oplysningen.
 3. Hvis de kontraherende parter ikke kan nå til enighed, forelægger den  

 kontraherende part, der ikke har foretaget indberetningen, sagen for den  

 fælles tilsynsmyndighed, jf. artikel 115, stk. 1, med henblik på en  

 udtalelse.
Artikel 107 Når der allerede findes en indberetning om en given person i Schengen-informationssystemet, aftaler den kontraherende part, der indgiver en ny indberetning, med den kontraherende part, der indgav den første indberetning, optagelsen af indberetningerne.
De kontraherende parter kan også vedtage generelle bestemmelser herom.
Artikel 108 1. Hver enkelt af kontraherende parter udpeger en central myndighed, der er ansvarlig for den nationale del af Schengen-informationssystemet.
 2. Hver enkelt af de kontraherende parter foretager sine indberetninger  

 via denne myndighed.
 3. Myndigheden er ansvarlig for, at den nationale del af  

 Schengen-informationssystemet fungerer korrekt, og træffer de nødvendige  

 foranstaltninger til at sikre, at bestemmelserne i denne konvention  

 overholdes.
 4. De kontraherende parter underretter via depositaren hinanden om,  

 hvilken myndighed de har udpeget, jf. stk. 1.
Artikel 109 1. En persons ret til at få adgang til oplysninger om sig selv i Schengen-informationssystemet er undergivet lovgivningen i den kontraherende stat, på hvis område denne ret gøres gældende.
Hvis den nationale lovgivning tillader det, afgør den nationale tilsynsmyndighed, der er nævnt i artikel 114, stk. 1, om oplysningerne skal videregives og på hvilken måde.
En kontraherende part må ikke videregive oplysninger om en indberetning, den ikke selv har foretaget, medmindre den forinden har givet den indberettende kontraherende part lejlighed til at udtale sig herom.
2. Den pågældende person nægtes adgang til oplysningerne, hvis det kan  

 skade gennemførelsen af den lovlige foranstaltning, der følger af  

 indberetningen, eller for at beskytte tredjemands rettigheder og  

 frihedsrettigheder.
Oplysninger må aldrig videregives i en periode, hvor der  

 foretages diskret overvågning som følge af en indberetning.
Artikel 110 Enhver person har ret til at få rettet oplysninger om sig selv, der er ukorrekte, eller få slettet oplysninger om sig selv, der er ulovligt indberettet.
Artikel 111 1. Enhver indberettet person kan på hver enkelt kontraherende parts område indbringe spørgsmålet for den domstol eller myndighed, der er kompetent ifølge den nationale lovgivning, med påstand om rettelse eller sletning af oplysningerne, aktindsigt eller skadeserstatning.
 2. De kontraherende parter forpligter sig gensidigt til at gennemføre  

 endelige afgørelser, der er truffet af de domstole eller myndigheder, der er  

 nævnt i stk. 1, jf. dog artikel 116.
Artikel 112 1. Personoplysninger, der er optaget i Schengen-informationssystemet i forbindelse med eftersøgning af personer, bevares kun så længe, det er nødvendigt for at opfylde det formål, af hensyn til hvilket de blev givet.
Senest tre år efter optagelsen skal den indberettende kontraherende part undersøge, om det er nødvendigt at bevare dem.
For så vidt angår indberetninger efter artikel 99 er denne frist et år.
 2. Hver enkelt kontraherende part fastsætter eventuelt kortere  

 undersøgelsesfrister i overensstemmelse med sin nationale lovgivning.
 3. Schengen-informationssystemets tekniske støttefunktion underretter  

 automatisk med en måneds varsel de kontraherende parter om en planlagt  

 sletning af oplysninger.
4. Den indberettende kontraherende part kan inden udløbet af  

 undersøgelsesfristen beslutte at bevare indberetningen, hvis dette er  

 nødvendigt af hensyn til det formål, der ligger til grund for indberetningen.  

 Hvis det besluttes at bevare indberetningen længere, skal det meddeles den  

 tekniske støttefunktion.
Bestemmelserne i stk. 1 finder tilsvarende  

 anvendelse.
Artikel 113 1. Andre oplysninger end dem, der er nævnt i artikel 112, bevares i højst ti år, oplysninger om udstedte identitetsdokumenter og registrerede pengesedler i højst fem år og oplysninger om motorkøretøjer, påhængsvogne og campingvogne i højst tre år.
2. Slettede oplysninger bevares i et år i den tekniske støttefunktion.
I  

 løbet af denne periode må de kun hentes frem til efterfølgende kontrol af, om  

 de er korrekte, og om de er lovligt indberettet.
Herefter tilintetgøres  

 oplysningerne.
Artikel 114 1. Hver enkelt kontraherende part udpeger en tilsynsmyndighed, der i overensstemmelse med den nationale lovgivning fører uafhængigt tilsyn med databasen i den nationale del af Schengen-informationssystemet og kontrollerer, at behandlingen og anvendelsen af de oplysninger, der er optaget i Schengen-informationssystemet ikke krænker de berørte personers rettigheder.
Til dette formål skal tilsynsmyndigheden have adgang til databasen i den nationale del af Schengen-informationssystemet.
2. Enhver person har ret til at anmode tilsynsmyndighederne om at  

 kontrollere oplysninger i Schengen-informationssystemet, der vedrører den  

 pågældende selv, samt kontrollere, hvilken brug der er gjort af disse  

 oplysninger.
Denne ret udøves efter bestemmelserne i den nationale lovgivning  

 i den kontraherende stat, hvor anmodningen indgives.
Hvis oplysningerne er  

 optaget af en anden kontraherende part, foretages kontrollen i nært  

 samarbejde med denne kontraherende parts tilsynsmyndighed.
Artikel 115 1. Der oprettes en fælles tilsynsmyndighed, der skal føre tilsyn med Schengen-informationssystemets tekniske støttefunktion.
Denne myndighed består af to repræsentanter for hver af de nationale tilsynsmyndigheder.
Hver enkelt kontraherende part råder over en stemme ved afstemninger.
Tilsynet føres i overensstemmelse med bestemmelserne i denne konvention, Europarådets konvention af 28.
januar 1981 om beskyttelse af det enkelte menneske i forbindelse med elektronisk databehandling af personoplysninger, under hensyn til anbefaling R (87) 15 vedtaget den 17. september 1987 af Europarådets Ministerudvalg om politiets brug af personoplysninger samt i overensstemmelse med den nationale lovgivning i den kontraherende stat, der har ansvaret for den tekniske støttefunktion.
2. Med hensyn til Schengen-informationssystemets tekniske støttefunktion  

 har den fælles tilsynsmyndighed til opgave at føre tilsyn med, at denne  

 konventions bestemmelser anvendes korrekt.
Den skal med henblik herpå have  

 adgang til den tekniske støttefunktion.
 3. Den fælles tilsynsmyndighed har ligeledes kompetence til at undersøge  

 de anvendelses- eller fortolkningsproblemer, der måtte opstå under driften af  

 Schengen-informationssystemet, til at undersøge problemer i forbindelse med  

 de nationale tilsynsmyndigheders uafhængige kontrol eller udøvelsen af deres  

 ret til at få adgang til systemet, og til at udarbejde harmoniserede forslag  

 til fælles løsninger af problemer.
 4. Rapporterne fra den fælles tilsynsmyndighed sendes til de myndigheder,  

 som de nationale tilsynsmyndigheder sender deres rapporter til.
Artikel 116 1. Hver enkelt af de kontraherende parter er ansvarlig i overensstemmelse med den nationale lovgivning for enhver skade, der tilføjes en person i forbindelse med brugen af den nationale database i Schengen-informationssystemet.
Dette gælder også, hvis skaden forvoldes af den indberettende kontraherende part, fordi denne har optaget ukorrekte oplysninger eller oplysninger, der er ulovligt indberettet.
 2. Hvis den kontraherende part, mod hvilken der rejses sag, ikke er den  

 samme som den indberettende kontraherende part, skal sidstnævnte efter  

 anmodning godtgøre de beløb, som er udbetalt i skadeserstatning, medmindre  

 den anmodede kontraherende part har benyttet oplysningerne i strid med denne  

 konvention.
Artikel 117 1. Med hensyn til elektronisk behandling af personoplysninger, der er videregivet efter bestemmelserne i dette afsnit træffer hver enkelt kontraherende part senest på datoen for denne konventions ikrafttræden de nationale foranstaltninger, der er nødvendige for at sikre et beskyttelsesniveau for personoplysninger, der mindst lever op til principperne i Europarådets konvention af 28. januar 1981 om beskyttelse af det enkelte menneske i forbindelse med elektronisk databehandling af personoplysninger samt under hensyn til anbefaling R (87) 15 vedtaget den 17. september 1987 af Europarådets Ministerudvalg om politiets brug af personoplysninger.
 2. Personoplysninger må ikke videregives efter bestemmelserne i dette  

 afsnit, før bestemmelserne i stk. 1 om beskyttelse af personoplysninger er  

 trådt i kraft i de kontraherende stater, der er omfattet af videregivelsen af  

 oplysningerne.
Artikel 118 1. Hver enkelt kontraherende part forpligter sig til for sin nationale del af Schengen-informationssystemet at træffe foranstaltninger til:
a) at forhindre, at uautoriserede får adgang til de anlæg, der benyttes  

 til behandling af personoplysninger (kontrol med fysisk adgang til anlæggene) b) at forhindre, at databærerne kan læses, kopieres, ændres eller fjernes  

 af uautoriserede personer (kontrol med databærere) c) at forhindre uautoriseret indlæsning af oplysninger samt uautoriseret  

 læsning, ændring eller sletning af indlæste personoplysninger (kontrol med  

 optagelse) d) at forhindre, at edb-systemerne kan benyttes af uautoriserede personer  

 ved hjælp af datatransmissionsudstyr (brugerkontrol) e) at sikre, at autoriserede personer hvad angår brugen af et edb- system,  

 kun får adgang til de oplysninger, som henhører under deres kompetence  

 (adgangskontrol) f) at sikre, at det er muligt at undersøge og fastslå, til hvilke  

 myndigheder der kan videregives personoplysninger via datatransmissionsudstyr  

 (kontrol med videregivelse) g) at sikre, at det er muligt efterfølgende at undersøge og fastslå,  

 hvilke personoplysninger der er indlæst i edb-systemerne, hvornår og af hvem  

 (efterfølgende kontrol med indlæsning) h) at forhindre uautoriseret læsning, kopiering, ændring eller sletning af  

 personoplysninger i forbindelse med videregivelse af oplysninger eller  

 transport af databærere (kontrol med overførsler).
2. Hver enkelt kontraherende part skal træffe særlige foranstaltninger for  

 at garantere oplysningernes sikkerhed i forbindelse med deres videregivelse  

 til instanser uden for de kontraherende parters område.
Den fælles  

 tilsynsmyndighed underrettes om sådanne foranstaltninger.
 3. Hver enkelt kontraherende part må kun udpege særligt kvalificerede og  

 sikkerhedsgodkendte personer til at arbejde med databehandling af  

 oplysningerne i den nationale del af Schengen-informationssystemet.
 4. Den kontraherende part, der er ansvarlig for  

 Schengen-informationssystemets tekniske støttefunktion, træffer de  

 foranstaltninger for denne funktion, der er nævnt i stk. 1-3.
Kapitel 4 Fordeling af omkostningerne i forbindelse med  

 Schengen-informationssystemet Artikel 119 1. Omkostningerne i forbindelse med etablering og brug af den i artikel 92, stk. 3, nævnte tekniske støttefunktion, herunder omkostningerne i forbindelse med kabeltilslutning mellem de nationale dele af Schengen-informationssystemet og den tekniske støttefunktion, afholdes i fællesskab af de kontraherende parter.
Den enkelte kontraherende parts andel fastsættes på grundlag af den sats, som gælder for den enkelte kontraherende part på det ensartede momsberegningsgrundlag, jf. artikel 2, stk. 1, litra c), i Rådets afgørelse af 24. juni 1988 om ordningen for Fællesskabernes egne indtægter.
 2. Den enkelte kontraherende part afholder selv omkostningerne i  

 forbindelse med etablering og brug af sin nationale del af Schengen-  

 informationssystemet.
AFSNIT V Transport og varebevægelser Artikel 120 1. De kontraherende parter sørger i fællesskab for, at deres love og administrative bestemmelser ikke uden gyldig grund hindrer varebevægelserne over de indre grænser.
2. De kontraherende parter letter varebevægelserne over de indre grænser,  

 ved at formaliteter i forbindelse med forbud og restriktioner udføres  

 samtidig med fortoldningen af varerne til frit forbrug.
Det skal være muligt  

 at vælge, om fortoldning skal ske inde i landet eller ved den indre grænse.  

 De kontraherende parter bestræber sig på at lade fortoldningen foregå inde i  

 landet.
 3. For så vidt forenklingerne efter stk. 2 ikke eller kun delvis kan  

 gennemføres på visse områder, bestræber de kontraherende parter sig på at  

 skabe betingelser for, at de kan gennemføres enten ved indbyrdes aftaler  

 eller inden for rammerne af De Europæiske Fællesskaber.
 Dette stykke finder navnlig anvendelse på kontrol med transporttilladelser  

 og teknisk kontrol af transportmidler, dyrebeskyttelses- og  

 dyresundhedskontrol, kødkontrol, plantesundhedskontrol samt kontrol med  

 transport af farligt gods og affald.
4. De kontraherende parter bestræber sig på at harmonisere formaliteterne  

 i forbindelse med varebevægelser over de ydre grænser og kontrollere, at de  

 overholdes efter ensartede principper.
Med henblik herpå arbejder de  

 kontraherende parter tæt sammen i Eksekutivkomiteen, inden for De Europæiske  

 Fællesskaber og i andre internationale fora.
Artikel 121 1. De kontraherende parter giver i overensstemmelse med fællesskabsretten afkald på den plantesundhedskontrol og det krav om fremlæggelse af plantesundhedscertifikater, der er fastsat i fællesskabsretten for visse planter og planteprodukter.
Eksekutivkomiteen udarbejder en liste over de planter og planteprodukter,  

 som er omfattet af den forenkling, der er nævnt i første punktum.
Komiteen  

 kan ændre denne liste og fastsætter, hvornår ændringen træder i kraft.
De  

 kontraherende parter underretter hinanden om de foranstaltninger, som de har  

 truffet.
2. I tilfælde af risiko for indslæbning eller spredning af skadegørere,  

 kan en kontraherende part kræve en midlertidig genindførelse af de  

 kontrolforanstaltninger, der er fastsat i fællesskabsretten, og selv  

 iværksætte dem.
Den pågældende part underretter straks de øvrige  

 kontraherende parter herom skriftligt og begrunder beslutningen.
 3. Plantesundhedscertifikatet kan fortsat anvendes som det certifikat, der  

 kræves efter lovgivningen om arternes beskyttelse.
 4. De pågældende myndigheder udsteder efter anmodning herom et  

 plantesundhedscertifikat, når forsendelsen helt eller delvis er beregnet til  

 genudførsel, og hvis kravene til plantesundhedsbeskyttelse er overholdt for  

 så vidt angår de pågældende planter eller planteprodukter.
Artikel 122 1. De kontraherende parter styrker samarbejdet for at garantere sikkerheden i forbindelse med transport af farligt gods og forpligter sig til at harmonisere de nationale bestemmelser, der er truffet i medfør af gældende internationale konventioner.
For at bevare det nuværende sikkerhedsniveau forpligter de sig endvidere navnlig til:
a) at harmonisere kravene til chaufførernes faglige kvalifikationer b) at harmonisere betingelserne for og omfanget af den kontrol, der  

 udføres under transporten og i virksomhederne c) at harmonisere beskrivelsen af overtrædelserne og retsforskrifterne for  

 gældende sanktioner d) at sikre en permanent udveksling af oplysninger og af de erfaringer,  

 som er indhøstet i forbindelse med de foranstaltninger og den kontrol, der er  

 gennemført.
 2. De kontraherende parter styrker samarbejdet for at kontrollere  

 overførsel af farligt og ufarligt affald over de indre grænser.
 I den forbindelse bestræber de sig på at indtage en fælles holdning med  

 hensyn til ændring af fællesskabsdirektiverne vedrørende kontrol og  

 forvaltning af overførsel af farligt affald og med hensyn til udarbejdelse af  

 fællesskabsretsakter om ufarligt affald med det formål at skabe en  

 tilstrækkelig infrastruktur for bortskaffelse og fastsætte harmoniserede  

 bortskaffelsesstandarder på et højt niveau.
 Indtil der er udarbejdet fællesskabsregler for ufarligt affald,  

 kontrolleres overførsel af sådant affald på grund af en særlig procedure, der  

 gør det muligt at kontrollere overførslen på bestemmelsesstedet under  

 behandlingen.
 Bestemmelserne i stk. 1, andet punktum, finder ligeledes anvendelse på  

 dette stykke.
Artikel 123 1. De kontraherende parter forpligter sig til at rådføre sig med hinanden med det formål at ophæve den nugældende indbyrdes forpligtelse til at fremlægge en udførselstilladelse for strategiske industriprodukter og -teknologier og om nødvendigt erstatte denne tilladelse med en smidig procedure, for så vidt det første og det endelige bestemmelsessted er en kontraherende part.
 Med forbehold af disse samråd og for at sikre effektiviteten af den  

 kontrol, der måtte være nødvendig, bestræber de kontraherende parter sig på i  

 tæt samarbejde gennem en koordineringsmekanisme på at udveksle de nødvendige  

 oplysninger under hensyn til den nationale lovgivning.
 2. For så vidt angår andre produkter end strategiske industriprodukter og  

 -teknologier, jf. stk. 1, bestræber de kontraherende parter sig på dels at  

 lade udførselsformaliteterne foregå inde i landet, dels at harmonisere deres  

 kontrolprocedurer.
 3. Med udgangspunkt i de målsætninger, der er fastsat i stk. 1 og 2,  

 konsulterer de kontraherende parter de øvrige berørte partnere.
Artikel 124 Hyppigheden og omfanget af varekontrollen i forbindelse med rejsendes passage af de indre grænser nedbringes mest muligt.
En fortsat nedbringelse og endelig afskaffelse af denne kontrol er betinget af en progressiv forhøjelse af afgiftsfritagelsen for rejsende og af den fremtidige udvikling i bestemmelserne for den grænseoverskridende persontrafik.
Artikel 125 1. De kontraherende parter indgår aftaler om udstationering af forbindelsesofficerer fra deres toldmyndigheder.
 2. Udstationeringen af forbindelsesofficerer har til formål at fremme  

 samarbejdet mellem de kontraherende parter generelt, navnlig inden for  

 rammerne af eksisterende konventioner og Fællesskabets retsakter om gensidig  

 bistand.
 3. Forbindelsesofficererne varetager rådgivende og assisterende opgaver.  

 De er ikke bemyndiget til på eget initiativ at træffe toldforanstaltninger.  

 De tilvejebringer oplysninger og udfører deres opgave på grundlag af de  

 instrukser, de modtager fra deres hjemland.
AFSNIT VI Beskyttelse af personoplysninger Artikel 126 1. Med hensyn til elektronisk behandling af personoplysninger, der er videregivet efter bestemmelserne i denne konvention, træffer hver enkelt kontraherende part senest på dagen for denne konventions ikrafttræden de nationale foranstaltninger, der er nødvendige for at sikre et beskyttelsesniveau for personoplysninger, der mindst lever op til principperne i Europarådets konvention af 28. januar 1981 om beskyttelse af det enkelte menneske i forbindelse med elektronisk databehandling af personoplysninger.
 2. Personoplysninger må ikke videregives efter bestemmelserne i denne  

 konvention, før bestemmelserne i stk. 1 om beskyttelse af personoplysninger  

 er trådt i kraft i de kontraherende stater, hvortil oplysningerne  

 videregives.
 3. For så vidt angår elektronisk behandling af personoplysninger, der  

 videregives efter denne konvention gælder i øvrigt følgende:
 a) Den modtagende kontraherende part må kun benytte oplysningerne til de  

 formål, for hvilke det i denne konvention er fastsat, at sådanne oplysninger  

 må videregives; anvendelse af oplysningerne til andre formål er kun mulig  

 efter forudgående tilladelse fra den kontraherende part, der har videregivet  

 oplysningerne, og under overholdelse af den modtagende kontraherende parts  

 lovgivning; en sådan tilladelse kan gives, når den videregivende  

 kontraherende parts nationale lovgivning tillader det.
 b) Oplysningerne må kun anvendes af de retlige myndigheder, de tjenester  

 og instanser, der varetager en opgave eller udøver en funktion, der henhører  

 under de formål, som er nævnt i litra a).
c) Den videregivende kontraherende part skal påse, at oplysningerne er  

 korrekte.
Hvis den enten selv eller efter anmodning fra den indberettede  

 person konstaterer, at oplysningerne er ukorrekte, eller at de ikke burde  

 være videregivet, skal den straks underrette den eller de modtagende  

 kontraherende parter herom.
Denne eller disse skal efterfølgende rette eller  

 tilintetgøre oplysningerne eller anføre, at de er ukorrekte eller ikke burde  

 være videregivet.
d) En kontraherende part kan ikke frasige sig det ansvar, der ifølge dens  

 nationale lovgivning påhviler den over for en skadelidt person, under  

 påberåbelse af, at en anden kontraherende part har videregivet ukorrekte  

 oplysninger.
Hvis den modtagende kontraherende part skal yde  

 skadeserstatning, fordi der er benyttet videregivne ukorrekte oplysninger,  

 skal den videregivende kontraherende part godtgøre alle de erstatningsbeløb,  

 som den modtagende kontraherende part har udbetalt.
 e) Videregivelse og modtagelse af personoplysninger skal registreres i den  

 database, de er videregivet fra og i den database, de optages i.
 f) Den fælles tilsynsmyndighed, der er nævnt i artikel 115, kan efter  

 anmodning fra en af de kontraherende parter afgive udtalelse om eventuelle  

 problemer med anvendelsen og fortolkningen af denne artikel.
4. Denne artikel finder ikke anvendelse på videregivelse af oplysninger  

 efter bestemmelserne i afsnit II, kapitel 7, og i afsnit IV.
Stk. 3 finder  

 ikke anvendelse på videregivelse af oplysninger efter bestemmelserne i afsnit  

 III, kapitel 2, 3, 4 og 5.
Artikel 127 1. Når personoplysninger videregives til en anden kontraherende part i medfør af denne konvention, finder bestemmelserne i artikel 126 anvendelse på videregivelse af oplysninger, der hidrører fra og optages i et ikke-elektronisk register.
 2. Når der i andre tilfælde end dem, der er nævnt i artikel 126, stk. 1,  

 eller i denne artikels stk. 1 videregives personoplysninger til en anden  

 kontraherende part i medfør af denne konvention, finder artikel 126, stk. 3,  

 anvendelse, med undtagelse af litra e). Endvidere gælder følgende  

 bestemmelser:
 a) Videregivelse og modtagelse af personoplysninger skal registreres  

 skriftligt; dette gælder dog ikke, når det ikke er nødvendigt at registrere  

 oplysningerne for at kunne benytte dem, navnlig ikke når oplysningerne ikke  

 benyttes eller kun benyttes i ganske kort tid.
 b) Den modtagende kontraherende part skal for så vidt angår anvendelsen af  

 de videregivne oplysninger sikre et beskyttelsesniveau, der mindst er det  

 samme som det, der er fastsat i dens lovgivning med hensyn til anvendelsen af  

 lignende oplysninger.
 c) Spørgsmålet om adgang til oplysningerne og om betingelserne herfor  

 afgøres på grundlag af den nationale lovgivning i den kontraherende stat,  

 hvor den pågældende indgiver sin anmodning.
 3. Denne artikel finder ikke anvendelse på videregivelse af oplysninger  

 efter bestemmelserne i afsnit II, kapitel 7, i afsnit III, kapitel 2, 3, 4 og  

 5, samt i afsnit IV.
Artikel 128 1. Personoplysninger må ikke videregives efter denne konvention, før de kontraherende parter, der er berørt af videregivelsen, har pålagt en national tilsynsmyndighed at føre uafhængigt tilsyn med overholdelsen af bestemmelserne i artikel 126 og 127 samt af de bestemmelser, der vedtages til gennemførelsen heraf, for så vidt angår behandling af personoplysninger i databaser.
 2. Hvis en kontraherende part i overensstemmelse med sin nationale  

 lovgivning har pålagt en tilsynsmyndighed på et eller flere områder at føre  

 uafhængigt tilsyn med overholdelsen af bestemmelserne om beskyttelse af  

 personoplysninger, der ikke er optaget i en database, pålægger denne  

 kontraherende part vedkommende myndighed at føre tilsyn med overholdelsen af  

 bestemmelserne i dette afsnit på de pågældende områder.
 3. Denne artikel finder ikke anvendelse på videregivelse af oplysninger  

 efter bestemmelserne i afsnit II, kapitel 7, og i afsnit III, kapitel 2,3,4  

 og 5.
Artikel 129 Med hensyn til videregivelse af personoplysninger efter afsnit III, kapitel 1, forpligter de kontraherende parter sig til, med forbehold af artikel 126 og 127, at sikre et beskyttelsesniveau for personoplysninger, der lever op til principperne i anbefaling R (87) 15 vedtaget 17. september 1987 af Europarådets Ministerudvalg om politiets brug af personoplysninger.
Med hensyn til videregivelse af oplysninger efter artikel 46 gælder i øvrigt følgende bestemmelser:
 a) Den modtagende kontraherende part må kun benytte oplysningerne til de  

 formål, der er angivet af den videregivende kontraherende part under  

 overholdelse af de betingelser, denne kontraherende part har fastsat.
 b) Oplysningerne må kun videregives til politiet; de må dog videregives  

 til andre myndigheder efter forudgående tilladelse fra den videregivende  

 kontraherende part.
 c) Den modtagende kontraherende part skal efter anmodning underrette den  

 videregivende kontraherende part om, hvad oplysningerne er blevet benyttet  

 til, og hvilke resultater de har ført til.
Artikel 130 Hvis der videregives personoplysninger gennem en forbindelsesofficer, jf. artikel 47 og 125, finder bestemmelserne i dette afsnit kun anvendelse, når denne forbindelsesofficer videregiver oplysninger til den kontraherende part, som har udsendt vedkommende til den anden kontraherende parts område.
AFSNIT VII Eksekutivkomiteen Artikel 131 1. Der nedsættes en eksekutivkomite med henblik på anvendelsen af denne konvention.
 2. Med forbehold af de særlige beføjelser, der tillægges Eksekutivkomiteen  

 ved denne konvention, er dens overordnede opgave at sikre en korrekt  

 anvendelse af konventionen.
Artikel 132 1. Alle de kontraherende parter har et sæde i Eksekutivkomiteen.
De kontraherende parter repræsenteres i komiteen af en minister med ansvar for gennemførelsen af denne konvention; denne kan om nødvendigt lade sig bistå af sagkyndige, der kan deltage i drøftelserne.
2. Eksekutivkomiteen træffer afgørelser med enstemmighed.
Den fastsætter  

 selv sine arbejdsmetoder og kan i den forbindelse vedtage, at beslutninger  

 kan træffes ved skriftlig procedure.
 3. Efter anmodning fra en kontraherende parts repræsentant kan den  

 endelige afgørelse om forslag, som Eksekutivkomiteen har taget stilling til,  

 udsættes i højst to måneder, efter at forslaget er fremsat.
 4. Eksekutivkomiteen kan med henblik på forberedelse af afgørelser eller  

 andre opgaver nedsætte arbejdsgrupper bestående af repræsentanter for de  

 kontraherende parters myndigheder.
Artikel 133 Eksekutivkomiteens møder holdes på skift på de forskellige kontraherende parters områder.
Komiteen holder møde, så ofte det er nødvendigt for at varetage dens opgaver.
AFSNIT VIII Afsluttende bestemmelser Artikel 134 Denne konventions bestemmelser finder kun anvendelse i det omfang, de er forenelige med fællesskabsretten.
Artikel 135 Konventionens bestemmelser finder anvendelse med forbehold af bestemmelserne i Geneve-konventionen af 28. juli 1951 om flygtninges retsstilling, som ændret ved New Yorkprotokollen af 31. januar 1967.
Artikel 136 1. En kontraherende part, der har til hensigt at føre forhandlinger med et tredjeland om grænsekontrol, underretter i god tid de øvrige kontraherende parter herom.
 2. En kontraherende part må ikke indgå aftaler om forenkling eller  

 ophævelse af grænsekontrollen med en eller flere tredjelande uden forudgående  

 samtykke fra de øvrige kontraherende parter, hvilket dog ikke berører De  

 Europæiske Fællesskabers medlemsstaters ret til at indgå sådanne aftaler i  

 fællesskab.
 3. Stk. 2 finder ikke anvendelse på aftaler om mindre grænsetrafik, for så  

 vidt sådanne aftaler overholder de undtagelser og betingelser, som er fastsat  

 i artikel 3, stk. 1.
Artikel 137 Der kan ikke tages forbehold med hensyn til denne konvention, dog med undtagelse af forbeholdene som nævnt i artikel 60.
Artikel 138 Bestemmelserne i denne konvention finder for Den Franske Republiks vedkommende kun anvendelse på Den Franske Republiks europæiske område.
 Bestemmelserne i denne konvention finder for Kongeriget Nederlandenes  

 vedkommende kun anvendelse på det område, der er beliggende i Europa.
Artikel 139 1. Denne konvention skal ratificeres, godkendes eller accepteres.
Ratifikations-, godkendelses- eller acceptinstrumenterne deponeres hos Storhertugdømmet Luxembourgs regering, som giver alle kontraherende parter meddelelse om deponeringen.
2. Denne konvention træder i kraft den første dag i den anden måned, der  

 følger efter deponeringen af det sidste ratifikations-, godkendelses- eller  

 acceptinstrument.
Bestemmelserne om oprettelsen af Eksekutivkomiteen, dens  

 virksomhed og beføjelser finder anvendelse, så snart konventionen træder i  

 kraft.
De øvrige bestemmelser finder anvendelse fra den første dag i den  

 tredje måned, der følger efter konventionens ikrafttræden.
 3. Storhertugdømmet Luxembourgs regering underretter alle kontraherende  

 parter om ikrafttrædelsesdatoen.
Artikel 140 1. Alle medlemsstater af De Europæiske Fællesskaber kan tiltræde denne konvention.
Tiltrædelsen sker efter aftale mellem denne stat og de kontraherende parter.
2. Denne aftale skal ratificeres, godkendes eller accepteres af den  

 tiltrædende stat og af hver enkelt af de kontraherende parter.
Den træder i  

 kraft den første dag i den anden måned, der følger efter deponeringen af det  

 sidste ratifikations-, godkendelses- eller acceptinstrument.
Artikel 141 1. Alle kontraherende parter kan til depositaren sende forslag til ændring af denne konvention.
Depositaren videresender sådanne forslag til de øvrige kontraherende parter.
Efter anmodning fra en kontraherende part tager de kontraherende parter bestemmelserne i denne konvention op til fornyet overvejelse, når de forhold, der gjaldt ved denne konventions ikrafttræden, efter deres opfattelse har undergået grundlæggende ændringer.
 2. De kontraherende parter vedtager ændringer til denne konvention efter  

 fælles aftale.
 3. Ændringer træder i kraft den første dag i den anden måned, der følger  

 efter deponeringen af det sidste ratifikations-, godkendelses- eller  

 acceptinstrument.
Artikel 142 1. Når der indgås konventioner mellem De Europæiske Fællesskabers medlemsstater med henblik på virkeliggørelse af et område uden indre grænser, bliver de kontraherende parter enige om, på hvilke betingelser denne konventions bestemmelser kan erstattes eller ændres i forhold til de tilsvarende bestemmelser i sådanne konventioner.
 De kontraherende parter tager i denne forbindelse hensyn til, at  

 bestemmelserne i denne konvention kan indebære et videregående samarbejde end  

 bestemmelserne i sådanne konventioner.
 Bestemmelser, der strider mod bestemmelser, der er vedtaget mellem De  

 Europæiske Fællesskabers medlemsstater, tilpasses under alle omstændigheder.
2. De ændringer til denne konvention, som de kontraherende parter måtte  

 finde nødvendige, skal ratificeres, godkendes eller accepteres.
Artikel 141,  

 stk. 3, finder anvendelse, idet ændringerne dog ikke træder i kraft, før de  

 pågældende konventioner mellem De Europæiske Fællesskabers medlemsstater er  

 trådt i kraft.
 Til bekræftelse heraf har undertegnede befuldmægtigede underskrevet denne  

 konvention.
Udfærdiget i Schengen den nittende juni nittenhundredeoghalvfems i et  

 originalt eksemplar på tysk, fransk og nederlandsk, idet hver af disse  

 tekster har samme gyldighed; de deponeres i Storhertugdømmet Luxembourgs  

 regerings arkiver.
Denne regering fremsender en bekræftet genpart til hver af  

 de kontraherende parter.
For Kongeriget Belgiens regering For Forbundsrepublikken Tysklands regering For den Franske Republiks regering For Storhertugdømmet Luxembourgs regering For Kongeriget Nederlandenes regering SLUTAKT I forbindelse med undertegnelsen af konventionen om gennemførelse af Schengen-aftalen af 14. juni 1985 mellem regeringerne for staterne i Den Økonomiske Union Benelux, Forbundsrepublikken Tyskland og Den Franske Republik om gradvis ophævelse af kontrollen ved de fælles grænser har de kontraherende parter vedtaget følgende erklæringer:
1. Fælleserklæring om artikel 139 Signatarstaterne underretter allerede inden konventionens ikrafttræden  

 hinanden om alle forhold af betydning for de spørgsmål, der er omhandlet af  

 konventionen, og for dens ikrafttræden.
 Konventionen træder først i kraft, når forudsætningerne for konventionens  

 gennemførelse er opfyldt i signatarstaterne, og når kontrollen ved de ydre  

 grænser er effektiv.
2. Fælleserklæring om artikel 4 De kontraherende parter forpligter sig til at gøre alt for at overholde  

 denne frist samtidig og forhindre eventuelle sikkerhedsmangler.
Inden den 31.  

 december 1992 undersøger Eksekutivkomiteen, hvilke fremskridt der er gjort.  

 Kongeriget Nederlandene understreger, at det ikke kan udelukkes, at der  

 opstår problemer med hensyn til tidsfristen for en bestemt lufthavn, uden at  

 det dog skaber sikkerhedsmangler.
De øvrige kontraherende parter vil tage  

 hensyn til denne situation, uden at dette dog må medføre problemer for det  

 indre marked.
 Hvis der opstår problemer, undersøger Eksekutivkomiteen, hvorledes disse  

 foranstaltninger bedst kan iværksættes samtidig i lufthavnene.
3. Fælleserklæring om artikel 71, stk. 2 For så vidt en af de kontraherende parter som led i sin nationale politik  

 for forebyggelse og behandling af misbrug af narkotika og psykotrope stoffer  

 fraviger princippet i artikel 71, stk. 2, træffer alle kontraherende parter  

 de nødvendige administrative og strafferetlige foranstaltninger til at  

 forebygge og bekæmpe ulovlig indførsel og udførsel af disse stoffer navnlig  

 til de øvrige kontraherende parters område.
4. Fælleserklæring om artikel 121 I overensstemmelse med fællesskabsretten giver de kontraherende parter  

 afkald på den plantesundhedskontrol og det krav om fremlæggelse af  

 plantesundhedscertifikater, der er fastsat i fællesskabsretten for planter og  

 planteprodukter, som er a) opført under nr. 1, eller b) opført under nr. 2-6, og som har oprindelse i en af de kontraherende  

 stater.
5. Fælleserklæring om de enkelte landes asylpolitik De kontraherende parter udarbejder en redegørelse for deres nationale  

 asylpolitik med henblik på en harmonisering.
6. Fælleserklæring om artikel 132 De kontraherende parter underretter deres nationale parlamenter om denne  

 konventions ikrafttræden.
Udfærdiget i Schengen den nittende juni nittenhundredeoghalvfems i et  

 originalt eksemplar på tysk, fransk og nederlandsk, idet hver af disse  

 tekster har samme gyldighed; de deponeres i Storhertugdømmet Luxembourgs  

 regerings arkiver.
Denne regering fremsender en bekræftet genpart til hver af  

 de kontraherende parter.
For Kongeriget Belgiens regering For forbundsrepublikken Tysklands regering For Den Franske Republiks regering For Storhertugdømmet Luxembourgs regering For Kongeriget Nederlandenes regering PROTOKOL I tilknytning til slutakten til konventionen om gennemførelse af Schengen-aftalen af 14. juni 1985 mellem regeringerne for staterne i Den Økonomiske Union Benelux, Forbundsrepublikken Tyskland og Den Franske Republik om gradvis ophævelse af kontrollen ved de fælles grænser har de kontraherende parter vedtaget følgende fælleserklæring og noteret sig nedenstående ensidige erklæringer, der er fremsat i tilknytning til nævnte konvention:
I.
Erklæring om anvendelsesområdet De kontraherende parter fastslår følgende: efter foreningen af de to  

 Tysklande finder konventionen i folkeretlig henseende også anvendelse på Den  

 Tyske Demokratiske Republiks nuværende område.
II.
Erklæringer fra Forbundsrepublikken Tyskland om fortolkningen af  

 konventionen.
 1. Konventionen indgås med den forestående forening af de to Tysklande for  

 øje.
 Den Tyske Demokratiske Republik er ikke et udland i forhold til  

 Forbundsrepublikken Tyskland.
 Artikel 136 finder ikke anvendelse på forbindelserne mellem  

 Forbundsrepublikken Tyskland og Den Tyske Demokratiske Republik.
2. Denne konvention berører ikke den ordning, der er aftalt i den  

 tysk-østrigske brevveksling af 20. august 1984 om en lempelse af kontrollen  

 ved de fælles grænser for statsborgerne fra de to stater.
Denne ordning skal  

 imidlertid anvendes under hensyn til de kontraherende Schengen-parters  

 sikkerhedskrav og indvandringsbestemmelser, således at lempelserne i praksis  

 begrænses til østrigske statsborgere.
III.
Erklæring fra Kongeriget Belgien om artikel 67 Med hensyn til overtagelse af fuldbyrdelsen af udenlandske domme vil  

 Belgien ikke anvende den interne procedure, der er fastsat i den belgiske  

 lovgivning om overførelse af domfældte, men en særlig procedure, som vil  

 blive fastlagt ved ratifikationen af denne konvention.
Udfærdiget i Schengen den nittende juni nittenhundredeoghalvfems i et  

 originalt eksemplar på tysk, fransk og nederlandsk, idet hver af disse  

 tekster har samme gyldighed; de deponeres i Storhertugdømmet Luxembourgs  

 regerings arkiver.
Denne regering fremsender en bekræftet genpart til hver af  

 de kontraherende parter.
For Kongeriget Belgiens regering For forbundsrepublikken Tysklands regering For Den Franske Republiks regering For Storhertugdømmet Luxembourgs regering For Kongeriget Nederlandenes regering FÆLLESERKLÆRING fra ministre og statssekretærer forsamlet i Schengen den 19. juni 1990 Regeringerne for de kontraherende parter i Schengen-aftalen indleder eller fortsætter drøftelser navnlig på følgende områder:
- forbedring og forenkling af udleveringspraksis - forbedring af samarbejdet med hensyn til retsforfølgning af  

 overtrædelser af færdselslovgivningen - regler om gensidig anerkendelse af afgørelser om frakendelse af  

 førerretten - mulighed for gensidig fuldbyrdelse af bødestraffe - udformning af regler for gensidig overførelse af straffesager, herunder  

 muligheden for at overføre tiltalte til hjemlandet - udformning af regler for repatriering af mindreårige, som ulovligt er  

 fjernet fra den person, der har forældremyndigheden - fortsat forenkling af kontrollen med varebevægelser i forbindelse med  

 samhandel.
Udfærdiget i Schengen den nittende juni nittenhundredeoghalvfems i et  

 originalt eksemplar på tysk, fransk og nederlandsk, idet hver af disse  

 tekster har samme gyldighed; de deponeres i Storhertugdømmet Luxembourgs  

 regerings arkiver.
Denne regering fremsender en bekræftet genpart til hver af  

 de øvrige kontraherende parter.
For Kongeriget Belgiens regering For forbundsrepublikken Tysklands regering For Den Franske Republiks regering For Storhertugdømmet Luxembourgs regering For Kongeriget Nederlandenes regering (* 1) Enkeltkonventionen af 1961 om kontrol med narkotiske midler, som ændret ved protokollen af 1972 om ændring af enkeltkonventionen om narkotiske midler af 1961; konventionen af 1971 om psykotrope stoffer, FN-konventionen af 20. december 1988 om ulovlig handel med narkotika og psykotrope stoffer.
