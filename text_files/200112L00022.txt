Fremsat den 3. oktober 2001 af  

 skatteministeren (Frode Sørensen) Forslag til Lov om ændring af  

 pensionsbeskatningsloven (Overførsel af pensionskasseordninger med tilknyttet  

 supplerende éngangsydelse til livsforsikringsselskaber m.v.) § 1 I lov om beskatningen af pensionsordninger m.v.  

 (pensionsbeskatningsloven), jf. lovbekendtgørelse nr. 666 af 5. juli  

 2000, som senest ændret ved § 6 i lov nr. 284 af 25. april 2001,  

 foretages følgende ændringer:
 1. § 2, nr. 4, litra e, affattes  

 således:
 »e)	børnepension, hvis udbetalinger kan tilfalde afdødes  

 efterlevende børn eller stedbørn eller børn af personer,  

 der opfylder litra d, dog længst til de pågældendes fyldte  

 24. år eller til den følgende policedag (årsdag for  

 policens oprettelse).«.
 2. § 5, stk. 2, affattes således:
 »Stk. 2. Det er dog en betingelse, at der ikke i policen er  

 indsat andre begunstigede end enten forsikredes »nærmeste  

 pårørende« i forsikringsaftalelovens forstand, jf. denne lovs  

 § 105, stk. 5, eller forsikredes ægtefælle, fraskilte  

 ægtefælle, forsikredes livsarvinger, stedbørn eller  

 stedbørns livsarvinger, en navngiven person, der har fælles  

 bopæl med forsikrede ved indsættelsen, eller dennes  

 livsarvinger.«.
 3. I § 8, stk. 1, nr. 3, 4. pkt., ændres  

 »70. år« til: »75. år«.
 4. § 11 A, stk. 1, nr. 6, affattes  

 således:
 »6.	Der kan ikke træffes bestemmelse om udbetaling efter  

 kontohaverens død til andre end kontohaverens »nærmeste  

 pårørende«, jf. § 5, stk. 5, i lov om visse  

 civilretlige forhold m.v. ved pensionsopsparing i pengeinstitutter, eller  

 kontohaverens ægtefælle, fraskilte ægtefælle,  

 kontohaverens livsarvinger, stedbørn eller stedbørns  

 livsarvinger, en navngiven person, der har fælles bopæl med  

 kontohaveren ved indsættelsen, eller dennes livsarvinger.«.
 5. § 12, stk. 1, nr. 4, affattes  

 således:
 »4.	Der kan ikke træffes bestemmelse om udbetaling efter  

 kontohaverens død til andre end kontohaverens »nærmeste  

 pårørende«, jf. § 5, stk. 5, i lov om visse  

 civilretlige forhold m.v. ved pensionsopsparing i pengeinstitutter, eller  

 kontohaverens ægtefælle, fraskilte ægtefælle,  

 kontohaverens livsarvinger, stedbørn eller stedbørns  

 livsarvinger, en navngiven person, der har fælles bopæl med  

 kontohaveren ved indsættelsen, eller dennes livsarvinger.«.
 6. I § 14 A, 3. pkt., ændres »§§ 22, 1.  

 pkt., 32, stk. 1, 36-40« til: »§ 32, stk. 1,  

 §§ 36-40«.
 7. I § 18, stk. 1, indsættes efter 4.  

 pkt. som nyt pkt.:
 »Hvis den skattepligtiges indkomstår ikke er  

 sammenfaldende med kalenderåret, er den i 4. pkt. nævnte frist  

 for indbetaling dog den 1. juli i kalenderåret efter det  

 kalenderår, som det indkomstår, hvori virksomheden er  

 afstået, træder i stedet for.«.
 8. I § 18, stk. 2, indsættes som 5.  

 pkt.:
 »Er der sket afgiftsberigtigelse af samtlige  

 afgiftspligtige kapitalforsikringer og opsparinger i pensionsøjemed  

 inden for den i § 26, stk. 4, 1. eller 2. pkt., nævnte frist,  

 er der ikke fradragsret for bidrag m.v. til sådanne ordninger, som  

 indbetales i det indkomstår, der følger umiddelbart efter  

 indkomståret, hvori den eller de første kapitalforsikringer  

 eller opsparinger i pensionsøjemed er afgiftsberigtiget.«.
 9. I § 18, stk. 4, indsættes efter 1.  

 pkt. som nyt pkt.:
 »Der skal dog ikke ske fordeling af fradraget efter 1.  

 pkt., hvis der i det indkomstår, der følger umiddelbart efter  

 det sidste indkomstår, hvori præmie (bidrag) er forfaldet til  

 betaling, eller indbetaling til en rateopsparing i pensionsøjemed er  

 sket, forfalder præmie (bidrag) til en ny pensionsordning med  

 løbende udbetalinger eller rateforsikring i pensionsøjemed  

 eller sker indbetalinger til en ny rateopsparing i pensionsøjemed  

 på tilsvarende vilkår med hensyn til størrelsen af de  

 årlige indbetalinger og pristalsregulering som vilkårene for den  

 i det forudgående indkomstår ophørte ordning,  

 således at den samlede præmie- eller bidragsperiode til de  

 nævnte ordninger er på mindst 10 år.«.
 10. I § 18, stk. 4, indsættes efter 3.  

 pkt. som nyt pkt.:
 »Ved forlængelse af en pensionsordning med  

 løbende udbetalinger, en rateforsikring eller en rateopsparing i  

 pensionsøjemed finder 2. pkt. dog tilsvarende anvendelse, hvis der  

 oprindeligt er aftalt en indbetalingsperiode på mindst 10  

 år.«.
 11. I § 18, stk. 4, 4. pkt., der bliver 6. pkt.,  

 ændres »1.   3. pkt.« til: »1.   5. pkt.«.
 12. I § 19, stk. 1, indsættes efter 2.  

 pkt. som nyt pkt.:
 »Er der sket afgiftsberigtigelse af samtlige en  

 arbejdstagers afgiftspligtige kapitalforsikringer og opsparinger i  

 pensionsøjemed inden for den i § 26, stk. 4, 1. eller 2.  

 pkt., nævnte frist, medregnes beløb, der af arbejdsgiveren eller  

 en tidligere arbejdsgiver indbetales til en sådan ordning i det  

 indkomstår, der følger umiddelbart efter indkomståret,  

 hvori den eller de første kapitalforsikringer eller opsparinger i  

 pensionsøjemed er afgiftsberigtiget, dog ved opgørelsen af  

 arbejdstagerens skattepligtige indkomst.«.
 13. I § 19, stk. 1, 4. pkt., ændres  

 »§ 18, stk. 1, 5. pkt.« til: »§ 18, stk. 1, 8. pkt.«.
 14. I § 19, stk. 2, ændres »som foretages af  

 de kommunale dagpenge- og socialmyndigheder, arbejdsløshedskasserne  

 eller Direktoratet for Arbejdsløshedsforsikringen« til: »som foretages  

 for de nævnte personer«.
 15. Efter § 21 A indsættes:
»§ 21 B.
Beløb, der er indbetalt til en  

 kapitalforsikring eller opsparing i pensionsøjemed, og som ikke kan  

 fratrækkes ved opgørelsen af den skattepligtige indkomst, jf.  

 § 18, stk. 2, 5. pkt., eller som skal medregnes ved  

 opgørelsen af den skattepligtige indkomst, jf. § 19, stk. 1,  

 3. pkt., kan tilbagebetales, uden at dette betragtes som en afgiftspligtig  

 udbetaling.
Tilbagebetaling sker efter anmodning fra ejeren af ordningen.  

 Hvis der er sket afgiftsberigtigelse af det pågældende  

 beløb inden anmodningen om tilbagebetaling, kan afgiften søges  

 tilbagebetalt hos den lokale told- og skatteregion.
 Stk. 2. Skatteministeren kan fastsætte nærmere  

 regler om indberetningspligt for pensionsinstitutter vedrørende det  

 indbetalte beløb samt om tilbagebetaling og udbetaling efter  

 stk. 1.«.
 16. I § 25, stk. 1, nr. 8, ændres  

 »§ 30, stk. 2« til: »§ 30, stk. 2, jf. § 30,  

 stk. 3, nr. 1 eller 2«.
 17. I § 33 A indsættes som stk. 4:
 »Stk. 4. Ved afgiftsberegning efter § 28, § 29,  

 stk. 1, 1. eller 2. pkt., § 29, stk. 2 eller 3, § 29 A,  

 § 29 C eller § 30, stk. 1, 1., 2. eller 3. pkt., for en  

 pensionsordning, hvortil der efter § 41 er overført beløb  

 fra en anden pensionsordning som nævnt i stk. 1, 2 eller 3,  

 anvendes reglerne i henholdsvis stk. 1, 2 eller 3 på den del af  

 udbetalingen eller det afgiftspligtige beløb, der hidrører fra  

 det overførte beløb.«.
 18. I § 34 indsættes som stk. 6:
 »Stk. 6. Ved afgiftsberegning efter §§ 28, 29, 29 A, 29 C,  

 30 eller 31 for en pensionsordning, hvortil der efter § 41 er  

 overført beløb fra en anden pensionsordning som nævnt i  

 stk. 1, 2, 3 eller 4, anvendes reglerne i henholdsvis stk. 1, 2, 3  

 eller 4 på den del af udbetalingen eller det afgiftspligtige  

 beløb, der hidrører fra det overførte  

 beløb.«.
 19. § 38, stk. 3, affattes således:
 »Stk. 3. Hvis indbetaling ikke finder sted inden  

 udløbet af den frist, der er nævnt i stk. 1, skal den  

 tilbageholdelsespligtige betale en månedlig rente med den rentesats,  

 der fastsættes efter § 7, stk. 2, i opkrævningsloven,  

 med tillæg af 0,8 procentpoint pr. påbegyndt måned fra  

 tidspunktet for seneste rettidige indbetaling.«.
 20. I § 41, stk. 1, nr. 6, ændres »det  

 fyldte 60. år.« til: »det fyldte 60. år, eller«.
 21. Efter § 41, stk. 1, nr. 6,  

 indsættes:
 »7.	fra den del af en pensionsordning med løbende udbetalinger  

 omfattet af § 2, nr. 4, eller § 7, der udgøres af en  

 supplerende éngangsydelse, til en kapitalforsikring i  

 pensionsøjemed, når overdragelsen sker som led i en  

 overførsel af pensionstilsagnene efter kapitel 8 i lov om tilsyn med  

 firmapensionskasser eller som led i en bestandsoverdragelse efter kapitel 16  

 i lov om forsikringsvirksomhed.«.
 22. § 49 A, stk. 8, 2. og 3. pkt., ophæves,  

 og i stedet indsættes:
 »Afgiften tilbageholdes ved tilbagebetalingen og  

 skal indbetales til statskassen inden 1 måned efter tilbagebetalingen.  

 Den afgiftspligtige skal underrettes om tilbageholdelsen. § 38,  

 stk. 3, 5 og 6, og § 39 finder tilsvarende anvendelse.«.
 23. § 49 B, stk. 8, 2. og 3. pkt., ophæves,  

 og i stedet indsættes:
 »Afgiften tilbageholdes ved tilbagebetalingen og  

 skal indbetales til statskassen inden 1 måned efter tilbagebetalingen.  

 Den afgiftspligtige skal underrettes om tilbageholdelsen. § 38,  

 stk. 3, 5 og 6, og § 39 finder tilsvarende anvendelse.«.
§ 2 Stk. 1. Loven træder i kraft dagen efter  

 bekendtgørelsen i Lovtidende, jf. dog stk. 2-7.
 Stk. 2. § 1, nr. 7, 9, 10 og 11, har virkning for  

 indkomståret 2001 og senere indkomstår.
 Stk. 3. § 1, nr. 8, 12 og 15, har virkning, når den  

 eller de første kapitalforsikringer eller opsparinger i  

 pensionsøjemed er afgiftsberigtiget i indkomståret 2001 eller  

 senere indkomstår.
 Stk. 4. § 1, nr. 17 og 18, har virkning for  

 pensionsordninger, hvor den afgiftspligtige udbetaling eller disposition  

 foretages på datoen for lovforslagets fremsættelse eller  

 senere.
 Stk. 5. § 1, nr. 19, har virkning for renter, der  

 påløber den 1. januar 2002 eller senere.
 Stk. 6. § 1, nr. 20 og 21, har virkning for  

 overdragelser, som har fundet sted den 1. januar 2001 eller senere.
 Stk. 7. § 1, nr. 22 og 23, har virkning for afgift, der  

 tilbageholdes den 1. januar 2002 eller senere.
Bemærkninger til lovforslaget 1. Lovforslagets formål Lovforslaget har som formål:
at indføre hjemmel for, at den del af en  

 pensionskasseordning, som udgøres af supplerende éngangsydelse,  

 kan overføres til en kapitalforsikringsordning i et  

 livsforsikringsselskab, uden at dette skattemæssigt betragtes som ind-  

 og udbetaling, forudsat at overførslen sker som led i en  

 bestandsoverdragelse, at skabe hjemmel til, at de lavere afgiftssatser,  

 der gælder for visse dele af opsparingen i en pensionsordning, der er  

 oprettet før den 1. januar 1980, bevares, hvis ordningen helt eller  

 delvis overføres til en anden pensionsordning efter de almindelige  

 regler om overførsel af pensionsordninger, at give personer, der årligt indbetaler mere  

 end 36.500 kr. (2001-niveau) til en pensionsordning med løbende  

 udbetalinger eller en ratepensionsordning, mulighed for at fortsætte  

 indbetalingerne i et andet pensionsinstitut eller på en ny  

 pensionsordning i samme institut, uden at der skal ske fordeling af  

 fradragsretten, forudsat at den samlede indbetalingsperiode til de to  

 pensionsordninger er på mindst 10 år, at sidestille samleveres livsarvinger med  

 livsarvinger i øvrigt, at fastsætte en frist på én  

 måned for indbetaling af den afgift, der i visse situationer skal  

 tilbageholdes ved tilbagebetaling af bidrag til efterlønsordningen og  

 fleksydelsesordningen, samt at skabe hjemmel for opkrævning af  

 morarenter ved for sen indbetaling af afgiften, at hæve aldersgrænsen for  

 rateforsikring tegnet som ren risikoforsikring, der kun kommer til udbetaling  

 i tilfælde af forsikredes invaliditet eller død, fra 70 år  

 til 75 år, at give personer, der ønsker at indbetale  

 på en pensionsordning omfattet af pensionsbeskatningslovens § 15 A  

 (pensionsordninger for tidligere selvstændigt erhvervsdrivende) med  

 fradragsret i det indkomstår, hvor personen har afstået sin  

 virksomhed, en længere indbetalingsfrist i de tilfælde, hvor  

 personen har et bagudforskudt indkomstår, at lade fradragsretten eller  

 bortseelsesretten bortfalde for indbetalinger på  

 kapitalpensionsordninger, som er foretaget efter afgiftspligtens  

 indtræden ved udbetaling efter ejerens 60. år, og at præcisere, at der er bortseelsesret for  

 alle indbetalinger til ATP, uanset om de foretages af en arbejdsgiver eller  

 af andre.
2. Overførsel af supplerende éngangsydelse til  

 kapitalforsikring Hel eller delvis afvikling af en pensionskasse kan ske ved  

 overførsel af alle eller en del af pensionskassens pensionsordninger  

 til et livsforsikringsselskab eller til en anden pensionskasse.
Regler herom  

 findes for firmapensionskassernes vedkommende i kapitel 8 i lov om tilsyn med  

 firmapensionskasser og for de tværgående pensionskassers  

 vedkommende i kapitel 16 i forsikringsvirksomhedsloven.
I begge  

 tilfælde skal overdragelsen tillades af Finanstilsynet.
Overdragelse  

 til forsikringsselskaber kan også ske med forsikringstagernes  

 accept.
 De skattebegunstigede pensionsordninger, som  

 pensionskasserne kan tilbyde efter pensionsbeskatningsloven, er som  

 udgangspunkt pensionsordninger med løbende udbetalinger, jf.  

 pensionsbeskatningslovens § 2, nr. 4. Det accepteres dog  

 skattemæssigt, at en del af pensionsordningen kan udbetales til  

 medlemmet som en supplerende éngangsydelse, der i visse henseender  

 undergives samme skattemæssige behandling som en  

 kapitalpensionsordning, jf. bl.a. pensionsbeskatningslovens § 29 A,  

 hvorefter der betales en afgift på 40 pct. ved udbetaling efter  

 medlemmets fyldte 60. år m.v.
Når Finanstilsynet tillader overførsel af  

 alle eller en del af en pensionskasses pensionsordninger
(bestandsoverdragelse) til et livsforsikringsselskab eller en anden  

 pensionskasse, stilles der af hensyn til pensionskassemedlemmerne krav om, at  

 det modtagende forsikringsselskab eller den modtagende pensionskasse  

 særskilt skal afdække en eventuel forpligtelse til at udbetale  

 supplerende éngangsydelse.
Sker bestandsoverdragelsen til et  

 livsforsikringsselskab, vil dette alene kunne opfylde kravet om en  

 særskilt afdækning ved at afdække denne del af ordningen  

 som en kapitalforsikring i pensionsøjemed.
Det skyldes, at  

 livsforsikringsselskaber ikke kan udbyde supplerende  

 éngangsydelser.
 Denne overdragelsessituation er der efter de  

 gældende regler i pensionsbeskatningsloven ikke skattemæssigt  

 taget hensyn til.
Overførsel af en pensionsordning omfattet af  

 pensionsbeskatningslovens kapitel 1 til en anden pensionsordning omfattet af  

 pensionsbeskatningslovens kapitel 1 anses som udgangspunkt for at være  

 en udbetaling af den førstnævnte pensionsordning i utide og en  

 samtidig indbetaling til den anden pensionsordning.
Dette indebærer  

 bl.a., at der skal betales en afgift på 60 pct. af indeståendet  

 på den førstnævnte pensionsordning, og at der ikke er  

 ubegrænset fradragsret for indbetalingen til den anden  

 pensionsordning.
 Pensionsbeskatningslovens § 41 indeholder en  

 udtømmende opregning af en række situationer, hvor  

 overførsel af en pensionsordning omfattet af pensionsbeskatningslovens  

 kapitel 1 ikke skal behandles som ud- og indbetaling.
Efter pensionsbeskatningslovens § 41, stk. 1,  

 der bl.a. omhandler overførsel af hele pensionsordninger, kan  

 overførsel af en pensionsordning med løbende udbetalinger alene  

 (med ovennævnte retsvirkninger) ske til en anden pensionsordning med  

 løbende udbetalinger.
Der kan således ikke ske overførsel  

 (med ovennævnte retsvirkninger) af en del af en pensionskasseordning  

 til en kapitalforsikring.
 Opretholdelse af pensionsbeskatningslovens § 41 i den  

 nuværende ordlyd findes at være stridende imod  

 pensionskassemedlemmernes interesser i tilfælde, hvor der i  

 pensionskassens ydelsessammensætning indgår supplerende  

 éngangsydelse, og hvor bestandsoverdragelse af pensionskassens  

 pensionsordninger eller en del af disse kommer på tale.
 Det foreslås derfor, at der ved en  

 tilføjelse til pensionsbeskatningslovens § 41, stk. 1,  

 indføres hjemmel til, at den del af en pensionskasseordning, der  

 udgøres af supplerende éngangsydelse, kan overføres til  

 en kapitalforsikring i pensionsøjemed, uden at dette  

 skattemæssigt betragtes som ud- og indbetaling, når  

 overførslen sker som led i en bestandsoverdragelse.
3. Bevarelse af lavere afgiftssatser ved overførsel af  

 pensionsordninger Efter de gældende regler skal der, når en  

 ratepensionsordning eller en pensionsordning med løbende udbetalinger  

 udbetales som en éngangssum i forbindelse med ejerens død,  

 betales en afgift på 40 pct., og ved førtidig udbetaling af en  

 pensionsordning med løbende udbetalinger, en ratepensionsordning eller  

 en kapitalpensionsordning til ejeren skal der betales en afgift på 60  

 pct.
Hvis den pågældende ordning er oprettet før den 1.  

 januar 1980, skal dele af ordningen dog ikke afgiftsberigtiges med 40 eller  

 60 pct., men med en lavere afgiftssats på 25 eller 35 pct.
Efter de gældende regler er disse  

 afgiftsmæssige privilegier knyttet til den enkelte pensionsordning.
Det  

 betyder, at de bortfalder, hvis ordningen overføres til en anden  

 pensionsordning efter reglerne i pensionsbeskatningslovens § 41. Dette  

 anses for uhensigtsmæssigt, da det hæmmer de ældre  

 pensionsordningers mobilitet.
 Det foreslås derfor, at de  

 afgiftsmæssige privilegier fremover skal følge med, hvis  

 pensionsordningen overføres til en anden pensionsordning i  

 overensstemmelse med reglerne i § 41.
4. Lempelse af fradragsfordelingsreglen i pensionsbeskatningslovens  

 § 18, stk. 4 Efter de gældende regler skal fradragsretten for  

 indbetalinger til pensionsordninger med løbende udbetalinger og  

 ratepensionsordninger fordeles over 10 år, hvis præmie- eller  

 bidragsperioden er på mindre end 10 år.
På grund af  

 opfyldningsfradraget er fradragsfordeling dog kun relevant, når de  

 årlige indbetalinger overstiger 36.500 kr. (2001-niveau).
Indbetalingsperioden opgøres efter de  

 gældende regler for hver pensionsordning for sig.
Det betyder, at  

 personer, der foretager årlige indbetalinger over 36.500 kr.  

 (2001-niveau), får deres fradrag fordelt over 10 år også i  

 tilfælde, hvor de på et tidspunkt, før der er  

 forløbet 10 år fra oprettelsen af ordningen, ønsker at  

 fortsætte deres pensionsopsparing på samme niveau som hidtil, men  

 i et andet pensionsinstitut.
Fordeling af fradraget kan kun undgås,  

 hvis den oprindelige ordning overføres til det nye pensionsinstitut,  

 hvilket kan være omkostningsmæssigt belastende.
 Det foreslås, at 10-årsperioden  

 fremover skal opgøres således, at det bliver muligt at skifte  

 pensionsinstitut, uden at der alene af den grund skal ske fordeling af  

 fradraget.
Efter forslaget skal den ændrede opgørelse af  

 indbetalingsperioden desuden i et vist omfang gælde internt i et  

 pensionsinstitut, da der efter gældende ret også skal ske  

 fradragsfordeling ved omskrivning til fripolice og nytegning i samme  

 pensionsinstitut, hvis dette sker inden 10 år fra oprettelsen af  

 ordningen.
Desuden skal det være muligt under visse betingelser at  

 forlænge indbetalingsperioden på en eksisterende ordning med  

 mindre end 10 år, uden at der skal ske fradragsfordeling for  

 forlængelsen.
5. Ligestilling af samlevers livsarvinger med livsarvinger i  

 øvrigt Ved lov nr. 143 af 17. marts 1999 om ændring af  

 boafgiftsloven og pensionsbeskatningsloven blev pensionsbeskatningsloven  

 ændret med henblik på at ligestille samlevere med  

 ægtefæller.
I den forbindelse blev der ikke gennemført en  

 ligestilling mellem livsarvinger, således at også samleveres  

 livsarvinger blev omfattet af reglerne i pensionsbeskatningsloven.
 Efter de gældende regler kan f.eks. udbetalinger af  

 børnepensioner derfor kun tilfalde afdødes efterlevende  

 børn eller stedbørn (dog længst til de  

 pågældendes fyldte 24. år eller til den følgende  

 policedag). Tilsvarende gælder med hensyn til indsættelse af  

 begunstigede i policer m.v.
 Det foreslås, at samleveres livsarvinger  

 ligestilles med livsarvinger i øvrigt.
Lovforslaget skal alene sikre, at reglerne i  

 pensionsbeskatningsloven ikke hindrer, at livsarvinger til samlevere  

 tilgodeses i forbindelse med pensionsopsparerens død.
Forslaget griber  

 således ikke ind i de bagvedliggende aftaler mellem pensionsopspareren  

 og pensionsinstituttet. Ændringen er en imødekommelse af et  

 forslag stillet af forsikrings- og pensionsbranchen.
6. Fastsættelse af indbetalingsfrist for afgift af tilbagebetalte  

 efterløns- og fleksydelsesbidrag samt morarente ved forsinket  

 betaling Pensionsbeskatningslovens §§ 49 A og B indeholder  

 regler om tilbagebetaling af bidrag til henholdsvis efterlønsordningen  

 og fleksydelsesordningen.
Efter de gældende regler skal der betales afgift af  

 tilbagebetalingsbeløbet.
Afgiften tilbageholdes ved udbetalingen, og  

 der skal gives den afgiftspligtige underretning herom.
Der er imidlertid ikke  

 fastsat nogen frist for indbetalingen.
Det foreslås, at der skal gælde 1  

 måneds frist for indbetalingen, ligesom tilfældet er for afgift,  

 der opkræves af pensionsordninger, jf. pensionsbeskatningslovens  

 § 38, stk. 1, 3. pkt.
Der foreslås endvidere indført  

 hjemmel til at opkræve morarenter ved forsinket betaling af  

 afgiften.
7. Forhøjelse af aldersgrænsen for rateforsikring tegnet  

 som ren risikoforsikring Ved lov nr. 143 af 17. marts 1999 om ændring af  

 boafgiftsloven og pensionsbeskatningsloven blev det muligt at aftale seneste  

 forfaldstidspunkt for sidste rate af en rateforsikring til første  

 policedag efter den forsikredes fyldte 85. år.
Grænsen var  

 tidligere sat til 80 år med henblik på at sikre, at raterne fra  

 ratepensionen så vidt muligt tilfaldt opretteren af forsikringen som  

 pension og ikke en begunstiget eller boet efter vedkommende.
Når  

 grænsen blev hævet, skete det under hensyn til, at mange ejere af  

 ratepensioner lever længere end til det fyldte 80. år, hvorfor  

 der kan være et behov for rateudbetalinger også efter denne  

 alder.
Ved den nævnte lovændring skete der ikke nogen  

 forhøjelse af aldersgrænsen for rateforsikringer, der tegnes som  

 rene risikoforsikringer, der kun kommer til udbetaling i tilfælde af  

 forsikredes invaliditet eller død før det aftalte  

 udløbstidspunkt.
Aldersgrænsen var og er efter de gældende  

 regler 70 år, dvs. at forsikringen ikke må give ret til  

 udbetaling, hvis forsikrede rammes af en varig funktionsnedsættelse  

 eller dør senere end første policedag efter det fyldte 70.  

 år.
Da der i disse tilfælde gør sig de samme hensyn  

 gældende som ovenfor nævnt for så vidt angår behovet  

 for rateudbetalinger, foreslås det, at aldersgrænsen  

 hæves tilsvarende med 5 år, dvs. til det fyldte 75. år.
8. Ændring af indbetalingsfristen ved § 15 A-ordninger for  

 personer med forskudt indkomstår Ifølge de gældende regler kan indbetalinger  

 til pensionsordninger omfattet af pensionsbeskatningslovens § 15 A  

 (pensionsordninger for tidligere selvstændigt erhvervsdrivende)  

 fratrækkes i det indkomstår, hvori virksomheden eller en del af  

 denne er afstået, hvis indbetalingen sker senest den 1. juli i det  

 indkomstår, der følger umiddelbart efter det indkomstår,  

 hvori afståelsen har fundet sted.
Sker indbetalingen senere, er der  

 fradragsret i indbetalingsåret.
 Ifølge bemærkningerne til lov nr. 1282 af 20.  

 december 2000, hvorved § 15 A blev indsat i pensionsbeskatningsloven,  

 skulle bestemmelsen om indbetaling senest den 1. juli muliggøre, at  

 regnskabsførelsen vedrørende ophørsåret kan  

 være tilendebragt og den skattepligtige fortjeneste opgjort, før  

 indbetalingen foretages.
Hvis den skattepligtige har bagud forskudt  

 indkomstår, kan der dog være nogle tilfælde, hvor der  

 bliver meget kort tid til opgørelse af fortjenesten m.v., f.eks. hvis  

 indkomståret udløber den 31. maj.
Indbetalingen skal med den  

 gældende bestemmelse ske senest den 1. juli, dvs. en måned efter,  

 selv om der først skal indgives selvangivelse den 1. juli i det  

 efterfølgende kalenderår.
 Med henblik på, at der kan blive bedre tid til  

 opgørelse af fortjenesten m.v. inden indbetalingen,  

foreslås det, at indbetalingsfristen ændres for personer  

 med (bagud) forskudt indkomstår, således at den i stedet bliver  

 den 1. juli i kalenderåret efter det kalenderår, som det  

 forskudte indkomstår, hvori afståelsen er sket, træder i  

 stedet for. Ændringen vil samtidig medføre, at fristen i praksis  

 kommer til at falde sammen med selvangivelsesfristen for de  

 pågældende personer.
9. Bortfald af fradragsret eller bortseelsesret for indbetalinger efter  

 afgiftspligtens indtræden ved udbetaling af kapitalpension efter  

 ejerens 60. år Efter de gældende regler kan udbetalt kapitalpension  

 afgiftsberigtiges med 40 pct., når udbetalingen sker efter ejerens  

 fyldte 60. år eller efter opnåelse af en eventuel lavere  

 pensionsalder godkendt af Ligningsrådet.
En forudsætning for, at  

 afgiftssatsen er 40 pct., er, at der sker samtidig afgiftsberigtigelse af  

 ejerens øvrige kapitalpensionsordninger; alternativt kan ejeren  

 vælge kun at afgiftsberigtige det udbetalte beløb med 60  

 pct.
 Afgiftsberigtigelsen af den eller de øvrige  

 kapitalpensionsordninger anses for samtidig, hvis den sker inden for det  

 kalenderår, hvor den første kapitalpensionsordning er udbetalt,  

 eller, hvis denne udbetaling er sket i december måned, senest ved  

 udgangen af januar måned det efterfølgende år, jf. lovens  

 § 26, stk. 4, 1. og 2. pkt.
Der foreslås ingen ændringer i  

 ovenstående, jf. bemærkningerne til forslagets § 1, nr. 8,  

 12 og 15, nedenfor.
Det foreslås imidlertid, at hvis der  

 foretages indbetalinger til den eller de øvrige  

 kapitalpensionsordninger i det indkomstår, der ligger efter  

 indkomståret, hvori den eller de første ordninger blev  

 ophævet, bortfalder fradragsretten henholdsvis bortseelsesretten efter  

 pensionsbeskatningsloven for disse indbetalinger.
Samtidig foreslås  

 det, at det skal være muligt at få tilbagebetalt de  

 pågældende beløb, uden at der skal betales afgift.
10. Præcisering af bortseelsesret for ATP-bidrag Ifølge de gældende regler er der  

 bortseelsesret for indbetalinger til ATP, som foretages af de kommunale  

 dagpenge- og socialmyndigheder, arbejdsløshedskasser og  

 Arbejdsdirektoratet for bl.a. modtagere af  

 arbejdsløshedsdagpenge, kontanthjælp, revalideringsydelse eller  

 førtidspension.
 Der foreslås ingen ændringer i dette, men i  

 stedet for at nævne indbetalerne mere specifikt foreslås  

 det, at bestemmelsen generelt kommer til at omfatte alle indbetalinger af  

 ATP-bidrag, der foretages for de nævnte personer.
11. Høringer Lovforslaget har ud over statsadministrationen været  

 udsendt til høring hos følgende parter:
 Advokatsamfundet, Akademikernes Centralorganisation,  

 Amtsrådsforeningen, Arbejdsmarkedets Tillægspension, Byggeriets  

 Arbejdsgivere, Danmarks Forvaltningshøjskole, Dansk  

 Arbejdsgiverforening, Danske Entreprenører, Dansk Industri, Dansk  

 Handel og Service, Det Danske Handelskammer, De Danske Landboforeninger, Den  

 Danske Skatteborgerforening, Erhvervenes Skattesekretariat, Finansforbundet,  

 Finansrådet, Foreningen af Firmapensionskasser, Foreningen af  

 Registrerede Revisorer, Foreningen af Statsautoriserede Revisorer, Foreningen  

 Danske Revisorer, Forsikring og Pension, Frederiksberg Kommune,  

 Håndværksrådet, Kommunernes Landsforening,  

 Københavns Kommune, Landbrugsrådet, Sammenslutningen af  

 Landbrugets Arbejdsgivere, Skattechefforeningen og  

 Skatterevisorforeningen.
 I nedenstående skema er i kort form gengivet  

 bemærkninger i modtagne høringssvar samt kommentarer  

 hertil:
Organisationer/myndigheder Bemærkninger i høringssvar Kommentarer til høringssvar Finansrådet - foreslår en ændret affattelse af  

 fradragsreglerne i § 18, stk. 1, som bl.a. indebærer, at  

 skatteministeren bemyndiges til, når særlige grunde taler derfor,  

 efter anmodning at give tilladelse til, at indbetalinger m.v., der finder  

 sted efter udløbet af et indkomstår, kan anses for at have  

 fundet sted i året forud for indbetalingen.
 Forslaget er ikke imødekommet, da bestemmelser  

 vedrørende fradragsret bør fremgå direkte af  

 loven.
- mener, at den foreslåede ændring af § 18,  

 stk. 4, nr. 4, om lempelse af fradragsfordelingsreglen tillige må  

 gælde i de situationer, hvor en kunde har en privat ordning, hvortil  

 der indbetales 100.000 kr. pr. år i 10 år, men hvor det efter det  

 6. år aftales, at indbetalingerne i stedet skal vare i 14 år.
De  

 skattemæssige regler skal endvidere afklares i de tilfælde, hvor  

 en aftale forlænges fra en mindre periode end 10 år til at  

 gælde en periode længere end 10 år.
I det fremsatte lovforslag er forslaget vedr.  

 fradragsfordelingsreglen udvidet til også at omfatte situationer, hvor  

 der sker en forlængelse af en aftale med en indbetalingsperiode  

 på mindst 10 år, som beskrevet i eksemplet.
Forslaget vil derimod  

 ikke omfatte situationer, hvor en aftale forlænges fra en  

 indbetalingsperiode på mindre end 10 år til en periode på  

 mere end 10 år.
 - finder, at forslaget vedrørende bevarelse af lavere  

 afgiftssatser ved overførsel af pensionsordninger bør have  

 virkning fra fremsættelsen, da der hidtil har været været  

 tale om en meget uklar regel, der kommer pensionsopsparerens efterladte til  

 ugunst.
Forslaget er imødekommet.
Den tilbagevirkende kraft  

 skal ses på baggrund af, at der er tale om en begunstigende  

 regel.
Foreningen af Firmapensionskasser - finder, at den foreslåede ændring vedr.  

 § 26, stk. 4, er uhensigtsmæssig for medlemmer af  

 pensionskasseordninger med supplerende engangsydelser, som samtidig har  

 privattegnede kapitalpensioner.
Medlemmet vil med den foreslåede regel  

 ikke kunne hæve kapitalpensionerne til 40 pct. afgift, f.eks. i  

 forbindelse med en seniorordning, fordi der efter pensionskassens regler  

 fortsat skal betales bidrag til supplerende engangsydelser.
Den fortsatte indbetaling af bidrag til de supplerende  

 engangsydelser betragtes ikke som indbetalinger til kapitalpensionsordninger  

 i relation til § 26, stk. 4. Ifølge forslaget hindrer  

 bidragene derfor ikke medlemmet i at hæve sine kapitalpensioner til 40  

 pct. afgift.
Se imidlertid kommentaren til Forsikring &  

 Pension.
- mener, at forslaget vedr. overførsel af supplerende  

 engangsydelse til kapitalforsikring også bør omfatte  

 situationer, hvor bestandsoverdragelsen kun omfatter en del af  

 pensionskassens tilsagn (en mindre del af pensionskassens medlemmer), eller  

 hvor bestandsoverdragelsen ikke skal godkendes af Finanstilsynet.
Forslaget  

 bør desuden omfatte overdragelse af et enkelt medlems pensionstilsagn,  

 hvis overdragelsen sker i henhold til en jobskifteaftale.
Formålet med lovforslaget er udelukkende at sikre, at  

 skattereglerne ikke står i vejen for en hensigtsmæssig afvikling  

 af en pensionskasse.
Forslaget omfatter derfor kun bestandsoverdragelser,  

 ikke overdragelse af et enkelt medlems pensionstilsagn.
Der kan imidlertid være tale om såvel hel som delvis  

 afvikling, og forslaget omfatter derfor også de situationer, hvor der  

 sker overdragelse af pensionstilsagnene for en del af pensionskassens  

 medlemmer.
Ifølge det fremsatte lovforslag omfatter det endvidere  

 visse situationer, hvor bestandsoverdragelsen ikke skal godkendes af  

 Finanstilsynet.
Foreningen af Registrerede Revisorer - finder, at den foreslåede ændring af  

 indbetalingsfristen ved § 15 A-ordninger for personer med forskudt  

 indkomstår bør have virkning for salg allerede i  

 indkomståret 2001.
 Forslaget er fulgt, således at ændringen  

 vedrørende indbetalingsfristen ved § 15 A-ordninger, som er rent  

 begunstigende, skal have virkning fra og med indkomståret  

 2001.
 - foreslår, at beløbsgrænsen for indskud  

 til § 15 A-ordninger hæves fra 2 mill. kr. til 5 mill. kr., at  

 ejertiden for virksomheden ændres fra 10 år til 5 år, og at  

 der bliver mulighed for at indskyde opsparet overskud på en  

 pensionsordning ud over fortjenesten ved salg af aktiver.
Det er ikke hensigten med lovforslaget at foretage  

 grundlæggende ændringer af § 15 A-ordningen.
Der blev  

 desuden taget stilling til de af FRR foreslåede ændringer af  

 ordningen allerede i forbindelse med dens tilblivelse i efteråret 2000  

 (jf. kommentarerne til høringssvar i L 33 fremsat den 4. oktober  

 2000).
- foreslår at ligestille virksomhedsindehavere i  

 virksomhedsordningen og hovedaktionærer, således at der  

 indføres ret for virksomhedsindehaverne til at indskyde beløb  

 på en ratepension eller livrente uden krav om fordeling af fradrag over  

 10 år.
Samme princip gælder for hovedaktionærer i kraft af  

 reglerne om bortseelsesret for arbejdsgiverordninger i  

 pensionsbeskatningslovens § 19.
Forslaget er ikke fulgt, da virksomhedsindehavere i  

 virksomhedsordningen er selvstændigt erhvervsdrivende, der ikke kan  

 være »arbejdsgiver« i forhold til sig selv.
Forslaget ville i  

 øvrigt medføre forskelsbehandling af virksomhedsindehavere  

 henholdsvis i og uden for virksomhedsordningen.
Forsikring & Pension - mener, at den foreslåede ændring af  

 indbetalingsfristen ved § 15 A-ordninger for personer med forskudt  

 indkomstår bør have et tidligere  

 ikrafttrædelsestidspunkt.
 Se kommentaren til Foreningen af Registrerede  

 Revisorer.
 - opfatter forslaget om lempelse af fradragsreglen i lovens  

 § 18, stk. 4, således, at det gælder både internt  

 i et selskab (herunder ved såkaldt produktmix) og i forhold til et nyt  

 selskab.
 Det fremgår af det fremsatte lovforslag, at reglerne  

 skal gælde både ved overførsel til et nyt pensionsinstitut  

 og ved omskrivning til fripolice og nytegning i samme pensionsinstitut.  

 Desuden skal forslaget gælde ved forlængelse af visse aftaler.  

 Derimod skal reglerne ikke gælde ved omfordeling af præmien  

 på en eksisterende police, da kombinerede forsikringsordninger  

 (rateforsikring og pensionsordning med løbende udbetalinger) ikke  

 betragtes som en helhed i forhold til reglerne om fradragsfordeling og  

 efterbeskatning.
 - foreslår vedr. forslaget om præcisering af  

 afgiftspligtens indtræden ved udbetaling af kapitalpension efter  

 ejerens 60. år, at man i stedet - som et administrativt mindre  

 byrdefuldt alternativ - fjerner fradragsretten for eventuelle indbetalinger i  

 det efterfølgende indkomstår, og tillader returnering af  

 beløbet eller ved en firmaordning tillader indbetaling til en kapitel  

 1-ordning efter pensionsregulativet.
 Forslaget er fulgt, jf. § 1, nr. 8, 12 og 15 i det  

 fremsatte lovforslag, som indebærer, at fradragsretten eller  

 bortseelsesretten bortfalder, og det indbetalte beløb kan  

 tilbagebetales uden afgift.
 - mener fsv. angår forslaget om bevarelse af lavere  

 afgiftssatser ved overførsel af pensionsordninger, at der alene  

 foreligger et problem vedr. rateopsparing, og at ændringen for så  

 vidt angår rateopsparing bør ske med tilbagevirkende  

 kraft.
Det fremsatte forslag skal gælde generelt, dvs. ikke  

 blot for rateopsparing.
Se i øvrigt kommentaren til  

 Finansrådet.
- finder vedr. forslaget om overførsel af supplerende  

 engangsydelse til kapitalforsikring, at det bør fremgå af  

 lovforslaget, at en bestandsoverdragelse, der gennemføres uden  

 Finanstilsynets godkendelse, men med forsikringstagernes accept, jf. lov om  

 forsikringsvirksomhed § 157, stk. 1, 1. pkt., også er  

 omfattet af forslaget.
Desuden bør forslaget ikke være  

 begrænset til overførsel af hele ordninger.
Det fremsatte lovforslag indebærer, at  

 bestandsoverdragelsen også kan ske med forsikringstagernes accept, jf.  

 lov om forsikringsvirksomhed § 157, stk. 1, 1. pkt.
Da  

 formålet med lovforslaget er at sikre, at skattereglerne ikke  

 står i vejen for en hensigtsmæssig afvikling af en pensionskasse,  

 er begrænsningen til overførsel af hele ordninger derimod  

 opretholdt.
Landboforeningerne/ Landbrugsrådet - foreslår, at ændringen vedr. indskud på  

 § 15 A-pensionsordninger for selvstændige med bagud forskudt  

 indkomstår får virkning allerede fra og med indkomståret  

 2001.
 Se kommentaren til Foreningen af Registrerede  

 Revisorer.
Landbrugets Rådgivningscenter - foreslår, at ændringen vedr. fristen for  

 indbetaling på § 15 A-ordninger for personer med bagud forskudt  

 indkomstår kommer til at gælde fra og med indkomståret 2001  

 ligesom de øvrige regler i § 15 A.
 Se kommentaren til Foreningen af Registrerede  

 Revisorer.
Sammenslutningen af Landbrugets Arbejdsgiverforeninger  

 (SALA) - er enig i de generelle målsætninger i  

 lovforslaget, men opfordrer til, at der medtages regler vedr. afskaffelse af  

 hindringer for grænseoverskridende ydelse af pension.
 Spørgsmålet om grænseoverskridende ydelse  

 af pension er for tiden under overvejelse, men er for komplekst til at kunne  

 løses i forbindelse med nærværende lovforslag.
12. Provenumæssige konsekvenser Med forslaget om, at der i forbindelse med  

 bestandsoverdragelse fra en pensionskasse til et livsforsikringsselskab kan  

 ske overførsel af en eventuel supplerende engangsydelse til en  

 kapitalforsikring i selskabet uden afgifts- og skattemæssige  

 konsekvenser, undgås, at der utilsigtet finder beskatning sted alene  

 som følge af, at livsforsikringsselskaber ikke kan udbyde supplerende  

 engangsydelser.
Forslaget om bevarelse af lavere afgiftssatser ved  

 overførsel af pensionsordninger vil gøre det muligt for  

 pensionsopsparerne at flytte visse pensionsordninger uden skattemæssige  

 konsekvenser, hvorved det undgås, at pensionsopsparerne er bundet til  

 en bestemt udbyder af skattemæssige årsager.
Forslaget har ikke  

 provenumæssige konsekvenser.
 Forslaget om, at fradragsfordelingsreglen for  

 løbende ordninger og rateordninger ikke skal anvendes ved skift til  

 andet pensionsinstitut i løbet af den aftalte opsparingsperiode,  

 skønnes ikke at have nævneværdige provenumæssige  

 konsekvenser, da fordelingsreglen må antages at være til hindring  

 for sådanne skift i dag.
 Forslaget om at sidestille samleveres livsarvinger med  

 livsarvinger i øvrigt er en lempelse, der dog ikke skønnes at  

 have nævneværdige provenumæssige konsekvenser.
 Forslaget om fastsættelse af 1 måneds frist  

 for indbetaling af afgift i forbindelse med tilbagebetaling af bidrag til  

 efterløns- og fleksydelsesordningen og indførelse af hjemmel  

 til at opkræve morarenter skønnes ikke at have  

 nævneværdige provenumæssige konsekvenser.
Forslaget om at hæve aldersgrænsen for  

 rateforsikring tegnet som ren risikoforsikring fra 70 til 75 år vil  

 medvirke til udbredelsen af sådanne ordninger, hvorved de  

 fradragsberettigede indskud vil øges.
Virkningen af forslaget og  

 dermed størrelsen af det provenutab, der fremkommer, anslås dog  

 at være meget beskeden.
 Forslaget om ændring af indbetalingsfristen ved  

 § 15 A-ordninger for personer med bagudforskudt indkomstår har  

 ikke provenumæssige konsekvenser i forhold til det tilsigtede med  

 lovgivningen vedr. pensionsordninger for tidligere selvstændigt  

 erhvervsdrivende fra efteråret 2000.
 Forslaget om bortfald af fradrags- eller bortseelsesretten  

 for indbetalinger på kapitalpensionsordninger efter afgiftspligtens  

 indtræden ved udbetaling efter ejerens 60. år har ikke  

 provenumæssige konsekvenser.
 Forslaget vedr. bortseelsesret for ATP-indbetalinger har  

 ikke provenumæssige konsekvenser.
 Forslaget om, at fordelingsreglen ikke skal anvendes ved  

 en forlængelse af indbetalingsperioden ud over det oprindeligt aftalte,  

 må antages at medføre øgede pensionsindskud ud over  

 beløbsgrænsen for opfyldningsfradrag, hvilket indebærer et  

 umiddelbart provenutab.
Beregninger på Lovmodellen viser, at ca. 45.000  

 personer i 1999 havde et fradrag vedr. indskud på løbende  

 pensionsordninger over beløbsgrænsen for opfyldningsfradrag med  

 et gennemsnitligt fradrag på ca. 70.000 kr.
Lægges det til grund,  

 at hovedparten af de 45.000 personer har ordninger med 10 års indskud,  

 mens en mindre del har fordelte fradrag fra store engangsindskud, vil der i  

 2002 potentielt være ca. 4.000 skatteydere, som kan forlænge  

 indbetalingsperioden.
I de følgende år stiger dette antal i takt  

 med, at flere årgange omfattes af forslaget.
Der er dog ikke  

 holdepunkter for at skønne over, hvor mange af de 4.000 der vil  

 benytte muligheden for forlængelse, og over størrelsen af  

 øgede indskud, men pr. 1.000 personer, der fortsætter med en  

 samlet pensionsopsparing på ca. 70.000 kr. årligt, vil  

 provenutabet udgøre ca. 20 mill. kr. årligt.
De øgede indskud vil på sigt generere  

 større pensionsudbetalinger, således at det langsigtede  

 provenutab vil bestå af et tab som følge af, at den  

 løbende afkastbeskatning i pensionsordninger er lavere end for fri  

 opsparing og et progressionstab som følge af forskellen mellem  

 skattesatsen på ind- og udbetalingstidspunktet.
Da de øgede  

 pensionsindskud foretages af personer, som i forvejen har en  

 pensionsopsparing, vil forskellen i skatteprocenter i disse tilfælde  

 være mindre end for pensionsopsparingen som helhed.
 På længere sigt er det endvidere muligt, at de  

 nye regler medfører en nedsættelse af de årlige indskud,  

 således at den samlede pensionsopsparing i stedet sker over en lidt  

 længere årrække, men med en mulighed for at stoppe  

 opsparingen efter 10 år.
13. Erhvervsøkonomiske konsekvenser Med lovforslaget forbedres pensionsopsparernes mulighed  

 for at flytte visse typer pensionsopsparing mellem udbyderne af disse  

 ordninger, hvilket vil bidrage til at øge konkurrencen mellem  

 udbyderne.
14. Administrative konsekvenser for stat, amter og kommuner Forslaget skønnes at medføre engangsudgifter  

 for Told*Skat på 1,3 mill. kr. til edb-tilretning.
15. Administrative konsekvenser for erhvervslivet Lovforslaget skønnes ikke at have  

 nævneværdige konsekvenser for erhvervslivet.
Da forslaget hovedsageligt vedrører den del af  

 erhvervslivet, der udgøres af pensionsinstitutter, og for en  

 større del er en imødekommelse af ønsker fra  

 forsikrings- og pensionsbranchen, har man for så vidt angår  

 vurderingen af de administrative konsekvenser valgt at forelægge  

 forslaget for branchen.
Dette er sket i forbindelse med den eksterne  

 høring.
Denne metode vurderes at give de mest præcise  

 oplysninger vedrørende forslagets administrative konsekvenser.
16. Miljømæssige konsekvenser Lovforslaget har ingen miljømæssige  

 konsekvenser.
17. Ligestillingsmæssige konsekvenser Lovforslaget skønnes ikke at have  

 ligestillingsmæssige konsekvenser.
18. Forholdet til EU-retten Lovforslaget indeholder ikke EU-retlige aspekter.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner En række af elementerne i forslaget er uden eller med  

 beskedne provenuvirkninger, der dog ikke kan kvantificeres.
 Forslaget om adgang til forlængelse af perioden for indskud på  

 løbende ordninger m.v. kan heller ikke kvantificeres, men pr. 1.000  

 personer, der fortsætter med en samlet pensionsopsparing på ca.  

 70.000 kr. årligt, vil det umiddelbare årlige provenutab  

 udgøre ca. 20 mill. kr. fra og med 2002. På langt sigt vil  

 provenutabet ved forslaget bestå af et tab som følge af lavere  

 løbende afkastbeskatning i pensionsordninger end for fri opsparing og  

 af et progressionstab.
Administrative konsekvenser for stat, amter og  

 kommuner Ingen Engangsudgifter for Told*Skat på 1,3 mill. kr. til  

 edb-tilretning Økonomiske konsekvenser for  

 erhvervslivet Øget konkurrence mellem udbyderne af pensionsopsparing  

 som følge af den forbedrede mulighed for at flytte visse typer  

 pensionsopsparing.
Administrative konsekvenser for  

 erhvervslivet Ingen nævneværdige Ingen nævneværdige Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Til § 1 Til nr. 1, 2, 4 og 5 Ved lov nr. 143 af 17. marts 1999 blev bl.a.  

 pensionsbeskatningsloven ændret med henblik på at ligestille  

 samlevere med ægtefæller.
I den forbindelse skete der ikke en  

 ligestilling mellem livsarvinger, således at også samleveres  

 livsarvinger blev omfattet af pensionsbeskatningsloven.
 Det foreslås, at samleveres livsarvinger ligestilles  

 med livsarvinger i øvrigt i pensionsbeskatningsloven, således at  

 også samleveres livsarvinger kan få udbetalt  

 børnepensioner eller indsættes som begunstiget i policer  

 m.v.
Samlevere er i pensionsbeskatningsloven  

 grundlæggende defineret som personer, der har fælles bopæl  

 med afdøde.
Det kræves derfor ikke, at der er tale om et  

 egentligt parforhold, idet en samlever også kan være f.eks. en  

 slægtning til afdøde.
 Forslaget vil derfor ikke alene omfatte livsarvinger til  

 personer, der indgår i et egentligt parforhold med afdøde, men  

 også livsarvinger til ovennævnte personer.
Som nævnt i de almindelige bemærkninger skal  

 lovforslaget alene sikre, at reglerne i pensionsbeskatningsloven ikke  

 hindrer, at livsarvinger til samlevere tilgodeses i forbindelse med  

 pensionsopsparerens død.
Forslaget griber ikke ind i de bagvedliggende  

 aftaler mellem pensionsopspareren og pensionsinstituttet.
Til nr. 3 Efter de gældende regler i § 8, stk. 1,  

 nr. 3, kan rateforsikringer tegnes som rene risikoforsikringer, der kun  

 kommer til udbetaling i tilfælde af forsikredes invaliditet eller  

 død før det aftalte udløbstidspunkt.
Der er en  

 aldersgrænse for disse rateforsikringer på 70 år, dvs. at  

 forsikringen ikke må give ret til udbetaling, hvis forsikrede rammes af  

 en varig funktionsnedsættelse eller dør senere end første  

 policedag efter det fyldte 70. år.
Det foreslås, at aldersgrænsen på 70  

 år forhøjes til 75 år.
Forhøjelsen svarer  

 principielt til den ændring, der skete ved lov nr. 143 af 17. marts  

 1999 om ændring af boafgiftsloven og pensionsbeskatningsloven for  

 så vidt angår seneste forfaldstidspunkt for sidste rate af en  

 rateforsikring, idet det blev muligt at aftale dette tidspunkt til  

 første policedag efter den forsikredes fyldte 85. år i stedet  

 for det fyldte 80. år.
Til nr. 6 Det foreslås, at henvisningen i bestemmelsen om  

 Lønmodtagernes Dyrtidsfond til § 22 udgår.
Henvisningen  

 vedrører den tidligere bestemmelse i § 22, ifølge hvilken  

 ordninger omfattet af pensionsbeskatningslovens kapitel 1 ikke skulle  

 medregnes til den skattepligtige formue.
Bestemmelsen er ophævet ved  

 lov nr. 1219 af 27. december 1996 i forbindelse med formueskattens  

 afskaffelse.
Der er senere ved lov nr. 1282 af 20. december 2000 indsat en ny  

 bestemmelse i § 22, der ikke er relevant for bestemmelsen om  

 Lønmodtagernes Dyrtidsfond.
Til nr. 7 Ifølge de gældende regler kan indbetalinger  

 til pensionsordninger omfattet af pensionsbeskatningslovens § 15 A  

 fratrækkes i det indkomstår, hvori virksomheden eller en del af  

 denne er afstået, hvis indbetalingen sker senest den 1. juli i det  

 indkomstår, der følger umiddelbart efter det indkomstår,  

 hvori afståelsen har fundet sted.
Sker indbetalingen senere, er der  

 fradragsret i indbetalingsåret.
Hvis den skattepligtige har bagud forskudt  

 indkomstår, kan der dog være nogle tilfælde, hvor der  

 bliver meget kort tid til opgørelse af den skattepligtige fortjeneste,  

 der danner grundlag for indbetalingen.
Det kan f.eks. være  

 tilfældet, hvor indkomstår 2002 udløber den 31. maj 2002,  

 og hvor indbetalingen med den gældende bestemmelse skal ske senest den  

 1. juli 2002.
På den baggrund foreslås det, at fristen for  

 indbetaling ændres for personer med (bagud) forskudt indkomstår,  

 således at den i stedet bliver den 1. juli i kalenderåret efter  

 det kalenderår, som det indkomstår, hvori afståelsen er  

 sket, træder i stedet for.
Dette svarer til princippet i  

 skattestyrelseslovens § 34, stk. 5, vedrørende  

 ansættelsesfrister.
Fristen vil samtidig i praksis falde sammen med  

 selvangivelsesfristen for de pågældende personer.
Personer med  

 fremad forskudt indkomstår og personer med kalenderåret som  

 indkomstår berøres ikke, idet deres indbetalingstidspunkt i  

 forvejen falder sammen med selvangivelsestidspunktet.
 I ovennævnte tilfælde, hvor f.eks.  

 indkomstår 2002 udløber 31. maj 2002, vil fristen for  

 indbetaling herefter blive 1. juli 2003.
Til nr. 8, 12 og 15 Forslaget handler om den situation, hvor en person, der er  

 fyldt 60 år, har fået udbetalt en del af sit indestående  

 på kapitalpension.
Hvis kapitalpensionsejeren ønsker at  

 afgiftsberigtige udbetalingen med 40 pct., er det en betingelse, at der sker  

 samtidig afgiftsberigtigelse af hele kapitalpensionsindeståendet.
Efter  

 pensionsbeskatningslovens § 26, stk. 4, som affattet ved lov nr.  

 294 af 29. april 2000, er tidsfristen for afgiftsberigtigelsen af den eller  

 de øvrige kapitalpensionsordninger angivet således, at  

 afgiftsberigtigelsen anses for samtidig, hvis den sker inden for det  

 kalenderår, hvor den første kapitalpensionsordning er udbetalt,  

 eller, hvis denne udbetaling er sket i december måned, senest ved  

 udgangen af januar måned det efterfølgende år.
Indtil  

 lovændringen var kravet om samtidighed kun opfyldt, hvis  

 afgiftsberigtigelsen af samtlige kapitalpensionsordninger var sket inden for  

 samme kalenderår.
Det angives i forarbejderne til lov nr. 294 af 29. april  

 2000, at lovændringen på dette punkt ikke tilsigter en  

 ændring af gældende ret.
Udvidelsen af samtidighedskravet i de  

 tilfælde, hvor den første kapitalpensionsordning udbetales i  

 december, er imidlertid egnet til at skabe tvivl om, hvorvidt der fremover  

 vil være mulighed for at indbetale på en anden  

 kapitalpensionsordning i den efterfølgende januar med fradrags- eller  

 bortseelsesret efter pensionsbeskatningslovens §§ 18 eller 19 i det  

 netop påbegyndte indkomstår, for umiddelbart derefter at  

 afgiftsberigtige ordningen.
Det var ikke tilsigtet ved lovændringen i 2000, at  

 der skulle skabes en sådan adgang til skattebegunstiget indbetaling for  

 et yderligere indkomstår.
Det foreslås derfor, at  

 skattebegunstigelsen, dvs. fradragsretten eller bortseelsesretten,  

 bortfalder, hvis der sker indbetaling på en kapitalpensionsordning i  

 det indkomstår, der ligger umiddelbart efter indkomståret, hvori  

 den eller de første ordninger blev ophævet.
Samtidig foreslås det i nr. 15, at beløb, for  

 hvilke fradragsretten eller bortseelsesretten er bortfaldet, kan  

 tilbagebetales, uden at der indtræder afgiftspligt.
Forslaget skal ses  

 på baggrund af, at indbetalingen i det efterfølgende  

 indkomstår ikke nødvendigvis er sket for at opnå en  

 utilsigtet skattebegunstigelse.
Der kan også være tale om en  

 fejlindbetaling, f.eks. fordi en arbejdsgiver ikke har nået at rette  

 sit system i tide.
Til nr. 9 og 10 Efter de gældende regler i pensionsbeskatningslovens  

 § 18, stk. 4, skal fradragsretten for indbetalinger til  

 pensionsordninger med løbende udbetalinger og ratepensionsordninger  

 fordeles over 10 år, hvis præmie- eller bidragsperioden er  

 på mindre end 10 år.
På grund af reglerne om  

 opfyldningsfradraget, jf. § 18, stk. 5, er fradragsfordeling dog  

 kun relevant, når de årlige indbetalinger overstiger 36.500 kr.  

 (2001-niveau).
 Indbetalingsperioden opgøres efter de  

 gældende regler for hver ordning for sig, medmindre der sker en  

 egentlig overførsel efter pensionsbeskatningslovens § 41 af en  

 ophørende ordning til en ny ordning.
 Eksempel:
Der er indgået aftale om indbetaling af 100.000 kr.  

 årligt i 10 år til en ratepensionsordning i pensionsinstitut A.  

 Efter 6 år ophører indbetalingerne til pensionsinstitut A.
I  

 stedet indgås en ny aftale med pensionsinstitut B, igen om indbetaling  

 af 100.000 kr. årligt i 10 år.
De hidtidige indbetalinger til  

 pensionsinstitut A overføres ikke til pensionsinstitut B, men  

 forbliver indestående i pensionsinstitut A.
Indbetalingerne til ordning  

 B gennemføres som aftalt.
Efter 16 år er der derfor i alt  

 indbetalt 1.600.000 kr.
Efter de gældende regler skal der imidlertid,  

 da indbetalingsperioden til ordning A har været på under 10  

 år, og der ikke er sket overførsel, ske fradragsfordeling.
Den  

 går ud på, at fradraget vedrørende de 600.000 kr., der er  

 indbetalt til ordning A, fordeles over 10 år.
Samlet fordeles  

 fradragsretten for de indbetalte 1.600.000 kr. derfor således:
År 1-6: 60.000 kr. (vedrørende ordning A) År 7-10: 160.000 kr. (60.000 kr. vedrørende  

 ordning A og 100.000 vedrørende ordning B) År 11-16: 100.000 kr. (vedrørende ordning  

 B).
Det foreslås, at indbetalingsperiodens længde  

 fremover skal fastslås ved at se på pensionsopsparerens forhold  

 under ét.
Hvis pensionsopspareren i en ubrudt 10-årsperiode har  

 foretaget samme indbetalinger til pensionsordninger med løbende  

 udbetalinger og ratepensionsordninger, skal det således være uden  

 betydning for fordelingen af fradragsretten, at indbetalingerne til én  

 pensionsordning er ophørt og indbetalingerne til en anden ordning er  

 påbegyndt i perioden.
 I det ovenfor givne eksempel vil forslaget betyde, at  

 fradragsretten for de 1.600.000 kr. fordeles med 100.000 kr. om året i  

 år 1-16.
 Endvidere vil forslaget betyde, at fradragsfordeling kan  

 undlades, blot indbetalingsperioden til ordning B er på mindst 4  

 år.
 Reglerne vil skulle gælde både ved  

 overførsel til et nyt pensionsinstitut og ved omskrivning til  

 fripolice og nytegning i samme pensionsinstitut.
 Efter forslaget skal det være afgørende, at  

 indbetalingerne til den nye ordning (det nye pensionsinstitut)  

 fortsætter »på tilsvarende vilkår« som indbetalingerne til  

 den gamle ordning (det første pensionsinstitut). Der kan således  

 enten være aftalt lige store årlige indbetalinger (som i  

 eksemplet) eller eventuelt en årlig pristalsregulering af  

 indbetalingerne, jf. herved pensionsbeskatningslovens § 18,  

 stk. 6.
 Det er kun indbetalingerne, der skal ske på  

 tilsvarende vilkår (mht. beløb og pristalsregulering). Det er  

 således ikke en betingelse, at den ophørende og den nye ordning  

 er af samme type (pensionsopsparing med løbende udbetalinger,  

 rateforsikring i pensionsøjemed eller rateopsparing i  

 pensionsøjemed).
 Er der aftalt større indbetalinger til den nye  

 ordning end til den gamle ordning, er det en betingelse for at få fuldt  

 fradrag hvert år for indbetalingerne til den nye ordning, at der  

 indbetales til denne - eller alene til forhøjelsen - i mindst 10  

 år.
 Efter gældende ret er det endvidere således,  

 at hvis der sker en forlængelse af en indbetalingsperiode ud over det  

 oprindeligt aftalte, skal forlængelsen behandles som en ny  

 pensionsordning, som er omfattet af fradragsfordeling, hvis den nye  

 indbetalingsperiode (dvs. forlængelsen) er mindre end 10 år.
På den baggrund foreslås det i nr. 10 svarende  

 til ovennævnte forslag, at det skal være muligt at forlænge  

 en pensionsopsparing med løbende udbetalinger eller en  

 ratepensionsordning, hvor der oprindeligt er aftalt en indbetalingsperiode  

 på mindst 10 år, med en yderligere indbetalingsperiode på  

 mindre end 10 år, uden at der skal ske fradragsfordeling.
Der kan  

 f.eks. være tale om, at en kunde har en ordning, hvortil der  

 ifølge aftalen skal indbetales 100.000 kr. om året i 10  

 år.
Efter det 6. år aftales det, at indbetalingerne i stedet for  

 10 år skal vare i 14 år i alt.
Efter forslaget vil der være  

 fuld fradragsret for 100.000 kr. årligt også i de sidste 4  

 år, forudsat indbetalingerne sker på tilsvarende vilkår som  

 hidtil med hensyn til beløb og pristalsregulering.
 Forslaget omfatter ikke tilfælde, hvor der  

 oprindeligt er aftalt en indbetalingsperiode på mindre end 10  

 år.
 Begrænsningerne i pensionsbeskatningslovens § 8  

 og § 11 A med hensyn til oprettelse af ny policer m.v., når  

 forsikrede eller kontohaver er fyldt 60 år, berøres ikke af  

 forslagene.
Til nr. 11 Forslaget er en konsekvens af forslagene under nr. 9 og  

 10.
Til nr. 13 Der er tale om en konsekvensændring, dels som  

 følge af forslaget under nr. 3, dels som følge af, at der ved  

 lov nr. 1282 af 20. december 2000 blev indføjet to nye bestemmelser i  

 § 18.
Til nr. 14 Ifølge bestemmelsen i § 19, stk. 2, er  

 der bortseelsesret for indbetalinger til ATP, som foretages af de kommunale  

 dagpenge- og socialmyndigheder, arbejdsløshedskasserne eller  

 Direktoratet for Arbejdsløshedsforsikringen (nu Arbejdsdirektoratet)  

 for personer omfattet af § 2 a eller § 2 b i lov om  

 Arbejdsmarkedets Tillægspension.
Det drejer sig bl.a. om modtagere af  

 arbejdsløshedsdagpenge, kontanthjælp, revalideringsydelse eller  

 førtidspension.
 Forslaget indebærer en rent redaktionel  

 ændring af § 19, stk. 2, hvorved bestemmelsen forenkles.
 I stedet for specifikt at nævne de myndigheder m.v.,  

 der foretager indbetalinger til ATP for de nævnte personer,  

 foreslås det, at bestemmelsen generelt kommer til at omfatte alle  

 indbetalinger af ATP-bidrag, der foretages for de pågældende.
Til nr. 16 Der er tale om en præcisering af en henvisning, idet  

 reglerne i pensionsbeskatningslovens § 25, stk. 1, nr. 8, kun er  

 relevante for udlodninger til ægtefæller, som sker efter modellen  

 i lovens § 30, stk. 3, nr. 1 eller 2. Indtræder  

 ægtefællen som forsikret og ejer eller kontohaver i relation til  

 den udloddede del efter § 30, stk. 3, nr. 3, anvendes de regler i  

 § 25, der gælder for alle andre forsikrede m.fl.
Til nr. 17 og 18 Efter de gældende regler skal der betales en afgift  

 på 60 pct., når en kapitalpensionsordning udbetales i strid med  

 udbetalingsvilkårene, jf. pensionsbeskatningslovens § 28,  

 når ejeren af en pensionsordning med løbende udbetalinger  

 tilbagekøber pensionsordningen el.lign., eller en ratepensionsordning  

 udbetales som en éngangssum, jf. pensionsbeskatningslovens § 29,  

 stk. 1, 1. pkt., eller når der rådes over en pensionsordning  

 med løbende udbetalinger, en ratepensionsordning eller en  

 kapitalpensionsordning i strid med formålet, jf.  

 pensionsbeskatningslovens § 30, stk. 1, 1. og 2. pkt.
Hvis  

 éngangsudbetalingen, tilbagekøbet el.lign. sker i forbindelse  

 med ejerens død, eller hvis udbetalingerne fra en ratepensionsordning  

 efter ejerens død tilfalder nogen, som ikke er berettiget til at  

 modtage indkomstskattepligtige rater, betales dog kun en afgift på 40  

 pct., jf. pensionsbeskatningslovens § 29, stk. 1, 2. pkt., og  

 § 30, stk. 1, 3. pkt.
 De ovennævnte afgiftssatser på henholdsvis 60  

 og 40 pct. gælder dog kun fuldt ud for pensionsordninger, der er  

 oprettet efter den 1. januar 1980. Hvis pensionsordningen er oprettet  

 før denne dato, er afgiftssatserne nedsat efter  

 pensionsbeskatningslovens §§ 33 A og 34.
 Hvis afgiftssatsen som udgangspunkt er 60 pct.,  

 betales der afgift med denne sats af den del af udbetalingen eller  

 værdien, som hidrører fra indbetalinger, der forfaldt efter den  

 31. december 1971.
Er der tale om en pensionsordning med løbende  

 udbetalinger eller en ratepensionsordning, skal der af den del af  

 udbetalingen eller værdien, der hidrører fra indbetalinger, der  

 forfaldt i tidsrummet fra begyndelsen af det indkomstår, der lå  

 til grund for skatteansættelsen for skatteåret 1955/56, til og  

 med den 31. december 1971, betales 25 pct.
Den del af udbetalingen eller  

 værdien, der hidrører fra indbetalinger, som forfaldt før  

 begyndelsen af det indkomstår, der lå til grund for  

 skatteansættelsen for skatteåret 1955/56, er afgiftsfri.
 Er der tale om en kapitalforsikring eller opsparing i  

 pensionsøjemed, skal der efter særlige regler i  

 pensionsbeskatningslovens §§ 33 A, stk. 3, og 34, stk. 3 og 4,  

 ses helt bort fra visse indbetalinger, som arbejdstageren selv har  

 foretaget.
Hvis afgiftssatsen af en pensionsordning med  

 løbende udbetalinger eller en ratepensionsordning som udgangspunkt  

 er 40 pct., betales der afgift med denne sats af den del af udbetalingen  

 eller værdien, som hidrører fra indbetalinger, der forfaldt  

 efter den 31. december 1979. Af den del af udbetalingen eller værdien,  

 der hidrører fra indbetalinger, der forfaldt i tiden fra den 1. januar  

 1972 til og med den 31. december 1979, betales 35 pct.
Af den del af  

 udbetalingen eller værdien, der hidrører fra indbetalinger, der  

 forfaldt i tidsrummet fra begyndelsen af det indkomstår, der lå  

 til grund for skatteansættelsen for skatteåret 1955/56, til og  

 med den 31. december 1971, betales 25 pct.
Den del af udbetalingen eller  

 værdien, der hidrører fra indbetalinger, som forfaldt før  

 begyndelsen af det indkomstår, der lå til grund for  

 skatteansættelsen for skatteåret 1955/56, er afgiftsfri.
 Disse afgiftssatser er efter de hidtil gældende  

 regler knyttet til den enkelte pensionsordning og følger således  

 ikke med, hvis ordningen overføres til en anden pensionsordning efter  

 reglerne i pensionsbeskatningslovens § 41. Der gælder alene en  

 undtagelse i den situation, hvor en kapitalpensionsordning er overført  

 til en anden kapitalpensionsordning, som derefter ophæves i  

 overensstemmelse med vilkårene for kapitalpensionsaftalen, jf.  

 pensionsbeskatningslovens § 27, stk. 2.
Det foreslås, at de afgiftsmæssige  

 privilegier, der er knyttet til en ældre pensionsordning, fremover skal  

 følge med ved overførsel efter pensionsbeskatningslovens  

 § 41 af ordningen til en anden pensionsordning, uanset hvornår  

 denne er oprettet.
Afgiftsnedsættelsen kommer herefter til anvendelse  

 på udbetalingerne fra den modtagende pensionsordning.
Til nr. 19 Ifølge pensionsbeskatningslovens § 38,  

 stk. 3, skal forsikringsselskaber, pensionskasser m.v., der skal  

 tilbageholde afgift og indbetale denne til Told- og Skattestyrelsen, betale  

 morarente ved ikke rettidig indbetaling.
Forrentningen sker fra  

 udløbet af fristen for indbetaling, der skal ske inden 1 måned  

 efter, at selskabet m.v. har fået kendskab til afgiftspligten.
 I § 38, stk. 3, henvises der for så vidt  

 angår den rentesats, der skal betales ved ikke rettidig indbetaling,  

 til kildeskattelovens rentesats for indeholdelsespligtige.
 Kildeskattelovens renteregler for indeholdelsespligtige er  

 imidlertid blevet overflyttet til § 7 i lov om opkrævning af  

 skatter og afgifter m.v. ved lov nr. 165 af 15. marts 2000.
Som følge heraf præciseres det, at det er  

 rentesatsen i opkrævningslovens § 7, stk. 2, med tillæg  

 af 0,8 procentpoint for hver påbegyndt måned (svarende til  

 tillægget efter opkrævningslovens § 7, stk. 1), der  

 skal anvendes ved ikke rettidig indbetaling.
Rentesatsen i  

 opkrævningslovens § 7, stk. 2, er en variabel rentesats.  

 Forrentningen foreslås som hidtil at skulle ske fra  

 indbetalingstidspunktet.
Til nr. 20 Der er tale om en konsekvensrettelse på grund af  

 forslaget under nr. 21.
Til nr. 21 Det foreslås, at der indføres hjemmel til, at  

 den del af en pensionskasseordning, der udgøres af supplerende  

 éngangsydelse, kan overføres til en kapitalforsikring i  

 pensionsøjemed, uden at dette skattemæssigt skal betragtes som  

 ind- og udbetaling, når overførslen sker som led i en  

 bestandsoverdragelse af alle eller en del af pensionskassens  

 pensionsordninger til et livsforsikringsselskab.
 En sådan overførsel vil herefter kunne ske,  

 uden at der skal opkræves 60 pct. i afgift af udbetalingen fra den  

 ophørende pensionskasseordning efter pensionsbeskatningslovens  

 § 29, stk. 1, og uden at pensionskassemedlemmets adgang til og  

 fradragsret for indbetalinger til øvrige kapitalpensionsordninger  

 efter pensionsbeskatningslovens §§ 16 og 18 berøres af  

 overførslen.
 Forslaget vil kun omfatte situationer, hvor  

 overførslen sker som led i en bestandsoverdragelse efter kapitel 16 i  

 lov om forsikringsvirksomhed eller som led i en overførsel af  

 pensionstilsagnene efter kapitel 8 i lov om tilsyn med firmapensionskasser.  

 Forslaget omfatter endvidere kun overførsel af hele ordninger.
Til nr. 22 og 23 Efter de gældende regler er der ingen frist for  

 indbetaling af afgift, der opkræves af tilbagebetalte bidrag til  

 efterlønsordningen eller fleksydelsesordningen.
 Det foreslås, at der indføres en  

 betalingsfrist på én måned regnet fra tilbagebetalingen af  

 afgiften, dvs. den dato, hvor beløbet efter tilbageholdelse af afgift  

 udbetales til medlemmet.
Der foreslås endvidere indført hjemmel til at  

 opkræve morarenter ved forsinket afgiftsbetaling.
Reglerne bliver  

 herved parallelle med de regler, der gælder vedrørende afgift af  

 pensionsordninger omfattet af pensionsbeskatningslovens afsnit I.
Til § 2 Det foreslås, at loven træder i kraft dagen  

 efter bekendtgørelsen i Lovtidende.
 Det foreslås, at ændringen vedrørende  

 den senere frist for indbetalinger til § 15 A-pensionsordninger for  

 personer med forskudt indkomstår skal have virkning fra og med  

 indkomståret 2001. Ændringen får herved virkning fra samme  

 tidspunkt som selve § 15 A-ordningen. Ændringen er rent  

 begunstigende.
 Det foreslås, at den ændrede opgørelse  

 af indbetalingsperioden for bidrag og præmier til pensionsordninger med  

 løbende udbetalinger og ratepensionsordninger får virkning fra  

 og med indkomståret 2001.
Det foreslås, at reglerne om, at
fradragsretten eller bortseelsesretten bortfalder for indbetalinger, der  

 foretages til den eller de øvrige kapitalpensionsordninger i det  

 indkomstår, der ligger umiddelbart efter indkomståret, hvori den  

 eller de første ordninger blev ophævet, skal finde anvendelse,  

 når den eller de først ophævede kapitalpensionsordninger  

 er afgiftsberigtiget i indkomståret 2001 eller senere.
Det vil f.eks.  

 sige, at hvis den første kapitalpension udbetales i december 2001, og  

 der sker indbetaling på en anden kapitalpensionsordning i januar 2002,  

 vil der ikke være fradragsret henholdsvis bortseelsesret for denne  

 indbetaling.
 Det foreslås, at reglerne om, at  

 afgiftsmæssige privilegier knyttet til gamle pensionsordninger  

 medfølger ved overførsel af ordningen til andre  

 pensionsordninger, skal finde anvendelse i tilfælde, hvor udbetalingen  

 eller dispositionen sker på datoen for lovforslagets fremsættelse  

 eller senere. Ændringen er rent begunstigende.
 Det foreslås, at den ændrede formulering af  

 rentebestemmelsen i § 38, stk. 3, skal have virkning for renter,  

 der påløber den 1. januar 2002 eller senere.
Det foreslås, at de begunstigende ændringer  

 vedrørende bestandsoverdragelse af pensionskasseordninger med  

 supplerende éngangsydelser skal have virkning for overdragelser, der  

 er sket den 1. januar 2001 eller senere.
Det bemærkes herved, at  

 pensionsbeskatningslovens § 29 A, stk. 2, hvorefter indbetaling til  

 supplerende éngangsydelser i fradragsmæssig henseende blev  

 ligestillet med indbetalinger til kapitalpensionsordninger, gælder for  

 indbetalinger, der er foretaget fra og med den 1. januar 1993, jf. § 2,  

 stk. 3, i lov nr. 255 af 24. april 1991, hvorfor der kunne have  

 været grund til at give bestemmelsen tilbagevirkende kraft til den 1.  

 januar 1993. Finanstilsynet havde dog ved udgangen af 2000 ikke tilladt  

 bestandsoverdragelse af pensionskassetilsagn til livsforsikringsselskaber  

 på vilkår af, at der skulle ske særskilt afdækning af  

 en forpligtelse til at udbetale supplerende éngangsydelse.
 Det foreslås, at fristen for indbetaling af afgift  

 af tilbagebetalt efterlønsbidrag og fleksydelsesbidrag samt hjemlen  

 til at opkræve morarenter ved for sen betaling af afgiften skal  

 gælde for afgift, der tilbageholdes den 1. januar 2002 eller  

 senere.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om beskatningen af pensionsordninger m.v.  

 (pensionsbeskatningsloven), jf. lovbekendtgørelse nr. 666 af 5. juli  

 2000, som senest ændret ved § 6 i lov nr. 284 af 25. april 2001,  

 foretages følgende ændringer:
 § 2. En pensionsordning med løbende udbetalinger skal  

 gå ud på at sikre pension i form af løbende ydelser, der  

 bortfalder ved den pensionsberettigedes død, og som udbetales:
 1. § 2, nr. 4, litra e, affattes således:
1.- 3. - - - »e)	børnepension, hvis udbetalinger kan tilfalde afdødes  

 efterlevende børn eller stedbørn eller børn af personer,  

 der opfylder litra d, dog længst til de pågældendes fyldte  

 24. år eller til den følgende policedag (årsdag for  

 policens oprettelse).«.
 4. fra en pensionskasse, der opfylder betingelserne i  

 § 3, eller i henhold til en forsikring, der opfylder betingelserne i  

 § 4, dog kun hvis ydelserne fra pensionskassen eller  

 forsikringsselskabet har karakter af:
a)- d) - - - e)	børnepension, hvis udbetalinger kan tilfalde afdødes  

 efterlevende børn eller stedbørn, dog længst til de  

 pågældendes fyldte 24. år eller til den følgende  

 policedag (årsdag for policens oprettelse).
§ 5. - - - 2. § 5, stk. 2, affattes således:
 Stk. 2. Det er dog en betingelse, at der ikke i policen er  

 indsat andre begunstigede end enten forsikredes »nærmeste  

 pårørende« i forsikringsaftalelovens forstand, jf. denne lovs  

 § 105, stk. 5, eller forsikredes ægtefælle, fraskilte  

 ægtefælle, en navngiven person, der har fælles bopæl  

 med forsikrede ved indsættelsen, forsikredes livsarvinger,  

 stedbørn eller stedbørns livsarvinger.
 »Stk. 2. Det er dog en betingelse, at der ikke i policen er  

 indsat andre begunstigede end enten forsikredes »nærmeste  

 pårørende« i forsikringsaftalelovens forstand, jf. denne lovs  

 § 105, stk. 5, eller forsikredes ægtefælle, fraskilte  

 ægtefælle, forsikredes livsarvinger, stedbørn eller  

 stedbørns livsarvinger, en navngiven person, der har fælles  

 bopæl med forsikrede ved indsættelsen, eller dennes  

 livsarvinger.«.
§ 8. En rateforsikring i pensionsøjemed skal indeholde  

 bestemmelser om, at forsikringssummen udbetales i lige store rater over  

 mindst 10 år, og at rater, der kommer til udbetaling, medens forsikrede  

 lever, tilfalder ham.
Endvidere skal følgende betingelser være  

 opfyldt:
 3. I § 8, stk. 1, nr. 3, 4. pkt., ændres  

 »70. år« til: »75. år«.
1.- 2. - - - 3. - - - Forsikringen kan også tegnes som en ren  

 risikoforsikring, der kun kommer til udbetaling i tilfælde af  

 forsikredes invaliditet eller død før det aftalte  

 udløbstidspunkt, men må i så fald ikke give ret til  

 udbetaling, hvis forsikrede bliver invalid eller dør senere end  

 første policedag efter det fyldte 70. år.
4. - - - Stk. 2 - 3. - - - § 11 A.
En rateopsparing i pensionsøjemed skal  

 indeholde bestemmelse om, at det opsparede pensionsbeløb udbetales i  

 rater over mindst 10 år, og at rater, der kommer til udbetaling, medens  

 kontohaveren lever, skal udbetales til denne.
Endvidere skal følgende  

 betingelser være opfyldt:
 4. § 11 A, stk. 1, nr. 6, affattes  

 således:
 »6.	Der kan ikke træffes bestemmelse om udbetaling efter  

 kontohaverens død til andre end kontohaverens »nærmeste  

 pårørende«, jf. § 5, stk. 5, i lov om visse  

 civilretlige forhold m.v. ved pensionsopsparing i pengeinstitutter, eller  

 kontohaverens ægtefælle, fraskilte ægtefælle,  

 kontohaverens livsarvinger, stedbørn eller stedbørns  

 livsarvinger, en navngiven person, der har fælles bopæl med  

 kontohaveren ved indsættelsen, eller dennes livsarvinger.«.
1.   5. - - - 6. Der kan ikke træffes bestemmelse om udbetaling  

 efter kontohaverens død til andre end kontohaverens »nærmeste  

 pårørende«, jf. § 5, stk. 5, i lov om visse  

 civilretlige forhold m.v. ved pensionsopsparing i pengeinstitutter, eller  

 kontohaverens ægtefælle, fraskilte ægtefælle, en  

 navngiven person, der har fælles bopæl med kontohaveren ved  

 indsættelsen, kontohaverens livsarvinger, stedbørn eller  

 stedbørns livsarvinger.
Stk. 2 - 5. - - - § 12. En opsparing i pensionsøjemed skal opfylde  

 følgende betingelser:
 5. § 12, stk. 1, nr. 4, affattes  

 således:
1.   3. - - - 4. Der kan ikke træffes bestemmelse om udbetaling  

 efter kontohaverens død til andre end kontohaverens »nærmeste  

 pårørende«, jf. § 5, stk. 5, i lov om visse  

 civilretlige forhold m.v. ved pensionsopsparing i pengeinstitutter, eller  

 kontohaverens ægtefælle, fraskilte ægtefælle, en  

 navngiven person, der har fælles bopæl med kontohaveren ved  

 indsættelsen, kontohaverens livsarvinger, stedbørn eller  

 stedbørns livsarvinger.
 »4.	Der kan ikke træffes bestemmelse om udbetaling efter  

 kontohaverens død til andre end kontohaverens »nærmeste  

 pårørende«, jf. § 5, stk. 5, i lov om visse  

 civilretlige forhold m.v. ved pensionsopsparing i pengeinstitutter, eller  

 kontohaverens ægtefælle, fraskilte ægtefælle,  

 kontohaverens livsarvinger, stedbørn eller stedbørns  

 livsarvinger, en navngiven person, der har fælles bopæl med  

 kontohaveren ved indsættelsen, eller dennes livsarvinger.«.
Stk. 2 - 3. - - - § 14 A.
Ved udbetaling efter lov om Lønmodtagernes  

 Dyrtidsfond svares en afgift på 40 pct. af den del af udbetalingerne,  

 der hidrører fra overskud, som tilskrives den enkelte  

 lønmodtagers konto i fonden, første gang for perioden efter 31.  

 december 1979. Af den øvrige del af udbetalingen svares afgift med 25  

 pct. §§ 22, 1. pkt., 32, stk. 1, 36-40 og 45-46 finder tilsvarende  

 anvendelse på midler, der omfattes af den nævnte lov.  

 Skatteministeren kan dog fastsætte bestemmelser, der fraviger reglerne  

 om afgiftspligtens indtræden m.v. i det omfang, disse regler ikke kan  

 forenes med de særlige vilkår, der gælder for  

 dyrtidsfonden.
 6. I § 14 A, 3. pkt., ændres »§§ 22, 1.  

 pkt., 32, stk. 1, 36-40« til: »§ 32, stk. 1,  

 §§ 36-40«.
§ 18. Ved opgørelsen af den skattepligtige indkomst for  

 ejeren af ordningen, jf. reglerne i afsnit III, kan med de i stk. 2-7  

 nævnte begrænsninger fradrages de i indkomståret forfaldne  

 bidrag eller præmier til pensionsordninger omfattet af kapitel 1.  

 Indbetalinger til de i §§ 11 A, 12, 13 og 15 A nævnte ordninger  

 fradrages i det indkomstår, hvori indbetalingerne har fundet sted.
Det  

 samlede fradrag for indbetalinger til pensionsordninger omfattet af § 15  

 A kan ikke overstige det beløb, som ifølge § 15 A,  

 stk. 6, må indbetales.
Indbetalinger til de i § 15 A  

 nævnte ordninger kan uanset 2. pkt. fradrages ved  

 indkomstopgørelsen for det eller de indkomstår, hvori  

 virksomheden som nævnt i § 15 A, stk. 2, er afstået,  

 hvis indbetalingerne foretages senest den 1. juli i det umiddelbart  

 efterfølgende indkomstår. 1. og 2. pkt. gælder ikke, hvis  

 bidragene m.v. er indbetalt af arbejdsgiveren.
Fradragsretten gælder  

 heller ikke indbetalinger fra hjælpe- og understøttelsesfonde  

 som nævnt i § 52 eller i lov om beskatningen af renteforsikringer  

 m.v. § 21, til en pensionsordning med løbende udbetalinger for  

 den begunstigede.
Fradrag for indbetalinger til indeksordninger kan  

 højst omfatte 6 kontrakter for hver person.
 7. I § 18, stk. 1, indsættes efter 4.  

 pkt. som nyt pkt.:
 »Hvis den skattepligtiges indkomstår ikke er  

 sammenfaldende med kalenderåret, er den i 4. pkt. nævnte frist  

 for indbetaling dog den 1. juli i kalenderåret efter det  

 kalenderår, som det indkomstår, hvori virksomheden er  

 afstået, træder i stedet for.«.
Stk. 2. Bidrag m.v. til kapitalforsikring i  

 pensionsøjemed og til opsparing i pensionsøjemed kan i alt  

 højst fratrækkes med det i § 16 nævnte beløb.  

 Er der af en arbejdsgiver m.v. foretaget indbetalinger til ordninger som  

 nævnt i 1. pkt. for ejeren, jf. § 19, nedsættes det efter 1.  

 pkt. fradragsberettigede beløb med disse indbetalinger bortset fra  

 arbejdsmarkedsbidrag.
Fradraget for bidrag m.v. til de omhandlede ordninger  

 og bidrag som nævnt i § 29 A, stk. 2, kan dog ikke overstige  

 det beløb, som ejerens personlige indkomst i det  

 pågældende indkomstår udgør uden fradrag for  

 bidragene.
Den overskydende del af bidragene kan hverken overføres til  

 fradrag ved indkomstopgørelsen for ægtefællen eller  

 fremføres til fradrag ved indkomstopgørelsen for et senere  

 indkomstår.
 8. I § 18, stk. 2, indsættes som 5.  

 pkt.:
 »Er der sket afgiftsberigtigelse af samtlige  

 afgiftspligtige kapitalforsikringer og opsparinger i pensionsøjemed  

 inden for den i § 26, stk. 4, 1. eller 2. pkt., nævnte frist,  

 er der ikke fradragsret for bidrag m.v. til sådanne ordninger, som  

 indbetales i det indkomstår, der følger umiddelbart efter  

 indkomståret, hvori den eller de første kapitalforsikringer  

 eller opsparinger i pensionsøjemed er afgiftsberigtiget.«.
Stk. 3. - - - Stk. 4. Hvis præmie- eller bidragsperioden for en  

 pensionsordning med løbende udbetalinger eller en rateforsikring eller  

 rateopsparing i pensionsøjemed er mindre end 10 år, fordeles  

 fradragsretten for det præmie- eller bidragsbeløb, der i alt  

 skal betales, med lige store beløb over en periode på 10  

 år. 10-års-perioden begynder i det år, hvor den  

 første præmie (bidrag) forfalder til betaling, eller hvor  

 indbetaling til en rateopsparing i pensionsøjemed er påbegyndt.  

 Såfremt præmien eller bidraget til en pensionsordning med  

 løbende udbetalinger eller en rateforsikring eller rateopsparing i  

 pensionsøjemed forhøjes på et tidspunkt, hvor den  

 resterende indbetalingsperiode er under 10 år, fordeles fradraget for  

 forhøjelsen på tilsvarende måde over en periode på  

 10 år. 1.-3. pkt. gælder ikke for pensionsordninger omfattet af  

 § 15 A.
 9. I § 18, stk. 4, indsættes efter 1.  

 pkt. som nyt pkt.:
 »Der skal dog ikke ske fordeling af fradraget efter 1.  

 pkt., hvis der i det indkomstår, der følger umiddelbart efter  

 det sidste indkomstår, hvori præmie (bidrag) er forfaldet til  

 betaling, eller indbetaling til en rateopsparingsordning i  

 pensionsøjemed er sket, forfalder præmie (bidrag) til en ny  

 pensionsordning med løbende udbetalinger eller rateforsikring i  

 pensionsøjemed eller sker indbetalinger til en ny  

 rateopsparingsordning i pensionsøjemed på tilsvarende  

 vilkår med hensyn til størrelsen af de årlige  

 indbetalinger og pristalsregulering som vilkårene for den i det  

 forudgående indkomstår ophørte ordning, således at  

 den samlede præmie- eller bidragsperiode til de nævnte ordninger  

 er på mindst 10 år.«.
Stk. 5 - 7. - - - 10. I § 18, stk. 4, indsættes efter 3.  

 pkt. som nyt pkt.:
 »Ved forlængelse af en pensionsordning med  

 løbende udbetalinger, en rateforsikring eller en rateopsparing i  

 pensionsøjemed finder 2. pkt. dog tilsvarende anvendelse, hvis der  

 oprindeligt er aftalt en indbetalingsperiode på mindst 10  

 år.«.
 11. I § 18, stk. 4, 4. pkt., der bliver 6. pkt.,  

 ændres »1.   3. pkt.« til: »1.   5. pkt.«.
 12. I § 19, stk. 1, indsættes efter 2.  

 pkt. som nyt pkt.:
§ 19. Ved opgørelsen af en arbejdstagers skattepligtige  

 indkomst medregnes ikke beløb, der af arbejdsgiveren indbetales til en  

 af kapitel 1 omfattet ordning for arbejdstageren, herunder indbetalinger til  

 Arbejdsmarkedets Tillægspension vedrørende arbejdsgiverbetalte  

 dagpengeydelser i henhold til lov om dagpenge ved sygdom eller fødsel.  

 Det samme gælder indbetalinger fra en tidligere arbejdsgiver til en af  

 kapitel 1 omfattet ordning.
Efter arbejdstagerens død medregnes  

 indbetalinger fra afdødes tidligere arbejdsgiver til sikring af  

 ægtefælle- eller samleverpension, samleverpension eller  

 børnepension efter § 2, nr. 4, heller ikke ved opgørelsen  

 af den skattepligtige indkomst for ægtefællen, den fraskilte  

 ægtefælle, samleveren, jf. § 2, nr. 4, litra d,  

 børnene eller afdødes bo.
Retten til at bortse fra  

 arbejdsgiverens indbetalinger til en indeksordning er begrænset  

 på samme måde som fradragsretten for egne indbetalinger, jf.  

 § 18, stk. 1, 5. pkt.
 »Er der sket afgiftsberigtigelse af samtlige en  

 arbejdstagers afgiftspligtige kapitalforsikringer og opsparinger i  

 pensionsøjemed inden for den i § 26, stk. 4, 1. eller 2.  

 pkt., nævnte frist, medregnes beløb, der af arbejdsgiveren eller  

 en tidligere arbejdsgiver indbetales til en sådan ordning i det  

 indkomstår, der følger umiddelbart efter indkomståret,  

 hvori den eller de første kapitalforsikringer eller opsparinger i  

 pensionsøjemed er afgiftsberigtiget, dog ved opgørelsen af  

 arbejdstagerens skattepligtige indkomst.«.
 Stk. 2. Ved opgørelsen af den skattepligtige indkomst  

 for en person, der omfattes af §§ 2 a eller 2 b i lov om  

 Arbejdsmarkedets Tillægspension, medregnes ikke indbetalinger til  

 Arbejdsmarkedets Tillægspension, som foretages af de kommunale  

 dagpenge- og socialmyndigheder, arbejdsløshedskasserne eller  

 Direktoratet for Arbejdsløshedsforsikringen.
Stk. 3. - - - 13. I § 19, stk. 1, 4. pkt., ændres  

 »§ 18, stk. 1, 5. pkt.« til: »§ 18, stk. 1, 8.  

 pkt.«.
 14. I § 19, stk. 2, ændres »som foretages af  

 de kommunale dagpenge- og socialmyndigheder, arbejdsløshedskasserne  

 eller Direktoratet for Arbejdsløshedsforsikringen« til: »som foretages  

 for de nævnte personer«.
§ 21 A. - - - 15. Efter § 21 A indsættes:
»§ 21 B.
Beløb, der er indbetalt til en  

 kapitalforsikring eller opsparing i pensionsøjemed, og som ikke kan  

 fratrækkes ved opgørelsen af den skattepligtige indkomst, jf.  

 § 18, stk. 2, 5. pkt., eller som skal medregnes ved  

 opgørelsen af den skattepligtige indkomst, jf. § 19, stk. 1,  

 3. pkt., kan tilbagebetales, uden at dette betragtes som en afgiftspligtig  

 udbetaling.
Tilbagebetaling sker efter anmodning fra ejeren af ordningen.  

 Hvis der er sket afgiftsberigtigelse af det pågældende  

 beløb inden anmodningen om tilbagebetaling, kan afgiften søges  

 tilbagebetalt hos den lokale told- og skatteregion.
 Stk. 2. Skatteministeren kan fastsætte nærmere  

 regler om indberetningspligt for pensionsinstitutter vedrørende det  

 indbetalte beløb samt om tilbagebetaling og udbetaling efter  

 stk. 1.«.
 § 25. Af kapitalforsikring i pensionsøjemed og  

 opsparing i pensionsøjemed svares en afgift på 40 pct.
 16. I § 25, stk. 1, nr. 8, ændres  

 »§ 30, stk. 2» til: »§ 30, stk. 2, jf. § 30,  

 stk. 3, nr. 1 eller 2«.
1.   7. --- 8. ved udbetaling til en frasepareret eller fraskilt  

 ægtefælle eller eventuelle begunstigede efter dennes død,  

 når kapitalforsikringen eller opsparingen i pensionsøjemed er  

 udloddet til ægtefællen efter § 30, stk. 2, og  

 udbetales i overensstemmelse med udbetalingsvilkårene.
Stk. 2. - - - § 33 A. - - - 17. I § 33 A indsættes som  

stk. 4:
Stk. 2- 3. - - - »Stk. 4. Ved afgiftsberegning efter § 28, § 29,  

 stk. 1, 1. eller 2. pkt., § 29, stk. 2 eller 3, § 29 A,  

 § 29 C eller § 30, stk. 1, 1., 2. eller 3. pkt., for en  

 pensionsordning, hvortil der efter § 41 er overført beløb  

 fra en anden pensionsordning som nævnt i stk. 1, 2 eller 3,  

 anvendes reglerne i henholdsvis stk. 1, 2 eller 3 på den del af  

 udbetalingen eller det afgiftspligtige beløb, der hidrører fra  

 det overførte beløb.«.
§ 34. - - - 18. I § 34 indsættes som stk. 6:
Stk. 2-5. - - - »Stk. 6. Ved afgiftsberegning efter §§ 28, 29, 29 A, 29  

 C, 30 eller 31 for en pensionsordning, hvortil der efter § 41 er  

 overført beløb fra en anden pensionsordning som nævnt i  

 stk. 1, 2, 3 eller 4, anvendes reglerne i henholdsvis stk. 1, 2, 3  

 eller 4 på den del af udbetalingen eller det afgiftspligtige  

 beløb, der hidrører fra det overførte  

 beløb.«.
§ 38. - - - 19. § 38, stk. 3, affattes således:
Stk. 2. - - - Stk. 3. Hvis indbetaling ikke finder sted inden udløbet  

 af den i stk. 1 nævnte frist, skal den tilbageholdelsespligtige  

 svare renter fra fristens udløb med den rentesats, som gælder  

 ved for sen indbetaling af beløb, som de indeholdelsespligtige skal  

 indbetale efter kildeskatteloven.
 »Stk. 3. Hvis indbetaling ikke finder sted inden  

 udløbet af den frist, der er nævnt i stk. 1, skal den  

 tilbageholdelsespligtige betale en månedlig rente med den rentesats,  

 der fastsættes efter § 7, stk. 2, i opkrævningsloven,  

 med tillæg af 0,8 procentpoint pr. påbegyndt måned fra  

 tidspunktet for seneste rettidige indbetaling.«.
Stk. 4   6. - - - § 41. Overførsel af en hel ordning eller en  

 delvis overførsel af en forsikring eller en pensionsaftale eller  

 lignende, der ikke var i kraft ved udgangen af 1982, jf. § 7 i  

 pensionsafkastbeskatningsloven, eller en opsparingsordning, der ikke er  

 omfattet af ovennævnte lovs § 7, stk. 7, til en anden  

 bestående eller nyoprettet ordning for samme person behandles ikke som  

 ud- og indbetaling, hvis overførslen sker:
 20. I § 41, stk. 1, nr. 6, ændres »det  

 fyldte 60. år.« til: »det fyldte 60. år, eller«.
1.   5. - - - 6. fra en kapitalforsikring eller opsparing i  

 pensionsøjemed til en rateforsikring eller rateopsparing i  

 pensionsøjemed, såfremt overførsel finder sted inden det  

 fyldte 60. år.
 21. Efter § 41, stk. 1, nr. 6,  

 indsættes:
 »7.	fra den del af en pensionsordning med løbende udbetalinger  

 omfattet af § 2, nr. 4, eller § 7, der udgøres af en  

 supplerende éngangsydelse, til en kapitalforsikring i  

 pensionsøjemed, når overdragelsen sker som led i en  

 overførsel af pensionstilsagnene efter kapitel 8 i lov om tilsyn med  

 firmapensionskasser eller som led i en bestandsoverdragelse efter kapitel 16  

 i lov om forsikringsvirksomhed.«.
Stk. 2 - 7. - - - § 49 A. - - - 22. § 49 A, stk. 8, 2. og 3. pkt., ophæves,  

 og i stedet indsættes:
Stk. 2   7. - - - »Afgiften tilbageholdes ved tilbagebetalingen og  

 skal indbetales til statskassen inden 1 måned efter tilbagebetalingen.  

 Den afgiftspligtige skal underrettes om tilbageholdelsen. § 38,  

 stk. 3, 5 og 6, og § 39 finder tilsvarende anvendelse.«.
Stk. 8. Når afgiftspligt indtræder som  

 følge af en tilbagebetaling, påhviler afgiftspligten den eller  

 dem, der efter lov om arbejdsløshedsforsikring m.v. er berettiget til  

 tilbagebetalingen.
Afgiften tilbageholdes ved tilbagebetalingen, og den  

 afgiftspligtige underrettes om tilbageholdelsen. § 38, stk. 5 og 6,  

 og § 39 finder tilsvarende anvendelse.
Skatteministeren kan  

 fastsætte de nærmere regler for afgiftens indbetaling.
Stk. 9. - - - § 49 B. - - - 23. § 49 B, stk. 8, 2. og 3. pkt., ophæves,  

 og i stedet indsættes:
Stk. 2- 7. - - - »Afgiften tilbageholdes ved tilbagebetalingen og  

 skal indbetales til statskassen inden 1 måned efter tilbagebetalingen.  

 Den afgiftspligtige skal underrettes om tilbageholdelsen. § 38,  

 stk. 3, 5 og 6, og § 39 finder tilsvarende anvendelse.«.
Stk. 8. Når afgiftspligt indtræder som  

 følge af en tilbagebetaling, påhviler afgiftspligten den eller  

 dem, der efter lov om fleksydelse er berettiget til tilbagebetalingen.  

 Afgiften tilbageholdes ved tilbagebetalingen, og den afgiftspligtige  

 underrettes om tilbageholdelsen. § 38, stk. 5 og 6, og § 39  

 finder tilsvarende anvendelse.
Skatteministeren kan fastsætte de  

 nærmere regler for afgiftens indbetaling.
