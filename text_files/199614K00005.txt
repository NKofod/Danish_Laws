Nr BTL 5 Betænkning over Forslag til lov om kunstig befrugtning i forbindelse med  

 lægelig behandling, diagnostik og forskning m.v.   

 Nr L 5 1996-97, 1. samling Afgivet af Sundhedsudvalget Afgivet: 19970416 Udvalget har behandlet lovforslaget i nogle møder og har herunder stillet spørgsmål til sundhedsministeren, som denne har besvaret skriftligt og i samråd.
 Endvidere har udvalget modtaget skriftlige og/eller mundtlige henvendelser  

 fra:
Dansk Kvindesamfund, Den Almindelige Danske Jordemoderforening, Den Katolske Kirke i Danmark, Forebyggelses- og Patientrådet, Gen-etisk-netværk, Hansen, Dorthe, København, Landsbevægelsen Respekt For Menneskeliv, Landsforeningen Spædbarnsdød, Landsforeningen til Bekæmpelse af Cystisk Fibrose, Muskelsvindfonden, Nielsen, Bente Holm, København, Nielsen, Hanne & Jan Refsing, Frederiksberg, Odense Universitetshospital, Olesen Larsen, Lis, August Krogh Institut, Københavns Universitet, Petersen, Connie Lanther, Samsø og Roesdahl, Ingeborg, & Lars Erslev Andersen.
 Der er af sundhedsministeren og af nogle mindretal stillet  

 ændringsforslag, hvorom henvises til de ledsagende bemærkninger.
Herefter indstiller et mindretal (Socialdemokratiets medlemmer af  

 udvalget) lovforslaget til vedtagelse.
Mindretallet vil redegøre for  

 sin stilling til ændringsforslagene ved 2. behandling, idet medlemmerne  

 stemmer individuelt.
 Socialdemokratiet finder det væsentligt, at Danmark får lovfæstet en række  

 bestemmelser og forbud, der vil lægge snævre rammer for anvendelsen af  

 kunstig befrugtning.
 De nuværende tekniske og lægevidenskabelige muligheder er meget  

 omfattende, og der kan forventes en fortsat hastig udvikling.
 Den demokratiske proces og befolkningens engagement i dette etiske  

 spørgsmål er meget værdifuldt.
 Socialdemokratiet lægger meget stor vægt på, at de personer, der tilbydes  

 behandling, får en fyldestgørende information om, hvad behandlingen indebærer  

 samt en grundig og reel oplysning om mulighederne for adoption.
 Socialdemokratiet finder det endvidere væsentligt, at der, inden loven  

 skal revideres, jf. § 28, stk. 4, findes en mulighed for at lade andre  

 aspekter end de lægelige indgå i beslutningen om indstilling til behandling,  

 således at det kommende barns tarv prioriteres højest.
 Et andet mindretal (Venstres medlemmer af udvalget) vil redegøre  

 for sin stilling til lovforslaget og de stillede ændringsforslag ved 2.  

 behandling.
 I Venstres folketingsgruppe er der forskellige meninger om lovforslaget.  

 Det kan derfor forventes, at nogle Venstre-medlemmer stemmer ja til  

 lovforslaget, mens andre Venstre-medlemmer forventes at stemme nej.
 Flertallet i Venstres folketingsgruppe har imidlertid den opfattelse, at  

 det enkelte par i vid udstrækning skal have mulighed for at anvende den  

 teknologi, som de ønsker at anvende.
Venstre har som udgangspunkt den holdning, at hverken læger eller kvinder  

 vil gøre forsøg på at misbruge den nye teknologi, men vil anvende den  

 forsvarligt.
Derfor skal der kun sættes ganske få grænser for anvendelse af  

 teknologien.
Flertallet i Venstres folketingsgruppe har den opfattelse, at - kunstig befrugtning skal tilbydes på de danske sygehuse, - der ikke skal være nogen fast aldersgrænse hverken for mænd eller for  

 kvinder.
Den naturlige grænse for kvinden er ved klimakteriet, og der skal  

 ikke være nogen aldersgrænse for mænd på 45 år eller andre aldersgrænser, - kunstig befrugtning kun må tilbydes kvinder, som er gift, eller som i  

 mindst 3 år har levet og fortsat lever sammen med samme mand i et  

 ægteskabslignende forhold, - præimplantationsdiagnostik kan anvendes, såfremt der er mistanke om  

 alvorlige og arvelige sygdomme, eller såfremt kvinden er over 35 år, - et befrugtet æg må nedfryses i maksimalt 3 år.
 Et tredje mindretal (Det Konservative Folkepartis medlemmer af  

 udvalget) indstiller lovforslaget til vedtagelse med de af  

 mindretallet og de under nr. 3, 7 og 17 stillede ændringsforslag.
Mindretallet er af den opfattelse, at lovforslaget er meget principielt og  

 rører ved mange etiske aspekter.
Det er af afgørende betydning for den  

 konservative folketingsgruppe, at det enkelte gruppemedlem - inden for  

 medlemmets egne etiske og moralske grænser - kan stå inde for lovens tekst.  

 Derfor er det op til den enkelte, hvordan vedkommende vil stemme.
 Det Konservative Folkepartis medlemmer af Sundhedsudvalget har stillet en  

 række ændringsforslag til det samlede lovforslag om kunstig befrugtning, som  

 alle er begrundet i bemærkningerne hertil.
I den forbindelse skal det nævnes, at lovforslaget i overvejende grad er  

 en videreførelse af de eksisterende regler for behandling med kunstig  

 befrugtning.
Derfor skal de stillede ændringsforslag ses som et ønske om at  

 fortsætte praksis inden for de gældende rammer.
 Vigtigt er det dog at slå fast, at Det Konservative Folkeparti ønsker en  

 lov, der først og fremmest beskytter det ufødte barn.
Lovforslaget vil resultere i en såkaldt forbudslov.
Det betyder, at der  

 sættes grænser for, hvilke behandlingsformer, tidsterminer m.v. der må  

 anvendes.
 Det Konservative Folkeparti finder, at det er nødvendigt med sådanne  

 grænser.
 I lovforslagets § 6, stk. 1, gøres det muligt for både infertile og  

 fertile par at blive behandlet med præimplantationsdiagnostik.  

 Præimplantationsdiagnostik, populært kaldet ægsortering, kan kun anvendes,  

 når der er en kendt, væsentlig og øget risiko for, at barnet får en alvorlig  

 arvelig sygdom.
 Det Konservative Folkeparti vil nøje følge brugen af  

 præimplantationsdiagnostikken, og viser det sig svært at administrere brugen  

 af denne behandlingsmetode, vil partiet genoverveje sin stilling.
Under behandlingen af lovforslaget er der fra lægelig side rejst  

 spørgsmålet, om det ville være hensigtsmæssigt med visse grænser for, hvem  

 der skal tilbydes behandling med kunstig befrugtning.
Der tales om  

 lægefaglige forhold, sociale kriterier samt ressourcemæssige aspekter.
Det Konservative Folkeparti er tilhænger af, at man sætter visse grænser  

 for, hvem der kan komme i behandling.
Er der tale om stærkt belastede  

 personer, der i forvejen har tvangsfjernede børn, narkomaner eller andre  

 misbrugere, finder vi det ikke rimeligt at igangsætte en behandling.
 Det Konservative Folkeparti er indstillet på at regulere disse forhold,  

 hvis det viser sig nødvendigt på grund af åbenlyse problemer.
 Et fjerde mindretal (Socialistisk Folkepartis medlemmer af  

 udvalget) indstiller lovforslaget til vedtagelse med de af  

 mindretallet stillede ændringsforslag.
Socialistisk Folkeparti finder, at man bør sætte en stopper for kunstig  

 befrugtning uden for kvindens krop.
Partiet vender sig mod den måde at stille  

 spørgsmålene og give svarene på, som ligger bag lovforslaget.
Det er ingen  

 menneskeret at få børn, og barnløshed er ikke en sygdom.
Er fertiliteten  

 faldende, som noget tyder på, ligger såvel spørgsmål som svar i en anderledes  

 omfattende og grundig analyse af, hvad der går galt miljømæssigt og socialt,  

 idet det så er samfundet, der er sygt.
At løse problemet ved tekniske  

 fiksfakserier medfører, at barnløse mennesker oven i sorgen over ikke at  

 kunne få børn sygeliggøres og presses til at »gøre noget ved det«.  

 Dertil kommer, at det såkaldte fremskridt bliver helt ukontrollabelt, når  

 først man tillader, at ægceller tages ud af kvinden med henblik på videre  

 behandling.
Hele debatten og mange af de forslag og ændringsforslag, der er  

 stillet, viser, at miseren allerede er her.
Hvis et par gerne vil have børn, men af den ene eller den anden grund ikke  

 kan få det ved naturens hjælp, bør den første mulighed, de møder, være  

 adoptionen.
Der er mange børn i verden, der mangler forældre, og hvad er så  

 mere selvfølgeligt end at lade dem finde frem til de voksne, der gerne vil  

 være forældre? Socialistisk Folkeparti har med glæde noteret under debatterne  

 om lovforslaget i Folketinget, at der er bred enighed om, at adgangen til  

 adoption skal være lettere, og at mange deler vores opfattelse: det bør være  

 første mulighed.
Sammen med den grundige vejledning, der, hvis vores forslag  

 om stop for kunstig befrugtning ikke får flertal, som en selvfølge bør gå  

 forud for en belastende og lidet succesfuld medicinsk behandling, må  

 adoptionsvejledningen komme allerførst.
Alle er enige om, at betingelserne for adoption må ændres, så det også i  

 regelværket vises, at adoptionen anses for en god løsning, uden at man af den  

 grund bør se bort fra barnets rettigheder.
Hvor det ikke giver mening at tale  

 om retten til at få børn, giver det mening at tale om rettigheder for den  

 svage part, barnet.
De voksne har ikke krav på deres ønskebarn, men i et  

 eller andet omfang har barnet ret til ønskeforældre, hvis samfundet skal  

 formidle børnene eller ligefrem lave dem.
Der må i givet fald være en række  

 betingelser, der opfyldes.
Debatten om aldersgrænser for mænd har vist, hvor vanskeligt det er at  

 sætte disse grænser.
Hvor det for kvindernes vedkommende er meningsløst at  

 behandle dem over 40, som naturen har nægtet børn - det er spild af  

 økonomiske og psykiske ressourcer, såvel kvindens som samfundets - er  

 diskussionen om fædrenes alder anderledes.
Socialistisk Folkeparti ønsker ikke på nuværende tidspunkt at lukke den  

 debat.
Den hænger sammen med en række andre sociale betingelser, SF mener må  

 stilles til de forældre, som samfundet skaffer børn, ordet »social«  

 taget i vid betydning.
Den debat trænger til meget mere tid og omtanke og vil  

 næppe kunne færdiggøres inden 3. behandling af dette lovforslag.
Men  

 sundhedsministeren skylder Folketinget svar på en række af de spørgsmål, som  

 er rejst af H.J.
Ingerslev i Ugeskrift for Læger 159/13, inden lovforslaget  

 vedtages.
Bliver Socialistisk Folkepartis omfattende ændringsforslag ikke vedtaget,  

 må partiet til at deltage i den almindelig brandslukning - SF's alternative  

 ændringsforslag bør ses i det lys.
Man må ikke behandle kvinder, der ikke er  

 medicinsk infertile.
Man må ikke gøre et barn til et eksperimentarium ved at  

 bruge sædceller af muligvis ringe kvalitet.
Man må ikke gøre sortering af,  

 hvilke mennesker der skal fødes, til en mekanisk proces uden etiske  

 advarselsskilte, som var vi herre over liv og død.
Et barn har ret til en far.
Dette bør ikke kun gælde, når forældrene går  

 fra hinanden, men også når barnet bliver til.
At han kan glimre ved sit  

 fravær, ved vi godt, og det kan man ikke lovgive sig ud af.
Men man kan i det  

 mindste sikre sig, at der er en, der glimrer.
 Og så er det anstødeligt, hvis man har søskendeflokken i dybfryseren,  

 hvorfor nedfrysning af fosteranlæg kun bør vare ved, til en graviditet er  

 gennemført og højst i to år.
 Et femte mindretal (Det Radikale Venstres medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling, idet mindretallet dog vil stemme for det under nr. 7 stillede  

 ændringsforslag.
 Et sjette mindretal (Fremskridtpartiets medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling, idet mindretallet dog vil stemme for de under nr. 14 og 23  

 stillede ændringsforslag.
 Mindretallet bemærker, at Fremskridtspartiet ikke, når det gælder etiske  

 spørgsmål, tilstræber gruppedisciplin.
 Et syvende mindretal (Centrum-Demokraternes medlem af udvalget) vil  

 redegøre for sin stilling til lovforslaget og til de stillede ændringsforslag  

 ved 2. behandling, idet mindretallet dog vil stemme for de af  

 sundhedsministeren under nr. 15 og 20 stillede ændringsforslag.
Centrum-Demokraterne er af den opfattelse, at det i høj grad er nødvendigt  

 at fastsætte forbud og retlige grænser, men understreger, at lovforslagets  

 enkelte elementer har givet anledning til alvorlige etiske overvejelser.
De  

 teknologiske muligheder er allerede taget i anvendelse i et sådant omfang, at  

 de nødvendige afgrænsninger ikke kan afvente yderligere overvejelser.
De må  

 komme nu.
Et flertal i Centrum-Demokraternes folketingsgruppe er endvidere af den  

 opfattelse, at der i videst muligt omfang må tilstræbes en samordning mellem  

 adoptionslovgivningen og lov om kunstig befrugtning.
Dette gælder en række  

 krav til forældrene, som ikke bør fratage barnløse incitamentet til at vælge  

 adoption frem for kunstig befrugtning.
Fastsættelse af sådanne regler må  

 imidlertid afvente en kommende ændring af adoptionsloven som følge af et  

 udvalgsarbejde, der forventes færdiggjort i nær fremtid.
Centrum-Demokraternes gruppe er fritstillet med hensyn til de stillede  

 ændringsforslag i og uden for betænkningen og med hensyn til lovforslagets  

 endelige vedtagelse ved 3. behandling.
Gruppen kan dog stemme for de af  

 sundhedsministeren under nr. 15 og 20 stillede ændringsforslag.
 ÆndringsforslagAf et mindretal (SF):
 Principalt:
 Ny paragraf 1) Efter § 2 indsættes som ny paragraf:
»§ 01. Kunstig befrugtning, hvor befrugtning etableres uden  

 for kvindens krop, må ikke finde sted.« Subsidiært:
 Ny paragraf 2) Efter § 2 indsættes som ny paragraf:
»§ 02. Fertile kvinder må ikke udsættes for kunstig  

 befrugtning, hvor befrugtning etableres uden for kvindens krop.« Af et mindretal (Jørgen Winther (V)), tiltrådt af et  

mindretal (KF):
 Ny paragraf 3) Efter § 2 indsættes som ny paragraf:
»§ 03. Kunstig befrugtning må kun tilbydes kvinder, som er  

 gift, eller som i mindst 3 år har levet og fortsat lever sammen med samme  

 mand i et ægteskabslignende forhold.« Til § 3Af et mindretal (SF):
 4) Ordet »æg« ændres til: »ægceller eller  

 fosteranlæg«.
 (Såfremt ændringsforslaget vedtages, foretages tilsvarende ændring i § 7,  

 § 11, § 14, stk. 4 og 5, § 15, § 16, stk. 1 og 2, § 21, stk. 3, § 24 og §  

 25).
 Til § 5Af et mindretal (Hanne Andersen (S), Holger Graversen (S),  

 Tove Lindbo Larsen (S) og Jytte Wittrock (S)):
 Principalt:
 5) Paragraffen affattes således:
»§ 5. Kunstig befrugtning må ikke finde sted i de tilfælde,  

 hvor den kvinde, der skal føde barnet, eller hendes partner er fyldt 40  

 år.« Subsidiært:
 6) Paragraffen affattes således:
»§ 5. Kunstig befrugtning må ikke finde sted i de tilfælde,  

 hvor den kvinde, der skal føde barnet, er fyldt 40 år.« Af sundhedsministeren, tiltrådt af et mindretal (KF og RV):
 7) Paragraffen affattes således:
»§ 5. Kunstig befrugtning må ikke finde sted i de tilfælde,  

 hvor den kvinde, der skal føde barnet, er ældre end 45 år.« Af et mindretal (SF):
 Ny paragraf 8) Efter § 5 indsættes som ny paragraf:
»§ 04. Kunstig befrugtning ved hjælp af mikroinsemination må  

 ikke finde sted.« Til § 6 9) Paragraffen affattes således:
»§ 6. Genetisk undersøgelse af en befrugtet ægcelle eller et  

 fosteranlæg (præimplantationsdiagnostik) må ikke finde sted.« Af et mindretal (Jørgen Winther (V)):
 10) Stk. 2 affattes således:
»Stk. 2. Genetisk undersøgelse i forbindelse med kunstig  

 befrugtning uden for kvindens krop på grund af ufrugtbarhed, hvor en sådan  

 undersøgelse kan påvise eller udelukke en væsentlig kromosomabnormitet, må  

 kun foretages i de tilfælde, hvor kvinden er over 35 år, eller hvor  

 forældreparret er bærere af alvorlige, kendte arvelige sygdomme.« Af et mindretal (SF):
 Til § 8 11) Ordet »ægs« ændres til: »ægcelles eller  

 fosteranlægs«.
 Til § 13 12) Paragraffen affattes således:
»§ 13. Donation af ubefrugtede eller befrugtede menneskelige  

 ægceller eller fosteranlæg må ikke finde sted.« Af et mindretal (KF):
 13) Før stk. 1 indsættes som nyt stykke:
»Donation af æg med det formål at opnå graviditet hos en anden kvinde  

 må kun finde sted, hvor æggene udtages som led i in vitro-behandling af den  

 donerende kvinde.« Stk. 1 bliver herefter stk. 2.
 Til § 14Af et mindretal (Jørgen Winther (V)), tiltrådt af et  

mindretal (FP):
 14) I stk. 1 ændres »1 år« til: »3 år«.
 Af sundhedsministeren , tiltrådt af et mindretal (CD):
 15) Paragraffen affattes således:
 »§ 14. Befrugtede og ubefrugtede menneskelige æg kan  

 opbevares i op til 2 år, hvorefter æggene skal destrueres.
 Stk. 2. I tilfælde af kvindens eller mandens død eller i tilfælde  

 af parrets separation eller skilsmisse eller samlivets ophør skal de  

 opbevarede befrugtede æg destrueres.
Stk. 3. Der skal ske destruktion af ægtefællens eller samleverens  

 opbevarede ubefrugtede æg i tilfælde af kvindens død.« Af et mindretal (SF):
 16) Paragraffen affattes således:
 »§ 14. Befrugtede menneskelige ægceller eller fosteranlæg kan  

 opbevares, så længe en behandling ikke er afsluttet, dog maksimalt 2 år,  

 hvorefter ægcellerne eller fosteranlæggene skal destrueres.
 Stk. 2. Ubefrugtede menneskelige ægceller må ikke nedfryses.
Stk. 3. I tilfælde af kvindens eller mandens død eller i tilfælde  

 af parrets separation eller skilsmisse eller samlivets ophør skal de  

 opbevarede befrugtede æg destrueres.« Af et mindretal (SF), tiltrådt af et mindretal (KF):
 Ny paragraf 17) Efter § 16 indsættes i kapitel 4 som ny  

 paragraf:
»§ 05. Kunstig befrugtning med brug af sæd fra en anonym  

 donor må kun tilbydes kvinder, som lever i fast parforhold med en mand.« Af et mindretal (SF):
 Til § 23 Principalt:
 18) Paragraffen affattes således:
»§ 23. Biomedicinske forsøg på befrugtede menneskelige  

 ægceller eller fosteranlæg eller på kønsceller, som agtes anvendt til  

 befrugtning, må ikke finde sted.« Subsidiært:
 19) Stk. 1 affattes således:
»Biomedicinske forsøg på befrugtede menneskelige ægceller eller  

 fosteranlæg samt på kønsceller, der agtes anvendt til befrugtning, må kun  

 foretages, hvis de har til formål at forbedre in vitro-befrugtning eller  

 lignende teknikker med henblik på at fremkalde en graviditet.« Af sundhedsministeren , tiltrådt af et mindretal (CD):
 Til § 27 20) I stk. 1 ændres »§ 14, stk. 4 og 5«  

 til: »§ 14, stk. 2 og 3«.
 Til § 28Af et mindretal (SF):
 21) Paragraffen affattes således:
 »§ 28. Loven træder i kraft dagen efter bekendtgørelsen i  

 Lovtidende.
 Stk. 2. Igangværende kunstig befrugtning, hvor befrugtning  

 etableres uden for kvindens krop, kan behandles færdig.
 Stk. 3. Sundhedsministeriets bekendtgørelse nr. 392 af 17. maj  

 1994 om nedfrysning og donation af menneskelige æg ophæves.
Stk. 4. Ubefrugtede æg og befrugtede menneskelige ægceller eller  

 fosteranlæg, som på tidspunktet for lovens ikrafttræden er opbevaret, må ikke  

 være nedfrosset i mere end 1 år fra nedfrysningstidspunktet.
Herefter skal de  

 destrueres.
Ubefrugtede æg skal tillige destrueres i tilfælde af kvindens  

 død.
Befrugtede ægceller eller fosteranlæg skal tillige destrueres i tilfælde  

 af den ene parts død eller parrets separation eller skilsmisse.« Af sundhedsministeren:
 22) Paragraffen affattes således:
 »§ 28. Loven træder i kraft den 1. oktober 1997. §§ 5, 14 og  

 15 træder dog i kraft dagen efter bekendtgørelsen i Lovtidende.
 Stk. 2. Samtidig ophæves § 2, stk. 1, og § 4, stk. 1, i  

 Sundhedsministeriets bekendtgørelse nr. 392 af 17. maj 1994 om nedfrysning og  

 donation af menneskelige æg.
 Stk. 3. Hvor kvinden på tidspunktet for ikrafttrædelsen af  

 bestemmelsen i § 5 er fyldt 46 år, kan en allerede påbegyndt behandling for  

 barnløshed dog fortsætte uanset bestemmelsen i § 5, jf. stk. 1.
 Stk. 4. § 14, stk. 1, gælder tillige de allerede ved bestemmelsens  

 ikrafttræden udtagne og nedfrosne ubefrugtede og befrugtede æg, således at  

 disse kan opbevares i i alt 2 år fra nedfrysningstidspunktet, hvorefter  

 æggene skal destrueres.
Stk. 5. Sundhedsministeren fremsætter forslag til revision af  

 loven i folketingsåret 1999-2000.« Af et mindretal (KF), tiltrådt af et mindretal (FP):
 23) Stk. 4 udgår.
Bemærkninger Til nr. 1, 18 og 21 Med den under nr. 1 foreslåede ændring indføres et  

 totalt stop for kunstig befrugtning, hvor befrugtningen etableres uden for  

 kvindens krop.
Baggrunden herfor er, at de, der behandles med IVF, ikke er  

 syge, og at der åbnes op for store og - har det vist sig - ustyrlige  

 problemer i samme øjeblik, ægcellen eller fosteranlægget er taget ud af  

 kvinden.
Det er i øvrigt også en behandling med forholdvis ringe effektivitet  

 i forhold til de store omkostninger af fysisk, følelsesmæssig, etisk, social  

 og økonomisk karakter, der er forbundet med den.
Nu, ca. 20 år efter, at det  

 første reagensglasbarn kom til verden, er det kun godt halvdelen af de par,  

 der gennemgår behandlingen, der ender med at få et barn ud af  

 anstrengelserne.
Her skal også fremhæves, at i og med at behandlingen findes,  

 lægges der et pres på de barnløse, som sygeliggøres, og man risikerer, at  

 savnet af børn bliver endnu større, hvis behandlingen ikke lykkes.
Endelig  

 skal det bemærkes, at befrugtning uden for kvindens krop repræsenterer en  

 teknificering og en tingsliggørelse af forplantningsprocessen, hvor  

 videnskaben overtager et tidligere strengt kvindeligt domæne.
Også set i  

 forhold til den globale overbefolkning synes videnskabeligt baserede  

 teknikker mod barnløshed moralsk besynderlige.
 Ændringsforslaget følger indstillingen fra et mindretal i Det Etiske Råd.
 Ændringsforslaget betyder desuden, at mikroinsemination,  

 præimplantationsdiagnostik samt biomedicinske forsøg med henblik på at  

 forbedre disse teknikker samt selve IVF eller lignende metoder ikke vil være  

 tilladt.
I nr. 21 foreslås i forlængelse af forslaget om stop for, at befrugtningen  

 foretages uden for kvindens krop, at igangværende behandling med IVF-metoden  

 kan gøres færdig.
Nedfrosne ægceller eller fosteranlæg skal destrueres efter  

 udløbet af et år.
Det samme skal være tilfældet i tilfælde af død, separation  

 eller skilsmisse.
Disse overgangsregler svarer til bestemmelserne i den  

 gældende bekendtgørelse om nedfrysning og donation af menneskelige æg.
Såfremt ændringsforslagene vedtages, vil det være nødvendigt inden 3.  

 behandling at stille en række konsekvensændringsforslag, idet et totalt stop  

 for befrugtning af menneskelige ægceller uden for kvindens krop vil betyde,  

 at en lang række af bestemmelserne i lovforslaget vil være overflødige.
Det  

 gælder §§ 3-8, §§ 11-16 og §§ 24-25. Hertil kommer enkelte sproglige  

 konsekvensændringer i de resterende bestemmelser, ligesom  

 straffebestemmelserne i § 27 skal konsekvensrettes.
 Til nr. 2 Såfremt det ikke lykkes at indføre et totalt stop for kunstig  

 befrugtning, hvor befrugtning etableres uden for kvindens krop, er det  

 nødvendigt på forskellig måde at begrænse adgangen til IVF-behandling.
For det første må det sikres, at alene medicinsk infertile kvinder må  

 tilbydes behandlingen.
Den foreslåede bestemmelse i § 03 har til formål at  

 sikre, at raske kvinder ikke udsættes for en belastende behandling i form af  

 intensiv hormonstimulation og ægudtagning.
 Ændringsforslaget følger anbefalinger fra Lægeforeningens Etiske Råd, jf.  

 henvendelsen fra Den Almindelige Danske Lægeforening vedrørende L 200,  

 folketingsåret 1995-96, bilag 38.
 Endvidere støttes det af det under nr. 2 nævnte mindretal fra Det Etiske  

 Råd.
For det andet bør der sættes en stopper for mikroinsemination.
Der  

 henvises herom til bemærkningerne til nr. 8.
 For det tredje må det sikres, at genetisk undersøgelse af menneskelige  

 ægceller eller fosteranlæg (præimplantationsdiagnostik) ikke må foretages.  

 Der henvises herom til bemærkningerne til nr. 9.
For det fjerde må adgangen til at donere såvel ubefrugtede som befrugtede  

 ægceller eller fosteranlæg stoppes.
Der henvises herom til bemærkningerne til  

 nr. 12.
For det femte må forsøgsadgangen indskrænkes til alene at kunne foretages  

 med henblik på at forbedre IVF-behandlingen.
Der henvises herom til  

 bemærkningerne til nr. 19.
Til nr. 3 Ændringsforslaget er stillet af hensyn til barnets tarv og skal  

 sikre barnets ret til både en far og en mor.
Med kravet om, at parret enten  

 skal være gift eller have levet sammen i mindst 3 år, søges det så vidt  

 muligt sikret, at der er en vis stabilitet i forholdet.
Dette krav skal  

 således også ses i lyset af hensynet til barnets tarv.
Til nr. 4 og 11 Det foreslås, at »befrugtet æg« alle steder  

 erstattes af »befrugtet ægcelle eller fosteranlæg«.
I lovforslaget  

 bruges ordet fosteranlæg kun i § 1, stk. 2. Det bør indføres alle steder,  

 hvor det er relevant.
Desuden bør ordet »æg« hver gang  

 specificeres.
Det kan i lovforslaget både betyde befrugtet æg og fosteranlæg.  

 Fosteranlæg betegner de udviklingsstadier efter stadiet befrugtet æg, som er  

 omfattet af lovforslaget, det vil sige indtil 14 dages fosteranlægs-alder.  

 Under normal udvikling vil et fosteranlæg i en alder af knap en uge begynde  

 at indplantes i livmoderens slimhinde.
Efter 14 dage er det helt indplantet i  

 livmoderslimhindens væg.
I øjeblikket sker overførsel af fosteranlæg til en  

 kvinde ved IVF, subsidiært nedfrysning, normalt i 2-8-cellestadiet.
Da er  

 »æggeskallen« endnu ikke nedbrudt spontant.
Men udviklingen af  

 fosteranlægget er i fuld gang.
En upræcis terminologi kan være vildledende,  

 når der skal tages stilling til de forskellige teknikker.
 Til nr. 5 Ved indførelse af en fast aldersgrænse på 40 år, som gælder både  

 mænd og kvinder, tages der hensyn til barnets mulighed for, at forsørgelse og  

 opvækst kan ske hos begge forældre.
 Bestemmelsen betyder, at behandling for barnløshed ikke kan påbegyndes  

 eller fortsættes i de tilfælde, hvor kvinden eller hendes partner er fyldt 40  

 år.
 Af hensyn til planlægning af behandling er det nødvendigt at fastsætte en  

 fast aldersgrænse.
 Såfremt man alene ville fastsætte fristen for begyndelsen af behandlingen,  

 ville behandlingsforløbet kunne udstrækkes adskillige år, eventuelt på flere  

 behandlingssteder, inklusive private klinikker.
Egenbetaling på privat klinik ville være til fordel for økonomisk stærke  

 familier.
Derved ville kravet om forsørgelse og opvækst blive tilsidesat.
Til nr. 6 Såfremt det ikke lykkes at få indført en fast aldersgrænse på 40  

 år gældende for både mænd og kvinder, foreslås det, at aldersgrænsen alene  

 kommer til at gælde kvinden, dvs. at behandling for barnløshed ikke kan  

 påbegyndes eller fortsættes i de tilfælde, hvor kvinden er fyldt 40 år.
Der  

 henvises i øvrigt til bemærkningerne under nr. 5.
 Til nr. 7 Bestemmelsen betyder, at behandling for barnløshed ikke kan  

 påbegyndes eller fortsættes i de tilfælde, hvor kvinden er over 45 år.
Aldersgrænsen er en lovmæssig fastsættelse af den alder, som regeringen i  

 november 1993 anbefalede som led i regeringens initiativer til regulering af  

 forplantningsteknologien.
Det blev her tilrådet, at behandling for ufrivillig  

 barnløshed ikke tilbydes til kvinder, der er over 45 år.
Henstillingen blev  

 nedfældet i Sundhedsstyrelsens vejledning af 22. december 1993 om lægers  

 anvendelse af kunstig befrugtning og andre former for reproduktionsfremmende  

 behandling.
 Til nr. 8 Med ændringsforslaget indføres et forbud mod mikroinsemination.  

 Det er absurd at lade en sund kvinde gennemgå en så belastende behandling som  

 IVF, for at den udtagne ægcelle kan blive befrugtet med mandens eventuelt  

 dårlige sædceller.
 Hertil kommer, at man i øvrigt ved meget lidt om konsekvenserne af denne  

 metode, herunder hvad konsekvensen er for de børn, som er resultatet af  

 metoden.
Også på en række andre områder vides der meget lidt med sikkerhed, som det  

 fremgår af professor, dr.med.vet.
Torben Greves brev af 27. september 1995  

 til Det Etiske Råd, jf.
L 5 - bilag 74. Det gælder årsagen til den reducerede  

 sædkvalitet, og hvorvidt der er en arvelig disposition for ufrugtbarhed,  

 sådan som det vides at være tilfældet for handyr.
Det gælder tillige  

 konsekvenserne af at forbigå væsentlige reproduktionsbiologiske processer som  

 eksempelvis sammensmeltningen af sædcellemembran og ægcellens membraner og  

 aktiveringen af ægget samt effekten af de stoffer, som anvendes i forbindelse  

 med metoden.
 Til nr. 9 Med ændringsforslaget sikres det, at præimplantationsdiagnostik  

 bliver helt forbudt.
Det er temmelig overdrevent, hvad denne diagnostik hævdes at kunne bruges  

 til.
Det er en dyr og vanskelig sag; man kan ikke se alle kromosomer efter på  

 kun en celle, så det er de færreste kromosomfejl, man kan finde, og der er  

 meget vide rammer for fejl.
De fleste af dem, der får fostervandsprøver og  

 moderkagebiopsier, er jo over 35 - og for deres vedkommende bliver IVF ikke  

 aktuel.
Af dem med genetiske sygdomme er det også yderst begrænset, hvad  

 diagnostikken kan anvendes til.
Det mindst belastende vil nok stadig væk være  

 moderkagebiopsi med en eventuel efterfølgende abort i 10.-11. uge.
Men efter  

 4-5 aborter bliver ønsket om at slippe for det sikkert stærkt, og da kan IVF  

 og diagnostik komme på tale (selv om adoption sikkert var meget bedre), men  

 man må ikke glemme, at parrene så skal igennem den samme mølle med svigt og  

 skuffelser som alle andre.
Det er med andre ord kun ganske få, for hvem det  

 bliver en rimelig løsning.
Denne argumentation rækker kun til at udsætte lovgivningen om  

 behandlingsmulighederne, indtil teknologien eventuelt er blevet så god, at  

 den kan leve op til de forventninger, der åbenbart er til den nu.
Når der  

 alligevel foreslås et forbud, skyldes det frygt for, at det bliver  

 acceptabelt at sortere mennesker med skavanker fra uden de store bekymringer.  

 Derfor anbefales det, at abort fastholdes som mere etisk forsvarlig end  

 ægsortering.
Man tager alvoren ud af at sortere og vælge og vrage, hvilken  

 slags mennesker man mener har ret til at blive født, hvis man kan slippe for  

 at forholde sig til det på samme seriøse måde, som man nødes til med abort.  

 Fysisk er aborten også mindre belastende end IVF, når den foregår tidligt.  

 Men psykisk kan den være en alvorlig sag - og det bør den altså også være,  

 hvis det ikke skal blive for overfladisk en handling at vælge mennesker fra.
 Til nr. 10 Formålet med det stillede ændringsforslag er at sikre, at der  

 kun foretages præimplantationsdiagnostik i de tilfælde, hvor der i dag  

 tilbydes kvinder fosterdiagnostik.
 Til nr. 12 Det foreslås, at donation af såvel ubefrugtede som befrugtede  

 ægceller eller fosteranlæg helt forbydes. Ændringsforslaget følger et flertal  

 i Det Etiske Råd.
Såfremt ændringsforslaget vedtages, vil det inden 3. behandling være  

 nødvendigt at stille forslag om enkelte konsekvensændringer.
Det drejer sig  

 om §§ 16, 21 og 27.
 Til nr. 13 Ændringsforslaget er stillet for at skåne kvinder, der ikke  

 selv er i behandling for barnløshed, for en unødvendig og belastende  

 behandling.
 Til nr. 14 Med ændringsforslaget bliver det muligt at nedfryse befrugtede  

 og ubefrugtede menneskelige æg i op til 3 år.
Til nr. 15 Efter ændringsforslaget forlænges 1-års-fristen for nedfrysning  

 af æg til 2 år, og dispensationsadgangen ophæves.
Samtidig sikres ved en  

 ændring af lovforslagets ikrafttrædelsesbestemmelser, at de æg, der allerede  

 ved bestemmelsens ikrafttræden er nedfrosset, kan bevares i indtil 2 år.
Der henvises til bemærkningerne til det fremsatte lovforslags § 14, stk.  

 2, vedrørende grundene til dispensationsadgang fra 1-års-fristen.
Det  

 fremgår, at baggrunden for at imødekomme en ansøgning om dispensation kan  

 være, at der er tale om særlige hensyn hos kvinden eller hendes familie,  

 sygdom, og ikke mindst den fysiske og psykiske belastning, en  

 hormonstimulation før ægudtagning kan være.
 En forlængelse af nedfrysningsperioden til 2 år findes bedre at kunne løse  

 dette problem end en administrativ individuel dispensationsadgang.
Som det fremgår af bemærkningerne til lovforslaget, er der ingen  

 oplysninger, der tyder på, at de befrugtede æg tager skade ved en længere  

 nedfrysningstid end 1 år.
Andre lande har da også typisk længere  

 nedfrysningsperioder (f.eks.
England 5 år og Norge 3 år).
Sundhedsministeriet har inden for de seneste par år modtaget mere end 100  

 ansøgninger fra par om dispensation fra 1-års-fristen.
En del af  

 henvendelserne er netop begrundet af den psykiske belastning, det er at  

 gennemgå hormonbehandling m.v.
En 2-årig nedfrysningsperiode vil tilgodese hensynet til de par, for hvem  

 det ikke er lykkedes at få et barn inden for den nuværende 1-års-frist, og  

 som ønsker at fortsætte behandlingen, samt de par, der ønsker at benytte de  

 nedfrosne æg til at få endnu et barn uden at skulle igennem  

 hormonstimulation, ægudtagning, befrugtning osv.
Samtidig har det været  

 afgørende ikke at udvide frysetiden betydeligt af hensyn til de  

 betænkeligheder, som nogle stadig giver udtryk for med hensyn til de etiske  

 aspekter ved at have nedfrosset befrugtede æg.
 Overgangsbestemmelsen i § 28, stk. 3, betyder, at de par, der på  

 tidspunktet for lovens ikrafttræden allerede har fået nedfrosset æg, også får  

 mulighed for at have disse nedfrosset i i alt 2 år, iberegnet den allerede  

 forløbne periode.
Til nr. 16 Med ændringsforslaget søges det sikret, at en kvinde så vidt  

 muligt ikke skal igennem flere hormonstimuleringer og ægudtagninger i  

 forbindelse med samme behandling.
De befrugtede ægceller eller fosteranlæg  

 kan således opbevares, indtil behandlingen enten resulterer i en vellykket  

 fødsel, eller indtil behandlingen opgives uden resultat, idet der dog  

 fastsættes en fast grænse på 2 år fra nedfysningstidspunktet, hvorefter  

 ægcellerne eller fosteranlæggene under alle omstændigheder skal destrueres.  

 Det afgørende er således, at det ikke vil være muligt, at søskende fra samme  

 ægudtagning vil kunne fødes som følge af flere på hinanden følgende  

 graviditeter.
Samtidig foreslås det, at dispensationsmuligheden fjernes.
Til nr. 17 Hensigten med ændringsforslaget er at sikre, at barnet enten  

 har en kendt social far eller en kendt genetisk far.
I det omfang der således  

 ønskes anvendt sæddonation i forbindelse med en enlig kvinde, er  

 forudsætningen herfor, at barnet senere kan få donors identitet oplyst.
Der  

 skal i øvrigt henvises til Det Danske Center for Menneskerettigheders notat  

 om L 200, folketingsåret 1995-96, bilag 48, hvoraf det bl.a. fremgår, at det  

 må antages at være i barnets tarv at have både en far og en mor, og at  

 staten/samfundet har en særlig forpligtelse til at tilgodese barnets tarv,  

 når det stiller foranstaltninger til rådighed, som berører barnet.
 Til nr. 19 Såfremt der ikke vedtages et totalt stop for IVF-behandling og  

 det deraf følgende stop for forsøg med henblik herpå, jf. nr. 2 og 18,  

 foreslås det, at forsøg alene kan foretages, såfremt de har til formål at  

 forbedre IVF behandling eller lignende teknikker med henblik på at fremkalde  

 graviditet.
 Til nr. 20 Der er tale om en ren konsekvensændring i overensstemmelse med  

 ændringen af rækkefølgen af stykkerne i § 14.
 Til nr. 22 Ikrafttrædelsestidspunktet ændres fra 1. juli 1997 til 1.  

 oktober 1997.
 Da lovforslaget først forventes vedtaget sent i folketingsåret 1996-97,  

 vil den oprindeligt foreslåede ikrafttrædelsesdato, den 1. juli 1997, være  

 meget tæt på selve vedtagelsen af loven, og de deraf følgende nye  

 bekendtgørelser og vejledninger vil derfor vanskeligt kunne gennemføres inden  

 lovens ikrafttræden.
 Det forudsættes endvidere, at lov nr. 503 af 24. juni 1992 om et  

 videnskabsetisk komitesystem og behandling af biomedicinske  

 forskningsprojekter med senere ændringer (komiteloven) overføres til  

 forskningsministeren, når nærværende lovforslag vedtages, idet kapitel 4 om  

 forsøg på befrugtede menneskelige æg og kønsceller, der agtes anvendt til  

 befrugtning, ophæves i forbindelse med, at reguleringen af dette område  

 overgår fra komiteloven til nærværende lov.
Komiteloven er herefter alene en lov vedrørende rammerne for de  

 videnskabsetiske komiteers organisation og virke.
En overførsel af  

 komiteloven til forskningsministeren findes bedst at kunne ske i efteråret  

 1997.
 Overgangsbestemmelsen i § 28, stk. 3, betyder, at de par, der på  

 tidspunktet for lovens ikrafttrædelse allerede har indledt behandling mod  

 barnløshed i overensstemmelse med nugældende regler, også kan fortsætte denne  

 behandling uanset den nu indførte faste aldersgrænse.
 Overgangsbestemmelsen i § 28, stk. 4, betyder, at de par, der på  

 tidspunktet for lovens ikrafttrædelse allerede har fået nedfrosset æg, også  

 får mulighed for at have disse nedfrosset i i alt 2 år, iberegnet den  

 allerede forløbne periode.
Til nr. 23 Revisionsbestemmelsen findes at være overflødig, da Folketinget  

 til hver en tid kan beslutte at ændre en lov, hvis Tinget finder, at der er  

 behov for det.
Med den foreslåede revisionsbestemmelse fremtvinges ændringer,  

 og erfaringerne med denne slags bestemmelser er, at der tages et ekstra  

 skridt hen imod mere vidtgående regler ved hver ændring.
Tove Lindbo Larsen (S) nfmd.
Lone Møller (S) Hanne Andersen (S) Holger  

 Graversen (S) Jytte Wittrock (S) Margrete Auken (SF) Vibeke Peschardt (RV)  

 Kjeld Rahbæk Møller (SF) Addi Andersen (CD) Jørgen Winther (V) Mariann  

 Fischer Boel (V) Ester Larsen (V) fmd.
Kim Mouritsen (V) Henriette  

 Kjær (KF) Agnete Laustsen (KF) Brian Mikkelsen (KF) Jan Køpke Christensen  

 (FP) Enhedslisten og Dansk Folkeparti havde ikke medlemmer i udvalget.
Ændringsforslag Af Helen Beim (S), Dorte Bennedsen (S), Hans Peter Baadsgaard (S), Anna-Marie Hansen (S) og Sonja Mikkelsen  

 (S):
 Til titlen 24) Ordet »lægelig« udgår.
 Til § 1 25) I stk. 1 udgår ordet »lægelig« og  

 ordene », der foretages af en læge eller under en læges ansvar«.
 Ny paragraf 26) Efter § 13 indsættes som ny paragraf:
»§ 06. Nedfrysning af ubefrugtede menneskelige æg med henblik  

 på senere opsætning i en kvindes livmoder må ikke finde sted.« Til § 14 27) Stk. 5 udgår.
 Ny paragraf 28) Efter § 19 indsættes som ny paragraf:
 »§ 07. Kunstig befrugtning må kun foretages af læger, under  

 en læges ansvar eller af personer, som ikke er læger, men som har modtaget  

 særlig autorisation hertil.
Stk. 2. Autorisation meddeles af Sundhedsstyrelsen og kan ikke  

 omfatte ydelser, hvortil kræves autorisation som læge.
Sundhedsstyrelsen  

 fører en fortegnelse over de meddelte autorisationer.
Stk. 3. Sundhedsministeren fastsætter nærmere regler om indhold og  

 meddelelse af autorisation.« Bemærkninger Til nr. 24 og 25 Med ændringsforslagene sikres det, at al kunstig  

 befrugtning omfattes af lovforslaget, således at der ikke ved ikke-lægelig  

 behandling kan ske omgåelse af f.eks. forbudet mod kønsvalg, bestemmelserne  

 om præimplantationsdiagnostik eller opbevaring af æg, jf. lovforslagets  

 kapitel 2 og 3, omgåelser, der kunne tænkes at ville blive udnyttet  

 kommercielt.
Med ændringsforslagene følges Det Etiske Råds anbefalinger, jf. rådets  

 årsberetning 1995, side 82: »I de tilfælde, hvor kønsvalget foretages  

 ved at udvælge de ønskede spermier, kræves der ikke nogen form for indgreb i  

 nogens krop, og disse indgreb vil ifølge lovudkastet fuldt lovligt kunne  

 anvendes og udbydes kommercielt af ikke-læger.« Til nr. 26 og 27 Ændringsforslagene er stillet på baggrund af den  

 usikkerhed, der er omkring anvendelsen af tidligere nedfrosne ubefrugtede æg,  

 og for at sikre, at der ikke ved kunstig befrugtning anvendes æg med ændret  

 kromosommateriale opstået som følge af nedfrysningen.
 Det Etiske Råd anbefaler det foreslåede forbud begrundet i, at resultater  

 af videnskabelige undersøgelser viser, at nedfrysning af ubefrugtede æg næppe  

 lader sig gøre uden at skade æggets kromosommateriale, jf. rådets  

 årsberetning for 1995, side 88. Det Etiske Råd oplyser i øvrigt, at Norge har  

 indført et lovbestemt forbud mod nedfrysning af ubefrugtede menneskelige æg.
 Til nr. 28 Med ændringsforslaget sikres det, at personer, som ikke er  

 læger, eller som ikke arbejder under en læges ansvar, særligt skal  

 autoriseres til at foretage kunstig befrugtning.
 Autorisationen kan i forlængelse heraf naturligvis ikke omfatte ydelser,  

 som efter gældende regler kræver autorisation som læge.
 Det foreslås, at sundhedsministeren fastsætter nærmere bestemmelser herom.
Ændringsforslag Af Helen Beim (S), Hans Peter Baadsgaard (S) og  

Anna-Marie Hansen (S):
 Ny paragraf 29) Efter § 2 indsættes som ny paragraf:
»§ 08. Kunstig befrugtning må kun tilbydes kvinder, som er  

 gift, eller som lever sammen med en mand i et ægteskabslignende  

 forhold.« Bemærkninger Til nr. 29 Ved ændringsforslaget sikres det, at FN's børnekonvention, der  

 tager udgangspunkt i barnets tarv, respekteres.
 Af Det Danske Center for Mennneskerettigheders notat om lovforslaget, jf.  

 L 200, folketingsåret 1995-96, bilag 48, fremgår det således bl.a., at det må  

 antages at være barnets tarv at have både en far og en mor, og at staten og  

 samfundet har en særlig forpligtelse til at tilgodese barnets tarv, når det  

 stiller foranstaltninger til rådighed, som berører barnet.
Ændringsforslag Af Sonja Mikkelsen (S):
 Ny paragraf 30) Efter § 2 indsættes som ny paragraf:
 »§ 09. Kunstig befrugtning må ikke tilbydes frugtbare  

 kvinder, medmindre partneren er konstateret ufrugtbar eller begrænset  

 frugtbar.
Stk. 2. Kunstig befrugtning, hvor befrugtning etableres uden for  

 kvindens krop, må ikke tilbydes frugtbare kvinder.« Til § 5 31) Paragraffen affattes således:
»§ 5. Kunstig befrugtning må ikke tilbydes kvinder, der  

 sandsynligvis vil fylde 42 år inden barnets fødsel.« Ny paragraf 32) Efter § 5 indsættes som ny paragraf:
»§ 010. Kunstig befrugtning må ikke tilbydes kvinder, hvis  

 partner sandsynligvis vil fylde 46 år inden barnets fødsel.« Til § 28 33) Efter stk. 4 indsættes som nyt stykke:
»Stk. 5. Sundhedsministeren fremsætter endvidere forslag til  

 revision af loven i år 2007 og herefter hvert 10. år med henblik på en  

 justering af aldersgrænserne i §§ 5 og 010 på baggrund af fødselsadfærden i  

 de foregående 10 år.« Bemærkninger Til nr. 30 Med ændringsforslaget sikres det, at kunstig befrugtning kun  

 tilbydes, hvor graviditet hos en kvinde ikke kan etableres ved samleje mellem  

 en kvinde og en mand. Ændringsforslaget har også som konsekvens, at fertile  

 par ikke kan tilbydes kunstig befrugtning, uanset om der er en kendt øget  

 risiko for, at parrets barn får en alvorlig arvelig sygdom.
Til nr. 31 Med ændringsforslaget fastsættes der en aldersgrænse for tilbud  

 af kunstig befrugtning til kvinder, som afspejler befolkningens adfærd for  

 fødsler.
Aldergrænsen på 42 år er fastsat ud fra fødselsadfærden i den danske  

 befolkning i perioden 1984-1994. I gennemsnit er 99,5 pct. af samtlige børn  

 født, før kvinden fylder 42 år.
Til nr. 32 Med ændringsforslaget fastsættes en aldersgrænse for kvindens  

 partner i forbindelse med kunstig befrugtning.
Aldersgrænsen på 46 år er  

 fastsat ud fra fødselsadfærden fra 1984 til 1987. I gennemsnit har 99,5 pct.  

 af samtlige børn, der fødes, fædre, som ikke er fyldt 46 år.
 Til nr. 33 Det foreslås, at aldersgrænserne for både mænd og kvinder i  

 forbindelse med kunstig befrugtning justeres første gang i år 2007 og  

 herefter hvert 10. år på baggrund af fødselsadfærden i de foregående 10 år.
Ændringsforslag Til § 6Af Niels Jørgen Langkilde (KF):
 34) Paragraffen affattes således:
»§ 6. Genetisk undersøgelse af et befrugtet æg må ikke  

 foretages.« Bemærkninger Til nr. 34 Ændringsforslaget er stillet for at forhindre, at der  

 manipuleres med naturen og dermed opstilles normer for det perfekte menneske.
Ændringsforslag Til § 6Af Sonja Mikkelsen (S):
 35) Efter stk. 2 indsættes som nyt stykke:
»Stk. 3. Sundhedsministeren bemyndiges til at udarbejde en  

 udtømmende liste over alvorlige arvelige sygdomme, som kan begrunde en  

 genetisk undersøgelse af et befrugtet æg.
Listen udarbejdes efter indstilling  

 fra Sundhedsstyrelsen og Det Etiske Råd.« Bemærkninger Til nr. 35 Ændringsforslaget er stillet for at hindre, at omfanget af  

 brugen af genetisk undersøgelse af befrugtede æg udvides utilsigtet.
Ændringsforslag Til § 13Af Helen Beim (S), Lotte Henriksen (S), Sonja Mikkelsen (S), Elisabeth Arnold (RV) og Bjørn Elmquist (RV):
 36) Efter stk. 1 indsættes som nye stykker:
 »Stk. 2. Et barn født efter kunstig befrugtning med et  

 doneret æg har ret til at få donors identitet oplyst og til at kontakte  

 donor, når barnet har nået myndighedsalderen.
 Stk. 3. Data vedrørende moderen og donors navn skal registreres og  

 opbevares i mindst 70 år.
Stk. 4. Donor skal informeres om barnets ret efter stk. 2,  

 herunder om muligheden for at blive kontaktet af barnet og om registrering  

 efter stk. 3.« Ny paragraf 37) Efter § 17 indsættes som ny paragraf:
»§ 011. Ved kunstig befrugtning med doneret sæd finder § 13,  

 stk. 2-4, tilsvarende anvendelse.« Bemærkninger Til nr. 36 og 37 Forslagsstillerne er af den opfattelse, at ethvert barn  

 har ret til at få kendskab til sit ophav, herunder ret til at kontakte donor.  

 Der henvises i den forbindelse til Det Danske Center for Menneskerettigheders  

 notat vedrørende lovforslaget, jf.
L 200, folketingsåret 1995-96, bilag 48.  

 Det skal i øvrigt bemærkes, at man i den svenske lov om kunstig befrugtning  

 har en lignende regel.
 Data vedrørende såvel moderen som donoren skal registreres og opbevares i  

 mindst 70 år.
 Endvidere skal donor informeres om de nævnte regler samt oplyses om  

 mulighederne for senere at blive kontaktet af barnet.
Ændringsforslag Til § 13Af Hans Peter Baadsgaard (S) og Anna-Marie Hansen  

 (S):
 38) Efter stk. 1 indsættes som nyt stykke:
»Stk. 2. Hver ægdonor må maksimalt være donor til 5  

 børn.« Ny paragraf 39) Efter § 17 indsættes som ny paragraf:
»§ 012. Hver sæddonor må maksimalt være donor til 5  

 børn.« Bemærkninger Til nr. 38 og 39 Den foreslåede grænse på 5 børn, som en donor maksimalt  

 må være donor til, skal ses på baggrund af den risiko, der kan være for, at  

 halvsøskende kommer til at indgå ægteskab, hvilket kan være en risiko, hvis  

 donor har medvirket til både 50 og 100 børn.
Ændringsforslag Til § 14Af Klaus Hækkerup (S):
 40) Stk. 1-3 udgår, og i stedet indsættes:
 »Befrugtede menneskelige æg kan opbevares i op til 5 år, hvorefter  

 æggene skal destrueres.
Stk. 2. Ubefrugtede menneskelige æg kan opbevares i op til 1 år,  

 hvorefter æggene skal destrueres.« Stk. 4 og 5 bliver herefter stk. 3 og 4.
Bemærkninger Til nr. 40 Den foreslåede 5-års-grænse åbner mulighed for, at  

 kvinden/parret kan få flere børn inden for en årrække, som er  

 overensstemmende med den periode, inden for hvilken man normalt får flere  

 børn.
I lande, som Danmark almindeligvis sammenligner sig med, har man fastsat  

 en længere nedfrysningsperiode.
F.eks. har England og Frankrig fastsat en  

 periode på 5 år og Norge en periode på 3 år, jf. sundhedsministerens svar på  

 spørgsmål 27, L 200 - bilag 48 fra folketingsåret 1995-96.
Udtagning af æg fra en kvindes livmoder er et indgreb, som både fysisk og  

 psykisk er belastende.
F.eks. er indgrebet af en vis længde, og det kan  

 medføre øget kræftrisiko hos de kvinder, som får det foretaget.
Hensynet til  

 kvinden tilsiger, at indgrebet foretages så få gange som muligt, og at de  

 udtagne æg derfor kan opbevares uden for livmoderen i en periode, som er så  

 lang som mulig, men som samtidig er etisk forsvarlig.
 Lovforslagets § 14, stk. 1, viderefører den gældende tidsramme på 1 år for  

 opbevaring af menneskelige æg, jf. ministerens svar på spørgsmål 27, L 200 -  

 bilag 48, folketingsåret 1995-96. Ministeren har endvidere svaret, at  

 »Sundhedsstyrelsen har oplyst, at der ikke foreligger oplysninger, der  

 tyder på, at de befrugtede æg tager skade ved en nedfrysningstid ud over 1  

 år«, samt at man, som nævnt oven for, i andre lande har fastsat en  

 længere nedfrysningsperiode på henholdsvis 3 og 5 år.
Der synes ikke at foreligge andet argument for en fastsættelse af grænsen  

 til 1 år, end at 1 år er den grænse, man plejer at arbejde med.
Der synes  

 således ikke at ligge overvejelser af selvstændig substans til grund for, at  

 man i § 14, stk. 1, lægger sig fast på et udgangspunkt for opbevaring af æg  

 på blot 1 år.
Samtidig ses det, at en række af Danmarks naboer tilsyneladende  

 fungerer fint med grænser, som er højere end 1 år, formentlig ud fra de  

 vægtige hensyn til den enkelte kvinde, der ovenfor er gjort rede for.
Dette ændringsforslag forlænger den tilladte opbevaringstid for befrugtede  

 æg.
For ubefrugtede æg fastholdes den gældende 1-årsgrænse.
Befrugtede æg er forskellige fra ubefrugtede æg derved, at befrugtede æg  

 tåler at blive nedfrosset, og der er født mange hundrede børn, hvor  

 nedfrosne/optøede befrugtede æg har været anvendt, medens ubefrugtede æg  

 dårligt tåler at blive nedfrosset, jf. således Det Etiske Råd i Redegørelse  

 om kunstig befrugtning, 1995, afsnit 3.1.6: »Det ubefrugtede ægs  

 kromosomer synes at være langt mere følsomme for frysning end de tætpakkede  

 kromosomer, som findes i det befrugtede æg.« Det kan inden for en overskuelig tidsramme være en realistisk mulighed at  

 anvende ubefrugtede æg i behandlingsøjemed, jf. bemærkningerne til  

 lovforslaget side 15, spalte 1. Måtte dette blive tilfældet, synes forholdet  

 at være af en så væsentlig ændret karakter, at det bør være Folketinget, der  

 fastsætter reglerne herfor, og ikke ministeren, der giver tilladelse hertil,  

 hvilket man lægger op til i lovforslaget.
 I forlængelse af ændringsforslaget om en 5-års opbevaringsgrænse ses der  

 ikke at være grund til at have en dispensationsmulighed, hvorfor denne  

 foreslås fjernet.
Ændringsforslag Til § 14Af Helen Beim (S), Hans Peter Baadsgaard (S),  

Anna-Marie Hansen (S) og Sonja Mikkelsen (S):
 41) Stk. 1 affattes således:
»Befrugtede menneskelige æg kan opbevares, så længe en behandling  

 ikke er afsluttet, hvorefter æggene skal destrueres. Æggene må kun opbevares  

 under ansvar af personer som nævnt i § 07, stk. 1.« 42) Stk. 2 og 3 udgår.
 Stk. 4 og 5 bliver herefter stk. 2 og 3.
 Til § 25 43) Ordene », medmindre det kan ske uden risiko for  

 videregivelse af arvelige sygdomme, defekter, misdannelser eller lignende,  

 som er forårsaget af forsøget« udgår.
Bemærkninger Til nr. 41 og 42 Med ændringsforslagene sikres, at en kvinde i forbindelse  

 med samme behandling ikke skal igennem flere hormonbehandlinger alene på  

 grund af en grænse for, hvor længe et befrugtet æg må opbevares.
Samtidig  

 fjernes dispensationsmuligheden, således at der ikke kan opstå tvivl om, i  

 hvilke tilfælde der kan dispenseres.
De befrugtede æg kan således opbevares,  

 indtil behandlingen enten resulterer i et barn, eller indtil behandlingen  

 opgives uden resultat.
Det vil således ikke være muligt, at søskende fra  

 samme ægudtagning vil kunne fødes som følge af flere på hinanden følgende  

 graviditeter.
Samtidig foreslås, at befrugtede menneskelige æg kun må opbevares af  

 læger, under lægers ansvar eller under ansvar af personer, som er autoriseret  

 til at foretage kunstig befrugtning.
Der henvises i øvrigt til  

 ændringsforslag nr. 28.
 Til nr. 43 Ændringsforslaget skal sikre, at menneskelige befrugtede æg,  

 der har været genstand for forskning, ikke efterfølgende må opsættes i en  

 kvindes livmoder.
Ændringsforslag Af Anna-Marie Hansen (S):
 Til § 19 44) Stk. 1 affattes således:
»Det er ikke tilladt at tage nye behandlings- og  

 diagnosticeringsmetoder m.v. i forbindelse med kunstig befrugtning i brug,  

 før sundhedsministeren efter høring af Det Etiske Råd har godkendt disse.  

 Godkendelse skal finde sted ud fra etiske og sundhedsfaglige hensyn.« Bemærkninger Til nr. 44 Ved ændringsforslaget videreføres sundhedsministerens pligt til  

 at indhente Det Etiske Råds udtalelse forud for ibrugtagningen af nye  

 behandlings- og diagnosticeringsmetoder m.v.
Forslagsstilleren finder, at  

 bestemmelsen er af en sådan vigtighed, at den skal indeholdes i loven.
Ændringsforslag Af Helen Beim (S), Dorte Bennedsen (S), Hans Peter Baadsgaard (S), Anna-Marie Hansen (S), Lotte Henriksen (S)  

 og Sonja Mikkelsen (S):
 Til § 21 45) Paragraffen affattes således:
»§ 21. Før behandling med kunstig befrugtning indledes, skal  

 kvinden og kvindens partner have udleveret en informationspjece udarbejdet af  

 Sundhedsstyrelsen i samarbejde med Det Etiske Råd.
Pjecen skal nøje informere  

 om behandlingen, herunder muligheden for at opnå resultater, risici forbundet  

 med behandlingen, konsekvenser af æg- og sæddonation m.v.
Pjecen skal  

 endvidere indeholde information om muligheden for adoption.
 Stk. 2. Kvinden og kvindens partner skal ved deres underskrift  

 bekræfte, at de har modtaget og læst den i stk. 1 nævnte pjece.
Stk. 3. Kvinden og kvindens partner skal ved deres underskrift  

 give samtykke til behandlingen.
Samtykkeerklæringen fra kvindens partner er  

 samtidig en anerkendelse af faderskabet til det barn, der eventuelt bliver  

 resultat af behandlingen.
Stk. 4. I tilfælde, hvor der er sket donation af æg eller sæd,  

 skal der endvidere foreligge skriftligt samtykke fra den donerende mand eller  

 kvinde.« Bemærkninger Til nr. 45 Med ændringsforslaget sikres det, at alle, der tilbydes kunstig  

 befrugtning, informeres grundigt om behandlingen og dens følger samt om  

 muligheden for adoption som et alternativ til kunstig befrugtning.  

 Informationen vil således ikke alene blive givet af den behandlende læge  

 eller klinik.
Samtidig sikres det, at kvindens partner ved sit samtykke til behandlingen  

 samtidig anerkender faderskabet.
Dette har særlig betydning, hvor barnet  

 fødes uden for ægteskab.
Ændringsforslag Af Tove Fergo (V):
 Principalt:
 Ny paragraf 46) Efter § 2 indsættes som ny paragraf:
 »§ 013. Menneskelige æg og sæd må ikke udtages med henblik på  

 kunstig befrugtning.
Stk. 2. Menneskelige æg må ikke udtages med henblik på  

 forskning.« Subsidiært:
 Ny paragraf 47) Efter § 2 indsættes som ny paragraf:
»§ 014. Kunstig befrugtning må kun tilbydes kvinder, som i  

 mindst 5 år har levet og fortsat lever sammen med samme mand i et ægteskab  

 eller ægteskabslignende forhold.« Ny paragraf 48) Efter § 2 indsættes som ny paragraf:
 »§ 015. Par, der ønsker kunstig befrugtning, skal godkendes.
 Stk. 2. Godkendelse skal ske på grundlag af en vurdering af  

 parrets helbredsmæssige og sociale situation.
Stk. 3. Behandling af sager efter stk. 1 henlægges til de i § 25 a  

 i adoptionsloven nævnte samråd.
Et samråds afgørelser kan indbringes for  

 adoptionsnævnet, jf. § 25 b i adoptionsloven.
Stk. 4. Sundhedsministeren fastsætter nærmere regler om de  

 forhold, der er nævnt i stk. 1-3.« Ny paragraf 49) Efter § 2 indsættes som ny paragraf:
»§ 016. Kunstig befrugtning må ikke tilbydes kvinder, såfremt  

 kvinden eller hendes partner sammen eller hver for sig har andre børn.« Til § 14 50) Paragraffen affattes således:
»§ 14. Ubefrugtede og befrugtede menneskelige æg eller  

 fosteranlæg og menneskelig sæd må ikke nedfryses.« Ny paragraf 51) Efter § 15 indsættes som ny paragraf:
»§ 017. Det er ikke tilladt at bringe ubefrugtede eller  

 befrugtede menneskelige æg/fosteranlæg samt menneskelig donorsæd, der er  

 udtaget i udlandet, med ind i landet.« Til § 16 52) Paragraffen udgår.
 Til § 18 53) Paragraffen udgår.
Bemærkninger Til nr. 46 Livet, det helt enestående unikke menneskeliv, begynder ved  

 undfangelsen.
I undfangelsens øjeblik bliver det enkelte menneske til med  

 alle de spirende muligheder, som kun ligger gemt i det ene menneske.
Ved at  

 foretage befrugtningen i et laboratorium berøver man mennesket retten til at  

 blive undfanget ad naturlig vej som frugten af to menneskers kærlighed til  

 hinanden.
Et barn må aldrig blive reduceret til et produkt af biologiske  

 teknikker.
For at forhindre en sådan tingsliggørelse af mennesket skal alle  

 former for udtagning af æg og sæd med henblik på kunstig befrugtning  

 standses.
Menneskelige æg må heller ikke udtages med henblik på forskning.  

 Der er således ikke tale om et forbud mod forskning på sædceller.
 Til nr. 47 Kan der ikke opnås flertal for et sådant totalt forbud mod  

 udtagning af menneskelige æg og sædceller med henblik på kunstig befrugtning,  

 er det nødvendigt på forskellig måde at regulere anvendelsen af denne  

 teknologi.
For det første har samfundet en forpligtelse til at sikre barnet en så god  

 og tryg opvækst som muligt, når mennesker med samfundets tilladelse og på så  

 kunstig vis griber så dybt ind i den menneskelige skabelsesproces, som man  

 gør ved kunstig befrugtning.
Derfor skal der stilles krav om et fast,  

 langvarigt samliv på 5 år.
Til nr. 48 For det andet og i forlængelse af bemærkningerne til  

 ændringforslag nr. 47 er det af afgørende betydning for en god og tryg  

 opvækst, at forældrene ikke lider af nogen livstruende sygdom, og at der er  

 ordnede sociale forhold.
Det foreslås derfor, at par, som ønsker kunstig  

 befrugtning, skal godkendes, samt at godkendelsen skal ske på grundlag af en  

 samlet vurdering af parrets helbredsmæssige og sociale situation.  

 Godkendelsen skal i øvrigt så vidt muligt ske efter samme retningslinjer og  

 procedurer, som er gældende i forbindelse med adoption.
Det må på lidt  

 længere sigt være hensigten at harmonisere regelsættet, således at der gælder  

 de samme vilkår med hensyn til alder, ægteskabelig status m.v., hvad enten  

 der er tale om adoption eller kunstig befrugtning.
Til nr. 49 I det omfang kunstig befrugtning skal kunne anvendes, bør det  

 alene være i forbindelse med par, som ikke i forvejen har børn.
Det foreslås  

 derfor, at adgangen gøres betinget af, at parret hverken sammen eller hver  

 for sig har andre børn.
 Til nr. 50 Det skal være forbudt at nedfryse menneskelige æg, sæd og  

 befrugtede menneskelige æg.
Hvis et par bliver godkendt til en kunstig befrugtning, må der kun udtages  

 det antal æg, som umiddelbart kan opsættes.
Ved at udtage flere æg, end der  

 kan benyttes uden frysning, tillader man i virkeligheden undfangelsen af  

 mennesker, man har pligt til at destruere.
Det støder an mod det faktum, at  

 menneskelivet begynder ved undfangelsen, hvorfor det klart må forbydes.
 Til nr. 51 Ligesom der i lovforslaget er et forbud mod at bringe  

 befrugtede og ubefrugtede menneskelige æg ud af landet, skal det være forbudt  

 at importere menneskelige befrugtede og ubefrugtede æg samt sæd.
Til nr. 52 og 53 Da dette område er yderst følsomt, er det nødvendigt, at  

 Folketinget følger udviklingen så tæt som overhovedet muligt.
Derfor mener  

 forslagsstilleren ikke, at sundhedsministeren skal have bemyndigelse til at  

 fastsætte nærmere regler, idet regler på dette område bør fastsættes ved  

 lovgivning.
 Såfremt der ikke kan skabes flertal herfor, bør der som et minimum  

 indføres pligt til for ministeren at indhente udtalelse fra Det Etiske Råd og  

 forelægge forslag om regler for Folketingets Sundhedsudvalg. Ændringsforslag  

 herom vil, såfremt det bliver aktuelt, blive stillet til 3. behandling af  

 lovforslaget.
Ændringsforslag Af Kim Behnke (FP):
 Ny paragraf 54) Efter § 2 indsættes som ny paragraf:
»§ 018. Kunstig befrugtning må ikke tilbydes kvinder, hvis  

 kvinden eller hendes partner er misbrugere af narkotika eller alkohol eller  

 lider af en alvorlig psykisk sygdom.« Ny paragraf 55) Efter § 29 indsættes som ny paragraf:
 »§ 019. I lov om sygehusvæsenet, jf. lovbekendtgørelse nr.  

 687 af 16. august 1995, som ændret ved lov nr. 1121 af 20. december 1995,  

 foretages følgende ændring:
 1. I § 5 indsættes efter stk. 5 som nye stykker:
 »Stk. 6. Personer, som behandles med kunstig befrugtning ved  

 en amtskommunes sygehusvæsen, afholder de udgifter, der er forbundet med  

 behandlingen.
Stk. 7. Sundhedsministeren fastsætter nærmere regler for beregning  

 og betaling af de udgifter, som er nævnt i stk. 6.« Stk. 6-13 bliver herefter stk. 8-15.
Bemærkninger Til nr. 54 Som lovforslaget er formuleret, indeholder det en række  

 kriterier for, hvornår der kan tilbydes behandling med kunstig befrugtning,  

 og hvornår der ikke kan.
Der er ingen sociale eller andre kriterier, som kan  

 begrunde, at der ikke tilbydes behandling.
Også hensynet til barnets tarv og  

 senere opvækstbetingelser lades uomtalt.
I det omfang samfundet aktivt går ind og tilbyder behandling, forekommer  

 det rimeligt, at der i videst muligt omfang tages hensyn til barnet.
Der bør  

 derfor åbnes mulighed for, at den behandlende læge kan nægte at tilbyde  

 kunstig befrugtning til personer med misbrugsproblemer eller til personer,  

 som lider af en alvorlig psykisk sygdom.
 Lægens afvisning af behandling vil naturligvis hvile på en lægefaglig  

 vurdering og kan inddrage vurderinger fra andre relevante myndigheder (det  

 sociale system) og andre behandlingsinstitutioner, ligesom den praktiserende  

 læge er central i denne forbindelse.
Til nr. 55 Behandling med kunstig befrugtning er ikke en behandling, som  

 det offentlige sygehusvæsen skal stille vederlagsfrit til rådighed.
Der er  

 ikke tale om en sygdom, men om at nogle mennesker vælger at lade sig  

 behandle, medens andre vælger behandling fra og enten forbliver barnløse  

 eller eventuelt adopterer.
Den samme valgsituation gør sig ikke gældende i  

 forbindelse med sygdomsbehandling.
Det foreslås derfor, at den person/det par, som behandles med kunstig  

 begfrugtning ved det offentlige sygehusvæsen, selv afholder de udgifter, som  

 er forbundet med behandlingen.
Det foreslås endvidere, at sundhedministeren  

 kan fastsætte nærmere regler for beregning og betaling af disse udgifter.  

 Hensigten hermed er, at der skal fastsættes ensartede beregningsregler, som  

 afspejler de udgifter, som med rimelighed kan siges at medgå til  

 behandlingen, og således at effektiviteten på det enkelte sygehus også kan  

 finde udtryk i prisen.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i nogle møder og har herunder stillet spørgsmål til sundhedsministeren, som denne har besvaret dels skriftligt, dels i samråd.
Nogle af udvalgets spørgsmål og sundhedsministerens svar herpå er optrykt som bilag til tillægsbetænkningen.
 Endvidere har udvalget modtaget skriftlige og mundtlige henvendelser fra:
Andersen, Anders Nyboe, Rigshospitalets Fertilitetsklinik, Dansk Kvindesamfund, Dansk Sygeplejeråd, De Samvirkende Invalideorganisationer, Den Almindelige Danske Lægeforening, Det Etiske Råd, Landsforeningen for Bøsser og Lesbiske, Landsforeningen Ufrivilligt Barnløse, Nielsen, Bente Holm, København, Rose, Frits, Brønshøj og Thomsen, Ulla Boysen, Charlottenlund.
 Der er af sundhedsministeren og nogle mindretal stillet ændringsforslag,  

 hvorom henvises til de ledsagende bemærkninger.
 Et mindretal (Socialdemokratiets, Det Radikale Venstres og  

 Centrum-Demokraternes medlemmer af udvalget) finder, at problemet vedrørende  

 ikke-lægelige kriterier for adgangen til kunstig befrugtning har været  

 debatteret indgående under udvalgsarbejdet og under Folketingets behandling  

 af lovforslaget.
 Den umiddelbare anledning hertil var, at to fertilitetslæger rejste  

 spørgsmålet, om der burde være andre kriterier for adgangen til kunstig  

 befrugtning end de medicinske.
I sundhedsministerens besvarelse af 23. april 1997 af Sundhedsudvalgets  

 spørgsmål nr. 34, jf.
L 5 - bilag 86 og i besvarelsen af samrådsspørgsmål  

 C-D, jf.
L 5 - bilag 144, er der nærmere redegjort for, hvordan lægerne  

 ifølge lægeloven har pligt og ret til at give patienten den behandling, der  

 efter lægens opfattelse er den rigtige.
Det er endvidere understreget, at lægen skal foretage en nøje vurdering af  

 kvindens samlede helbredstilstand, og på baggrund af denne vurdering har  

 lægen pligt til at informere kvinden om den risiko, der i det konkrete  

 tilfælde må antages at være forbundet med svangerskabet, fødslen og  

 fosterets/barnets helbredstilstand.
Hvor lægen vurderer, at der foreligger en  

 øget helbredsmæssig risiko for mor og barn, bør lægen fraråde etablering af  

 graviditet og afslå at medvirke til reproduktionsfremmende behandling.
Mindretallet finder i lighed med sundhedsministeren, jf.
L 5 - bilag 139,  

 at der forud for yderligere politisk stillingtagen til disse spørgsmål må ske  

 en nærmere afdækning af problemets omfang og karakter.
 Mindretallet kan derfor tilslutte sig, at sundhedsministeren allerede nu  

 iværksætter en nærmere belysning heraf, samt at sundhedsministeren nøje vil  

 følge området og herunder opfordre lægerne til at orientere  

 Sundhedsstyrelsen, såfremt der måtte opstå situationer, hvor lægen anser  

 ikke-lægelige faktorer for at udgøre et væsentligt problem i forhold til  

 behandlingen med kunstig befrugtning.
Herefter indstiller et mindretal (Socialdemokratiets medlemmer af  

 udvalget) lovforslaget til vedtagelse med de under nr. 3 og 7 stillede  

 ændringsforslag.
Herudover har Socialdemokratiets medlemmer af udvalget  

 stillet og tiltrådt forskellige ændringsforslag.
 Mindretallet ønsker i forbindelse med, at der er stillet ændringsforslag,  

 hvorefter der foreslås indført hel eller delvis brugerbetaling for kunstig  

 befrugtning, at bemærke følgende:
 Socialdemokratiet må klart afvise sådanne forslag, idet indførelse af  

 egenbetaling på dette behandlingsområde vil være et brud på det hidtil  

 grundlæggende princip i den nuværende sygehuslovgivning, der sikrer alle  

 borgere lige adgang til sygehusbehandling uanset økonomisk formåen.
 Indførelse af brugerbetaling her vil således antaste hovednerven i  

 sygehuslovens bestemmelse om vederlagsfri sygehusbehandling.
 Sundhedsministeren har i anledning af debatten besluttet at iværksætte et  

 udredningsarbejde, der nærmere skal belyse spørgsmålet om brugerbetaling for  

 behandling af ufrivillig barnløshed i det offentlige sygehusvæsen, hvilket  

 Socialdemokratiet kan tilslutte sig.
 Udredningsarbejdet afsluttes ved årsskiftet 1997/98.
Et andet mindretal (Venstres medlemmer af udvalget) indstiller  

 lovforslaget til vedtagelse med de under nr. 9-12 stillede  

 ændringsforslag.
Det bemærkes, at et af Venstres medlemmer af udvalget  

 herudover har tiltrådt forskellige ændringsforslag.
 Et tredje mindretal (Det Konservative Folkepartis medlemmer af  

 udvalget) indstiller lovforslaget til vedtagelse med de under nr. 3,  

 4, 5, 6 og 8-12 stillede ændringsforslag.
Et fjerde mindretal (Socialistisk Folkepartis medlemmer af  

 udvalget) vil redegøre for sin stilling til lovforslaget og de stillede  

 ændringsforslag ved 3. behandling.
Det bemærkes, at Socialistisk Folkepartis  

 medlemmer af udvalget har stillet og tiltrådt forskellige ændringsforslag.
 Et femte mindretal (Det Radikale Venstres medlem af udvalget) vil  

 redegøre for sin stilling til lovforslaget og de stillede ændringsforslag ved  

 3. behandling.
Et sjette mindretal (Fremskridtspartiets medlem af udvalget) vil  

 redegøre for sin stilling til lovforslaget og de stillede ændringsforslag ved  

 3. behandling.
Mindretallet vil dog stemme for de under nr. 9-12 stillede  

 ændringsforslag.
 Et syvende mindretal (Centrum-Demokraternes medlem af udvalget) vil  

 redegøre for sin stilling til lovforslaget og de stillede ændringsforslag ved  

 3. behandling.
 Mindretallet bemærker, at Centrum-Demokraterne er indforstået med, at der  

 ikke indføres brugerbetaling for kunstig befrugtning på nuværende tidspunkt,  

 da de problemer, der er forbundet hermed, ikke er tilstrækkeligt belyst.
 Centrum-Demokraterne understreger imidlertid ønsket om, at spørgsmålet  

 tages op i forbindelse med bestræbelserne på i videst muligt omfang at  

 harmonisere regler og krav i forbindelse med henholdsvis kunstig befrugtning  

 og adoption.
Et ottende mindretal (Dansk Folkepartis medlem af udvalget) vil  

 redegøre for sin stilling til lovforslaget og de stillede ændringsforslag ved  

 3. behandling.
Mindretallet vil dog stemme for de under nr. 9-12 stillede  

 ændringsforslag.
Ændringsforslag Til § 3Af et mindretal (Lone Møller (S), Jytte Wittrock (S) og  

 Kjeld Rahbæk Møller (SF)):
 1) Efter »Kunstig befrugtning« indsættes: », hvor  

 befrugtning etableres uden for kvindens krop,».
 Af et mindretal (Margrete Auken (SF)):
 2) Efter stk. 1 indsættes som nyt stykke:
»Stk. 2. Kvinder, som ikke er gift og som ikke lever sammen  

 med en mand i et ægteskabslignende forhold, kan dog tilbydes kunstig  

 befrugtning med sæd fra en donor, hvis identitet er kendt.« Af sundhedsministeren, tiltrådt af et flertal (S, KF og  

 Jørgen Winther (V)):
 Til § 14 3) Stk. 2 affattes således:
»Stk. 2. Kunstig befrugtning med et æg doneret af en anden  

 kvinde må ikke finde sted, hvis den donerende kvindes identitet på forhånd er  

 kendt af det modtagende par, ligesom det modtagende par ikke på forhånd må  

 bestemme donors identitet.« Af et mindretal (Hanne Andersen (S)), tiltrådt af et  

mindretal (KF og SF):
 Til § 15 4) Efter stk. 1 indsættes som nyt stykke:
»Stk. 2. Befrugtede æg, der opbevares, må dog kun anvendes  

 til at opnå en graviditet med fødsel af et eller flere levendefødte  

 børn.« Stk. 2 og 3 bliver herefter stk. 3 og 4.
 Af sundhedsministeren, tiltrådt af et mindretal (KF, Hanne  

 Andersen (S), Holger Graversen (S), Tove Lindbo Larsen (S) og Jørgen Winther  

 (V)):
 Til § 22 5) Stk. 1 affattes således:
»Før behandling med kunstig befrugtning indledes, skal der indhentes  

 skriftligt samtykke til behandlingen fra kvinden og dennes ægtefælle eller  

 partner.
Den behandlende læge skal påse, at samtykket fortsat er gyldigt, når  

 behandlingen påbegyndes.« Til § 23 6) Ordene »en kvinde eller« udgår.
 Af sundhedsministeren, tiltrådt af et mindretal (S og Jørgen  

 Winther (V)):
 Til § 26 7) Paragraffen affattes således:
 »§ 26. Befrugtede menneskelige æg, der har været gjort til  

 genstand for biomedicinsk forskning, herunder almindelig kvalitetssikrende  

 forskning ved ægopsætning, må kun opsættes i en kvindes livmoder, hvis det  

 befrugtede æg er genetisk uændret (umodificeret) og den forudgående forskning  

 efter en faglig vurdering i øvrigt ikke må antages at have beskadiget ægget i  

 dets videre udvikling.
Stk. 2. Forskningsprojekter efter § 24 skal godkendes i det  

 videnskabsetiske komitesystem, der forud for eventuel godkendelse vurderer,  

 om projekterne har det tilladte formål.« Til § 28Af sundhedsministeren, tiltrådt af et mindretal (KF,  

 Hanne Andersen (S), Holger Graversen (S), Tove Lindbo Larsen (S) og Jørgen  

 Winther (V)):
 8) I stk. 2, 1. pkt., udgår ordene »den kvinde  

 eller«.
 Af et mindretal (V, KF, FP og DF):
 Til § 29 Principalt:
 9) Efter stk. 4 indsættes som nyt stykke:
»Stk. 5. § 01 har virkning for behandling med kunstig  

 befrugtning, som påbegyndes efter den 1. oktober 1997.« Stk. 5 bliver herefter stk. 6.
 Subsidiært:
 10) Efter stk. 4 indsættes som nyt stykke:
»Stk. 5. § 02 har virkning for behandling med kunstig  

 befrugtning, som påbegyndes efter den 1. oktober 1997.« Stk. 5 bliver herefter stk. 6.
 Ny paragraf Principalt:
 11) Efter § 30 indsættes som ny paragraf:
 »§ 01. I lov om sygehusvæsenet, jf. lovbekendtgørelse nr. 687  

 af 16. august 1995, som ændret ved lov nr. 1121 af 20. december 1995,  

 foretages følgende ændring:
 1. I § 5 indsættes efter stk. 6 som nye stykker:
 »Stk. 7. Personer, som behandles med kunstig befrugtning ved  

 en amtskommunes sygehusvæsen, afholder de udgifter, der er forbundet med  

 behandlingen.
Stk. 8. Sundhedsministeren fastsætter nærmere regler for beregning  

 og betaling af de udgifter, som er nævnt i stk. 7.« Stk. 7-13 bliver herefter stk. 9-15.' Ny paragraf Subsidiært:
 12) Efter § 30 indsættes som ny paragraf:
 »§ 02. I lov om sygehusvæsenet, jf. lovbekendtgørelse nr. 687  

 af 16. august 1995, som ændret ved lov nr. 1121 af 20. december 1995,  

 foretages følgende ændring:
 1. I § 5 indsættes efter stk. 6 som nye stykker:
 »Stk. 7. Personer, som behandles med kunstig befrugtning ved  

 en amtskommunes sygehusvæsen, afholder 75 pct. af de udgifter, der er  

 forbundet med behandlingen.
Stk. 8. Sundhedsministeren fastsætter nærmere regler for beregning  

 og betaling af de udgifter, som er nævnt i stk. 7.« Stk. 7-13 bliver herefter stk. 9-15.' Bemærkninger Til nr. 1 Allerede i dag udføres insemination uden for lægeligt regi.
Med  

 ændringsforslaget sikres det, at alle kvinder kan vælge under hvilke former  

 behandling med insemination skal foregå, herunder at det i så høj grad som  

 muligt sikres, at kvinden og barnet kan beskyttes mod smitsomme sygdomme som  

 f.eks.
HIV-smitte.
Det vil være urimeligt, hvis en læge forbydes at medvirke  

 til insemination af enlige kvinder, når denne behandling samtidig kan udføres  

 uden for lægeligt regi.
Kvinderne bliver herved tvunget til at blive  

 behandlet under væsentlig mere usikre forhold i hjemmet uden lægelig  

 medvirken eller bliver tvunget til at tage til udlandet.
Til nr. 2 Uanset om § 3 opretholdes eller ej, må det fastslås, at der bør  

 være en kendt far, når befrugtningen sker ved samfundets hjælp.
Hvis der ikke  

 er en social far, må den genetiske far være kendt af barnet.
 Såvel FN's børnekonvention som Det Danske Center for Menneskerettigheder  

 fastslår barnets ret til en far.
 At donors identitet er kendt betyder kun, at faderen får andre  

 forpligtelser over for barnet, end den anonyme donor har.
 Til nr. 3, 5, 6 og 8 Ændringerne af § 14, stk. 2, § 22, stk. 1, § 23 og §  

 28, stk. 2, er alle konsekvensretttelser som følge af Folketingets vedtagelse  

 af ændringsforslag nr. 29 ved 2. behandling den 29. april 1997.
Ifølge det vedtagne ændringsforslag - nu lovforslagets § 3 - må kunstig  

 befrugtning kun tilbydes kvinder, som er gift, eller som lever sammen med en  

 mand i et ægteskabslignende forhold.
Herefter vil kunstig befrugtning af  

 bl.a. enlige kvinder ikke kunne ske.
 Ordlyden i de ovenfor ændrede bestemmelser svarer nu til denne nye  

 betingelse for adgang til kunstig befrugtning.
 Til nr. 4 Med stk. 1 sikres, at en kvinde så vidt muligt ikke skal igennem  

 flere hormonbehandlinger.
 Med ændringsforslaget forhindres par i at benytte de samtidigt befrugtede  

 og nedfrosne æg til at opnå mere end en graviditet, forudsat at denne  

 resulterer i fødsel af et levendefødt barn, eventuelt flere børn, når der er  

 tale om tvillinger eller trillinger m.v.
Par, der opnår et hurtigt resultat af kunstig befrugtning, vil således  

 ikke inden 2-årsfristen kunne påbegynde en yderligere behandling med kunstig  

 befrugtning med de tidligere nedfrosne og befrugtede æg.
Begrænsningen til et  

 barn (eller eventuelle tvillinger m.v.) ved anvendelse af de samtidigt  

 nedfrosne æg gælder også, hvor de nedfrosne æg måtte blive overført til  

 behandling i en privat fertilitetsklinik.
 Der er således ved den foreslåede ændring af bestemmelsen alene taget  

 stilling til, hvor mange fuldførte graviditeter med fødsel af et levende  

 barn/børn, der må foretages på baggrund af en ægudtagning.
Til nr. 7 Med bestemmelsen sikres det, at adgangen til at foretage  

 forskning, herunder almindelig kvalitetssikrende forskning ved ægopsætning,  

 kan fortsætte.
Samtidig understreges, at anvendte æg skal være genetisk  

 umodificerede, og at forskning på området skal godkendes af det  

 videnskabsetiske komitesystem.
 Den ved 2. behandling vedtagne formulering har efter Sundhedsstyrelsens  

 vurdering fået den juridiske konsekvens, at det ikke vil være muligt at  

 udvikle og sikre behandlingskvaliteten generelt i form af en videnskabeligt  

 kontrolleret opfølgning af behandlingen.
Som eksempel på sådanne kontrollerede forskningsprojekter kan nævnes en  

 systematisk vurdering blandt flere kvinder af, hvordan æg udvikler sig i  

 livmoderen efter, at de har ligget i forskellig næringssubstrat.
Et andet  

 eksempel er den systematiske vurdering af, hvordan æg udvikler sig, når  

 implantationen i livmoderen sker efter henholdsvis 36 og 48 timer.
 Hovedformålet med bestemmelsen er at sikre, at børn, der fødes efter  

 kunstig befrugtning, bliver sunde og raske og ikke adskiller sig fra de børn,  

 der fødes efter sædvanlig befrugtning ved samleje mellem en mand og en  

 kvinde.
 Det forhold, at det befrugtede æg før oplægning har været genstand for  

 biomedicinsk forskning, må ikke på nogen måde betyde, at der sker ændringer  

 af egenskaber eller arvemasse hos det kommende barn.
 Med bestemmelsen understreges det i lovteksten, at det forbud imod  

 genetisk modifikation, der er nedfældet i lovforslagets § 2, tillige gælder  

 ved æg, der skal opsættes som led i et forskningsprojekt.
Forskning med diagnostiske og behandlingsmæssige mål, jf. § 24, herunder  

 forbedring af selve in vitro-befrugtningsteknikken i graviditetsfremkaldende  

 øjemed, må kun ske, såfremt æggets udtagning og øvrige håndtering hviler på  

 et forsvarligt grundlag.
Herunder forudsættes, at fremgangsmåden efter en  

 nøje faglig vurdering ikke må antages at beskadige ægget med konsekvener for  

 dets udvikling.
Dette følger tillige af lægelovens almindelige  

 ansvarsbestemmelser og af godkendelsen fra de videnskabsetiske komiteer, der  

 omfatter al biomedicinsk forskning og dermed også kunstig befrugtning m.v.
 For at understrege den yderligere sikring af forsøgsprojekter på området,  

 der ligger i, at projekter altid skal forelægges det videnskabsetiske  

 komitesystem til godkendelse og kontrol af det lovlige formål, er der som nyt  

 stk. 2 indsat en særlig bestemmelse herom.
Det fremgår af komiteloven, at ethvert biomedicinsk forskningsprojekt skal  

 anmeldes til den regionale videnskabsetiske komite.
Forskningsprojektet må  

 ikke iværksættes, før end der foreligger en videnskabsetisk bedømmelse og  

 tilladelse fra komiteen hertil.
 I komiteens bedømmelse påses især, at de risici, der kan være forbundet  

 med at gennemføre projektet, er nøje vurderet og hverken i sig selv eller i  

 forhold til projektets forudselige fordele har et uforsvarligt omfang, og  

 sundhedsministeren kan efter komitelovens § 8, stk. 2, fastsætte nærmere  

 regler herom.
 Endvidere fremgår det af komiteloven, at den videnskabsetiske komite skal  

 påse, at projekter udføres i overensstemmelse med den meddelte tilladelse.
Til nr. 9 og 11 Behandling med kunstig befrugtning er ikke en behandling,  

 som det offentlige sygehusvæsen skal stille vederlagsfrit til rådighed.
Der  

 er ikke tale om sygdomsbehandling, men om, at nogle mennesker vælger at lade  

 sig behandle, medens andre vælger behandling fra og enten forbliver barnløse  

 eller eventuelt adopterer.
Den samme valgsituation gør sig ikke gældende i  

 forbindelse med sygdomsbehandling.
 Det foreslås derfor i ændringsforslag nr. 11, at det par, som behandles  

 med kunstig befrugtning ved det offentlige sygehusvæsen, selv afholder de  

 udgifter, som er forbundet med behandlingen.
Det foreslås endvidere, at sundhedsministeren kan fastsætte nærmere regler  

 for beregning og betaling af disse udgifter.
Hensigten hermed er, at der skal  

 fastsættes ensartede beregningsregler, som afspejler de udgifter, som med  

 rimelighed kan siges at medgå til behandlingen, og således, at effektiviteten  

 på det enkelte sygehus også kan finde udtryk i prisen.
 Der foreslås samtidig i nr. 9, at brugerbetaling har virkning for  

 behandlingsforløb, som påbegyndes efter den 1. oktober 1997.
Til nr. 10 og 12 Det er forslagsstillernes hovedsynspunkt, at samtlige de  

 udgifter, som med rimelighed kan siges at være forbundet med at blive  

 behandlet med kunstig befrugtning, bør afholdes af det par, som behandles.  

 Såfremt dette synspunkt ikke kan samle et flertal, foreslås som alternativ  

 hertil, at det par, der behandles med kunstig befrugtning, selv afholder 75  

 pct. af de udgifter, som er forbundet med behandlingen.
Der henvises iøvrigt  

 til bemærkningerne vedrørende ændringsforslag nr. 11.
 Det foreslås endvidere i nr. 10, at brugerbetaling har virkning for  

 behandlingsforløb, som påbegyndes efter den 1. oktober 1997.
Tove Lindbo Larsen (S) nfmd.
Lone Møller (S) Hanne Andersen (S) Holger  

 Graversen (S) Jytte Wittrock (S) Margrete Auken (SF) Vibeke Peschardt (RV)  

 Kjeld Rahbæk Møller (SF) Addi Andersen (CD) Jørgen Winther (V) Mariann  

 Fischer Boel (V) Ester Larsen (V) fmd.
Henriette Kjær (KF) Agnete  

 Laustsen (KF) Brian Mikkelsen (KF) Jan Køpke Christensen (FP) Pia Kjærsgaard  

 (DF) Enhedslisten havde ikke medlemmer i udvalget.
Bilag Nogle af udvalgets spørgsmål til sundhedsministeren og dennes svar herpå Spørgsmål 37:
Vil det ikke være nødvendigt for lægen at sikre sig overholdelse af § 3  

 ved gennem underskrift af den mandlige partner at sikre sig, at han er  

 indforstået med at påtage sig faderskabet - og hvad deraf følger - for det  

 barn som sættes i verden? Svar:
 Sikring af, at kravet i § 3 om at parterne, der søger om kunstig  

 befrugtning, lever i ægteskab eller i et ægteskabslignende forhold, kan ske  

 på flere måder.
 Hvis parterne er gift, vil kontrol heraf nemt kunne udføres, og  

 retsvirkningen for et barn født af kvinden vil i henhold til lov om børns  

 retsstilling (børneloven) § 2 være, at det bliver anset som et barn af  

 ægtemanden.
 Hvis parterne er ugifte samlevende, vil der ikke i en behandlingssituation  

 på samme måde kunne ske nogen automatisk kontrol af, hvorvidt f.eks. en  

 fælles postadresse også dækker over et »ægteskabslignende« forhold.
 Man kunne derfor i forbindelse med, at der over for lægen afgives samtykke  

 til behandling, stille som betingelse, at manden i et samlivsforhold  

 tilkendegiver, at han vil anerkende faderskabet til det barn, der eventuelt  

 bliver resultatet af behandlingen.
 En erklæring herom vil dog ikke automatisk medføre den virkning, at  

 faderskabet er retligt bindende, idet endelig fastsættelse af faderskab til  

 børn født uden for ægteskab kun kan ske, jf. børneloven, enten ved dom eller  

 ved anerkendelse over for statsamtet, når graviditet er indtrådt.
 Jeg vil gerne sikre, at der i det skriftlige samtykke, som kvindens  

 partner skal give til kunstig befrugtning efter lovforslagets § 22, stk. 1,  

 og i den information, der efter § 23 skal gives om de civilretlige  

 virkninger, indgår en erklæring om, at den samlevende mand tilkendegiver at  

 ville anerkende faderskabet til det barn, der eventuelt bliver resultatet af  

 behandlingen.
Jeg kan oplyse, at Justitsministeriet har nedsat et udvalg, der for  

 øjeblikket er ved at revidere børneloven.
Det fremgår af bl.a. udvalgets  

 kommissorium, at udvalget skal se på behovet for udtrykkelige regler om  

 faderskab og moderskab til børn født efter sæd- og ægdonation.
 Udvalget planlægger at afgive delbetænkning om faderskab og moderskab i  

 forbindelse med kunstig befrugtning i efteråret 1997.
 Jeg finder, at den i spørgsmålet foreslåede erklæring i forbindelse med  

 samtykke til behandling om at ville påtage sig det eventuelle faderskab, er  

 tilstrækkelig sikring af overholdelsen af betingelserne i § 3.
 Spørgsmål 38:
Hvilke af de i lovforslaget anførte regler vil ikke gælde for en  

 ikkelægefagligt bemandet klinik? Vil f.eks. ikkesundhedsfaglige personer, som  

 ikke er autoriserede af Sundhedsstyrelsen, kunne retsforfølges ved  

 overtrædelse af loven? Svar:
Lovforslaget om kunstig befrugtning vedrører de behandlinger, der udføres  

 af en læge eller på en læges ansvar.
Lovforslaget sætter grænser for, hvad  

 læger og forskere må bruge teknologien inden for kunstig befrugtning til.
 Det fremgår af lægelovens § 24 og § 25 om kvaksalveri, at såfremt en  

 person, der ikke har autorisation som læge, tager syge i kur og udsætter  

 vedkommende derved helbred for påviselig fare eller foretager operative  

 indgreb eller iværksætter hel eller delvis bedøvelse, straffes vedkommende  

 med bøde eller hæfte, under skærpende omstændigheder med fængsel i op til 1  

 år.
 Såfremt en klinik udfører kunstig befrugtning - ved ægudtagning - uden for  

 en læges ansvar, vil dette høre ind under lægelovens kvaksalveribestemmelse,  

 og klinikkens personale ville kunne straffes herefter.
 Såfremt en klinik uden for en læges ansvar inseminerer barnløse med  

 donorsæd, vil dette imidlertid ikke falde ind under lægelovens  

 kvaksalveribestemmelser, idet insemination er en enkel og ufarlig behandling,  

 der let kan udføres uden lægelig medvirken.
 Spørgsmål 41:
 Ministeren bedes give en vurdering af de indlæg, der har været i pressen  

 om ønsket om at indføre ikkelægelige kriterier som betingelse for at yde  

 kunstig befrugtning.
 Svar:
 Som det fremgik af min besvarelse af spørgsmål nr. 34 har lægen pligt og  

 ret til at lade patientens tilstand indgå i den samlede lægelige vurdering af  

 behandlingsmulighederne i forhold til behandlingsresultatet, det vil sige  

 graviditet, fødsel og barnets helbredsprognose.
 I debatten om lovforslaget er der fra forskellig side rejst spørgsmål om,  

 hvorvidt ikkelægelige kriterier burde indgå i betingelserne for at opnå ret  

 til kunstig befrugtning.
 Vi ved vel ikke i dag, i hvilket omfang lægerne i deres arbejde har haft  

 vanskeligt ved at afgrænse og om nødvendigt afvise patienter efter lægens  

 ovenfornævnte behandlingskriterier.
 Ud over de to fertilitetslæger fra henholdsvis Skejby og Brædstrup  

 fertilitetsklinikker - der jo har efterlyst lovgivning om ikkelægelige  

 kriterier og beskrevet mangelen herpå som et problem - har andre  

 fertilitetslæger kommenteret debatten og ikke fundet, at der var tale om et  

 væsentligt problem.
 Spørgsmål 42:
 Ministeren bedes ligeledes give en vurdering af, i hvilket omfang der  

 måtte være behov for at indføre ikkelægelige kriterier for adgang til kunstig  

 befrugtning.
 Svar:
 Som nævnt i besvarelsen af spørgsmål 41 ved vi ikke, i hvilket omfang  

 lægerne har vanskeligt ved at afgrænse og om nødvendigt afvise patienter  

 efter lægens behandlingskriterier.
Derfor vil jeg i perioden frem til loven om kunstig befrugtning skal  

 revideres i folketingssamlingen 1999-2000 følge problemstillingen op.
Jeg vil  

 bl.a. søge at få oplyst, i hvor stort omfang fertilitetsafdelingerne/-lægerne  

 anser ikkelægelige kriterier for adgangen til kunstig befrugtning som  

 nødvendig.
 I min redegørelse om lægernes oplevelse af problemets omfang vil jeg  

 tillige vurdere, om de anbefalinger, som Justitsministeriets udvalg til  

 revision af adoptionsloven fremkommer med, måtte give anledning til også at  

 ændre betingelserne for adgang til kunstig befrugtning.
Til sidst vil jeg gentage, hvad jeg sagde under Folketingets 2. behandling  

 af lovforslaget den 29. april 1997. Jeg mener, at der bør være grænser for,  

 hvad et samfund kan stille kriterier op for, f.eks. i forbindelse med en  

 vurdering af kommende forældre.
Vi må hellere understrege lægens ansvar for  

 behandlingen.
Lægen skal informere, rådgive og vurdere, om behandlingen står  

 mål med resultatet, og først og fremmest om der kommer et sundt barn ud af  

 behandlingen.
 Spørgsmål 45:
Vil ministeren uddybe sine bemærkninger under 2. behandling til den i  

 ændringsforslag nr. 45 foreslåede affattelse af § 21, stk. 1 og 2? Svar:
Ifølge ændringsforslag nr. 45 skulle § 21, stk. 1 og 2, i lovforslaget om  

 kunstig befrugtning affattes således, at det af selve lovteksten fremgår, at  

 parret inden kunstig befrugtning skal have udleveret en informationspjece  

 udarbejdet af Sundhedsstyrelsen i samarbejde med Det Etiske Råd.
Endvidere  

 skulle det af stk. 1 fremgå, at pjecen skal indeholde oplysninger om  

 behandlingen, herunder muligheden for at opnå resultater, risici forbundet  

 med behandlingen, konsekvenser af æg- og sæddonation samt muligheden for  

 adoption.
 Stk. 2 skulle affattes således, at det af selve lovteksten fremgår, at  

 parret ved deres underskrift skal bekræfte, at de har modtaget og læst den i  

 stk. 1 omtalte pjece.
 Ændringsforslaget forkastedes ved 2. behandling i Folketinget.
 Fra talerstolen gav jeg det tilsagn, at vi allerede i dag uden ny  

 lovgivning kan leve op til ændringsforslagets intention.
 Det fremgår således af lovforslagets § 21, at der skal indhentes  

 skriftligt samtykke fra kvinden og kvindens partner forud for behandlingens  

 iværksættelse.
 Det fremgår tillige af bestemmelsen, at samtykket skal gives på baggrund  

 af mundtlig og skriftlig information, og af bemærkningerne til bestemmelsen  

 fremgår det, at lægen har pligt til at lade sin information og vejledning  

 omfatte muligheden for adoption.
 Spørgsmål 54:
 Ministeren bedes oplyse, om § 1 i lovforslaget kun omfatter IVF-behandling  

 og behandling ved insemination.
 Svar:
§ 1 i lovforslaget om kunstig befrugtning definerer lovforslagets  

 anvendelsesområde.
Det fremgår, at anvendelsesområdet er kunstig befrugtning  

 i forbindelse med lægelig behandling, diagnostik og forskning m.v., der  

 foretages af en læge eller under en læges ansvar, hvor graviditet søges  

 etableret på anden måde end ved samleje mellem en kvinde og en mand.
 De enkelte kunstig befrugtnings-metoder er ikke nærmere beskrevet i  

 lovteksten, idet loven også forudsættes at vedrøre metoder, der ikke er  

 kendte på nuværende tidspunkt, såfremt disse metoder har til formål at  

 etablere graviditet og fødsel hos en kvinde på anden måde end ved samleje  

 mellem en kvinde og en mand.
 I bemærkningerne til § 1 gives følgende eksempler på eksisterende  

 behandlingsmetoder til kunstig befrugtning: IVF-befrugtning (reagensglas),  

 mikroinsemination samt alle former for insemination med ægtefælles eller  

 doneret sæd.
Det betyder således, at loven om kunstig befrugtning vil gælde alle de  

 forskellige teknikker til undersøgelse, diagnostik og behandling, der bruges,  

 hvor graviditet hos en kvinde søges etableret på en anden måde end ved  

 samleje mellem en kvinde og en mand.
Desuden omfatter lovens gyldighedsområde  

 forskning og forsøgsvirksomhed på området.
 Andre behandlinger mod ufrillig barnløshed, medicinske og kirurgiske, der  

 retter sig direkte mod mandens elle kvindens evne til at få børn ved et  

 samleje, f.eks. kirurgisk behandling af lukkede æggeledere, ligger uden for  

 lovens område.
 Spørgsmål 55:
 Ministeren bedes oplyse, i hvor stort omfang der efter de seneste  

 medicinske forskningsresultater (nye, mere patientvenlige præparater), sker  

 ambulant forbehandling/hormonbehandling til IVF-behandling.
 Svar:
 Jeg har til brug for besvarelsen indhentet følgende udtalelse fra  

 Sundhedsstyrelsen, som jeg kan henholde mig til:
»Ved IVF-behandling indgår som hovedregel en ca. 1 uge varende  

 behandling med såkaldt gonadotropt hormon, som skal gives dagligt.
Indtil for  

 nylig anvendtes hormon, som blev fremstillet fra urin.
Dette hormon skulle  

 gives ved indsprøjtning i en muskel, og som følge heraf blev langt de fleste  

 kvinder (skønsvist 85-90 pct.) behandlet ved dagligt fremmøde i  

 IVF-klinikken, hvor indsprøjtningen blev givet.
Man er nu overgået til at anvende genteknologisk fremstillet gonadotropt  

 hormon, som i teorien er sikrere for patienterne.
Det genteknologisk  

 fremstillede hormon behøver ikke at indsprøjtes i en muskel, men kan gives  

 som en indsprøjtning lige under huden (subkutant), hvilket kan sammenlignes  

 med den måde, hvorpå sukkersygepatienter indsprøjter insulin.
På grund af den  

 enklere indgiftsmåde kan langt de fleste kvinder (skønsvist 80-90 pct.) selv  

 udføre den daglige indsprøjtning efter fornøden instruktion.
Herved undgås  

 det daglige fremmøde.« Spørgsmål 56:
 Ministeren bedes oplyse, hvor stor egenudgiften er for den enkelte patient  

 i forbindelse med ambulant medicinsk behandling forud for IVF-behandling.
 Svar:
I de tilfælde, hvor patienterne selv skal købe det hormonpræparat, som de  

 typisk behandles med i forbindelse med IVF-behandling, udgør tilskuddet fra  

 sygesikringen 75 pct.
Den enkelte patient betaler således 25 pct. af  

 medicinudgifterne.
For patienten svarer det til en udgift på mellem ca. 2.500  

 kr. og 3.000 kr.
Udgifterne varierer afhængig af, hvilken behandling der skal  

 anvendes, og hvor meget medicin patienten skal have.
 Spørgsmål 57:
 Ministeren bedes oplyse, hvad den gennemsnitlige omkostning er for en  

 IVF-behandling.
 Svar:
Efter en rundspørge hos 3 af de offentlige fertilitetsklinikker har jeg  

 fået oplyst, at omkostningerne på et typisk IVF-behandlingsforløb ligger  

 omkring 18.000 kr.
I dette indgår klinikkernes takster for et fuldført  

 IVF-behandlingsforløb samt amternes udgifter til hormonbehandling.
I de tilfælde, hvor der anvendes nedfrosne æg, og kvinden således ikke  

 behøver at gennemgå hormonstimulation og ægudtagning, ligger omkostningerne  

 på omkring 5.000 kr.
Behandlingerne med nedfrosne æg udgør ca. 5-10 pct. af  

 alle IVF-behandlinger.
 Der har i forbindelse med behandlingen af dette lovforslag været fremsat  

 ændringsforslag, hvorefter der indføres hel eller delvis brugerbetaling for  

 kunstig befrugtning.
 Jeg vil i den forbindelse gerne slå fast, at indførelse af egenbetaling på  

 dette behandlingsområde vil være et brud på det hidtil grundlæggende princip  

 i den nuværende sygehuslovgivning, der sikrer alle borgere lige adgang til  

 sygehusbehandling uanset økonomisk formåen.
 Jeg mener, at indførelse af brugerbetaling vil antaste selve hovednerven i  

 sygehuslovens bestemmelse om vederlagsfri sygehusbehandling.
 Derfor har jeg i anledning af debatten besluttet at iværksætte et  

 udredningsarbejde, der nærmere skal belyse spørgsmålet om brugerbetaling for  

 behandling af ufrivillig barnløshed i det offentlige sygehusvæsen.
 Udredningsarbejdet skal afsluttes inden udgangen af 1997.
 Spørgsmål 58:
 Ministeren bedes oplyse, hvad det offentlige tilskud er til adoption.
 Svar:
 Civilretsdirektoratet har telefonisk oplyst over for ministeriet, at det  

 par, der adopterer et barn fra et tredjeverdensland, har krav på et kommunalt  

 adoptionstilskud, såfremt adoptionen er formidlet gennem en af disse tre  

 adoptionsformidlingsorganisationer: Adoption-Center, Dan-adopt, Terres des  

 Hommes.
 Det kommunale adoptionstilskud, der udbetales med hjemmel i  

 børnetilskudsloven, udgør for tiden 32.312 kr.
Civilretsdirektoratet har endvidere oplyst, at der i 1996 formidles 506  

 adoptioner i Danmark.
Lægges dette tal til grund, androg de kommunale tilskud  

 til adoptioner i 1996 i alt ca. 1.635.400 kr.
Ændringsforslag Af Anne Baastrup (SF) og Aage Frandsen (SF):
 Til § 3 13) Paragraffen udgår.
Bemærkninger Til nr. 13 Folketinget vedtog ved 2. behandling et ændringsforslag, som i  

 det lægelige system forbyder, at enlige kan behandles med kunstig  

 befrugtning.
Kravet er ægteskab eller ægteskabslignende forhold mellem en  

 mand og en kvinde.
Argumentationen bag forslaget var, at det må antages at være barnets tarv  

 at have både en far og en mor.
Der er imidlertid ikke belæg for en sådan  

 antagelse.
Derimod er der en omfattende dokumentation for, at børn trives  

 fortrinligt i familier, hvor forældrene er homoseksuelle.
Der henvises til  

 den sammenfatning af aktuel forskning herom, som er medtaget i L 5 - bilag  

 105.
Der blev endvidere argumenteret med, at bestemmelsen i § 3 sikrer, at FN's  

 børnekonvention, der tager udgangspunkt i barnets tarv, respekteres.
Dette er  

 ikke helt korrekt.
Det Danske Center for Menneskerettigheder, som også blev  

 fremdraget i forbindelse med § 3, konkluderer i sit notat (L 200,  

 folketingsåret 1995-96, bil. 48), at enlige og kvinder i lesbiske parforhold  

 ikke kan påberåbe sig en ret til at bleve behandlet med kunstig befrugtning  

 under henvisning til ikkediskriminationsprincippet.
Det betyder ikke, at det  

 er indeholdt i konventionen, at de derfor skal være afskåret fra en sådan  

 behandling, hvilket centret finder er et andet og mere tvivlsomt spørgsmål.  

 Der er således forskel på »at have ret til« og »være afskåret  

 fra«.
 Det foreslås derfor, at bestemmelsen om, at kunstig befrugtning kun kan  

 tilbydes kvinder, der er gift, eller som lever sammen med en mand i et  

 ægteskabslignende forhold, udgår.
Ændringsforslag Af Tove Fergo (V):
 Til 17 14) Paragraffen affattes således:
»§ 17. Sundhedsministeren fastsætter regler om donation,  

 anvendelse, opsætning og opbevaring af menneskelige æg efter indhentet  

 udtalelse fra Det Etiske Råd og efter forelæggelse for et af Folketinget  

 nedsat udvalg.« Til § 19 15) Paragraffen affattes således:
»§ 19. Sundhedsministeren fastsætter regler om donation,  

 anvendelse og opbevaring af donorsæd efter indhentet udtalelse fra Det Etiske  

 Råd og efter forelæggelse for et af Folketinget nedsat udvalg.« Bemærkninger Til nr. 14 og 15 Da donation af menneskelige æg og sæd er yderst følsomt,  

 er det nødvendigt, at Folketinget følger udviklingen tæt.
Det er  

 forslagsstillerens principielle synspunkt, at sundhedsministeren ikke skal  

 bemyndiges til noget som helst i denne forbindelse.
Et sådant ændringsforslag  

 kunne imidlertid ikke samle flertal ved 2. behandling.
Det foreslås derfor  

 nu, at ministeren som minimum skal indhente en udtalelse fra Det Etiske Råd  

 og forelægge forslag om regler for et af Folketinget nedsat udvalg  

 (Folketingets Sundhedsudvalg) inden endelig fastsættelse af reglerne.
Ændringsforslag Af Margrete Auken (SF), Anne Baastrup (SF), Tommy  

 Dinesen (SF), Aage Frandsen (SF), Jørn Jespersen (SF), Jes Lunde (SF), Villy Søvndal (SF) og Kristen Touborg (SF):
 Til § 22 16) I stk. 2 indsættes efter 1. pkt. som nyt  

 punktum:
»Informationen skal endvidere omfatte information om adoption.« Bemærkninger Til nr. 16 Efter lovforslagets § 22 skal det par, som ønsker kunstig  

 befrugtning, give samtykke til behandlingen.
Samtykket skal ske på baggrund  

 af en skriftlig og mundtlig information om behandlingen, dens resultater og  

 de risici, der er forbundet med behandlingen.
 Det foreslås, at det herudover lovfæstes, at informationen tillige skal  

 omfatte information om muligheden for at afhjælpe barnløsheden gennem  

 adoption.
Den skriftlige information, der er til rådighed, skal efter  

 forslagsstillernes opfattelse endvidere suppleres med en pjece, udarbejdet af  

 Sundhedsstyrelsen i samarbejde med Det Etiske Råd.
Pjecen skal omhandle  

 behandling med kunstig befrugtning, mulighederne for at opnå resultater,  

 bivirkninger, andre risici, konsekvenserne af æg- og sæddonation m.v.
Endelig  

 skal pjecen informere og vejlede om muligheden for adoption.
Ændringsforslag Af Bruno Jerup (EL):
 Til § 22 17) Efter stk. 2 indsættes som nyt stykke:
»Stk. 3. Endvidere skal kvinden og hendes partner ved  

 amtskommunens foranstaltning tilbydes uvildig rådgivning og vejledning,  

 herunder gratis psykologhjælp.« Stk. 3 bliver herefter stk. 4.
Bemærkninger Til nr. 17 Spørgsmålet, om en kvinde eller et par ønsker kunstig  

 befrugtning, adoption eller at leve uden et forældreskab til et barn, er en  

 stærkt personlig afgørelse, som ikke for alle er let at håndtere.
Derfor er  

 formålet med dette forslag at bedre det element i processen, der styrker  

 borgerens mulighed for at foretage et personligt fornuftigt valg.
 Det påhviler amtskommunen at etablere en sådan rådgivning enten i eget  

 regi direkte i forbindelse med behandlingen eller ved aftale med anden  

 relevant rådgivninginstans.
Ændringsforslag Af Charlotte Antonsen (V), Eva Kjer Hansen (V), Flemming  

 Oppfeldt (V) og Ulla Tørnæs (V):
 Til § 29 18) Efter stk. 4 indsættes som nyt stykke:
»Stk. 5. § 03 har virkning for behandling med kunstig  

 befrugtning, som påbegyndes efter den 1. oktober 1997.« Stk. 5 bliver herefter stk. 6.
 Ny paragraf 19) Efter § 30 indsættes som ny paragraf:
 »§ 03. I lov om sygehusvæsenet, jf. lovbekendtgørelse nr. 687  

 af 16. august 1995, som ændret ved lov nr. 1121 af 20. december 1995,  

 foretages følgende ændring:
 1. I § 5 indsættes efter stk. 6 som nye stykker:
 »Stk. 7. Personer, som behandles med kunstig befrugtning ved  

 en amtskommunes sygehusvæsen, afholder 50 pct. af de udgifter, der er  

 forbundet med behandlingen.
Stk. 8. Sundhedsministeren fastsætter nærmere regler for beregning  

 og betaling af de udgifter, som er nævnt i stk. 7.« Stk. 7-13 bliver herefter stk. 9-15.' Bemærkninger Til nr. 18 og 19 Behandling med kunstig befrugtning bør ikke stilles  

 fuldstændig verderlagsfrit til rådighed af det offentlige sygehusvæsen, idet  

 der modsat almindelig sygdomsbehandling findes acceptable alternativer i form  

 af adoption eller fravalg af behandling.
En rimelig brugerbetaling på kunstig  

 befrugtning i det offentlige sygehusvæsen vil i praksis sikre, at flere kan  

 tilbydes behandling, idet brugerbetaling er et bedre alternativ end ingen  

 behandling.
I privat regi er de omtrentlige priser efter det foreliggende:  

 IVF-behandling: 20.000 kr.; mikroinjektion: 25.000 kr. og inseminering: 2.500  

 kr.
Efter ændringsforslaget vil nettoprisen for en tilsvarende behandling i  

 offentligt regi således udløse en rimelig egenbetaling.
Brugerbetalingen i  

 offentligt regi forventes således at blive ca. 10.000 kr. for IVF-behandling,  

 ca. 12.000 kr. for mikroinjektion og ca. 1.200 kr. for inseminering.
 Det foreslås endvidere, at egenbetalingen har virkning for  

 behandlingsforløb, som påbegyndes efter d. 1. oktober 1997.
Ændringsforslag Af Margrete Auken (SF), Tommy Dinesen (SF), Aage  

 Frandsen (SF), Jørn Jespersen (SF), Jes Lunde (SF), Villy Søvndal (SF) og Kristen Touborg (SF):
 Nyt kapitel 20) Efter § 27 indsættes som nyt kapitel:
»Kapitel 01 Offentlige behandlingssteder § 03. Amtskommunerne samt  

 Københavns og Frederiksberg Kommuner kan uden for sit sygehusvæsen oprette og  

 drive klinikker med henblik på behandling med kunstig befrugtning, hvor  

 befrugtningen sker uden for kvindens krop.
Behandling kan tilbydes den  

 personkreds, som er nævnt i § 5 i lov om sygehusvæsenet.
 Stk. 2. Amtskommunerne samt Københavns og Frederiksberg Kommuner  

 kan kun tilbyde behandling med kunstig befrugtning, hvor befrugtning sker  

 uden for kvindens krop, på klinikker som nævnt i stk. 1.
 Stk. 3. Amtskommunerne samt Københavns og Frederiksberg Kommuner  

 opkræver efter regler fastsat af sundhedsministeren betaling af personer, som  

 behandles på klinikker som nævnt i stk. 2.
Stk. 4. Sundhedsministeren fastsætter nærmere regler for den  

 behandling, der kan tilbydes på de klinikker, som er nævnt i stk. 2.  

 Sundhedsministeren fastsætter endvidere regler for den betaling, som er nævnt  

 i stk. 3.« Til § 29 21) I stk. 1 indsættes efter 2. pkt. som nyt  

 punktum:
»§ 03 træder i kraft den 1. februar 1998.« Bemærkninger Til nr. 20 og 21 Det er blevet sagt, at kunstig befrugtning løser det  

 problem »ikke at have børn«, medens adoption løser det problem  

 »ikke at have forældre«.
Uanset de uomtvistelige forskelle er  

 ligheden mellem en vellykket kunstig befrugtning og en gennemført adoption,  

 at der kommer »forældre« ud af det.
Det bør derfor også være sådan,  

 at kunstig befrugtning og adoption i så høj grad som muligt ligestilles,  

 således at der er tale om et reelt alternativ.
Derfor er det vigtigt, at der  

 også gives information om adoption, jf. ændringsforslag nr. 16 til 3.  

 behandling.
Det er derudover afgørende, for det første at de stramme regler vedrørende  

 adoption lempes.
Forslagsstillerne er vidende om, at der pågår et  

 udvalgsarbejde herom, og går ud fra, at der meget snart fremsættes forslag  

 for Folketinget om mere lempelige regler.
For det andet er det med hensyn til det økonomiske særligt udtalt, at der  

 ikke er ligestilling mellem de to nævnte måder at blive forældre på.
Ifølge  

 Adoption Center i Århus er mindsteudgiften til adoption ca. 65.000 kr.
For  

 1/3 af de gennemførte adoptioner ligger udgiften heromkring. 2/3 ligger  

 væsentlig højere, og udgiften kommer ikke sjældent op på 110.000 kr.
Herfra  

 skal selvfølgelig fratrækkes det offentlige tilskud, som udgør ca. 32.000 kr.  

 pr. barn.
Medens det således trods det offentlige tilskud kan være overordentligt  

 kostbart at adoptere, er det uden nævneværdige økonomiske omkostninger for  

 det enkelte par at blive behandlet med kunstig befrugtning.
Det har klart  

 medvirket til, at mange op til flere gange vælger at prøve lykken med kunstig  

 befrugtning, på trods af, at kunstig befrugtning såvel psykisk som fysisk er  

 et omfattende indgreb og på trods af muligheden for at adoptere.
Det vil derfor både være rimeligt og naturligt, at der indføres en vis  

 egenbetaling for kunstig befrugtning, samtidig med at tilskuddet til adoption  

 øges.
Herved sikres en bedre ligestilling, ligesom hormonstimulering,  

 ægudtagning, opsætning m.v. søges begrænset.
Det foreslås derfor, at sundhedsministeren fastsætter de nærmere regler om  

 egenbetaling for kunstig befrugtning.
Den reelle udgift til adoption må  

 tilpasses egenbetalingen for kunstig befrugtning.
Det betyder, at det  

 offentlige tilskud til adoption øges, så omkostningerne ved at adoptere et  

 barn nedsættes væsentligt i forhold til, hvad der er gældende i mange  

 tilfælde i dag.
Det er en forudsætning for forslagsstillerne, at der er denne  

 samtidighed i på den ene side indførelse af delvis egenbetaling for kunstig  

 befrugtning og på den anden side en forøgelse af tilskuddet til adoption.  

 Gennemføres det sidstnævnte ikke, er der heller ikke basis for det første.
 Det er derfor vigtigt, at der i forbindelse med sundhedsministerens  

 bebudede redegørelse om brugerbetaling for kunstig befrugtning optages  

 forhandlinger mellem sundhedministeren og justitsministeren om fastsættelsen  

 af henholdsvis egenbetalingen og tilskuddet, således at der økonomisk set  

 opnås så stor grad af ligestilling mellem kunstig befrugtning og adoption som  

 muligt.
Egenbetalingen må endvidere fastsættes således, at den alene dækker selve  

 IVF-behandlingen.
Undersøgelser m.v. med henblik på at konstatere barnløshed  

 og med henblik på at fastlægge den relevante behandling o.lign. kan fortsat  

 foregå i det amtskommunale sygehusvæsen og skal derfor fortsat ydes  

 vederlagsfrit.
Behandling inden for kvindens krop skal også fortsat kunne  

 foregå vederlagsfrit i det amtskommunale sygehusvæsen.
Det foreslås, at den brugerbetalte behandling med kunstig befrugtning  

 udskilles fra det offentlige sygehusvæsen.
Der gives i stedet amtskommunerne  

 samt Københavns og Frederiksberg Kommuner mulighed for at oprette og drive  

 klinikker med henblik på IVF-behandling.
Amtskommunerne samt Københavns og  

 Frederiksberg Kommuner opkræver betaling for behandling på disse klinikker.
Ud over de nævnte klinikker vil IVF-behandling kunne foretages på private  

 klinikker.
Forslagsstillerne vil nøje følge udviklingen heri, herunder om der  

 skulle vise sig utilsigtede konsekvenser som følge af ændringsforslaget.
Der  

 kunne her især peges på stigende priser og de store prisforskelle, som  

 allerede kendes i dag inden for området.
Forslagsstillerne vil i givet fald  

 tage de nødvendige initiativer til at gennemføre foranstaltninger, som kan  

 afværge uheldige konsekvenser i form af høje priser og store prisforskelle,  

 som allerede kendes i dag på fertilitetsklinikker i privat regi.
 På baggrund af ovennævnte foreslås det, at tidspunktet for egenbetalingens  

 ikrafttræden fastsættes til den 1. februar 1998, således at der er den  

 fornødne tid til få fastlagt egenbetalingen og få gennemført en forøgelse af  

 tilskuddet til adoption samt at få fastlagt en præcis afgrænsning af, hvilke  

 opgaver der efter forslaget ikke skal løses i det amtskommunale sygehusvæsen,  

 hvor opgaverne løses vederlagsfrit, men skal løses på amtskommunale  

 fertilitetsklinikker, hvor egenbetaling er tilpasset udgiften til adoption,  

 eller hos privatpraktiserende speciallæger, hvor der er fuld egenbetaling.  

 Datoen 1. februar 1998 er valgt, fordi den af sundhedsministeren bebudede  

 redegørelse må forventes at være færdig på dette tidspunkt, så de nærmere  

 regler, som sundhedsministeren skal fastsætte vedrørende egenbetalingen m.v.,  

 herefter kan udarbejdes med større præcision.
 Datoen 1. februar 1998 er også valgt, fordi nye bestemmelser for adoption,  

 herunder betingelserne for adoption og det offentlige tilskud, vil kunne være  

 udarbejdet på dette tidspunkt, bl.a. på baggrund af det igangværende  

 udvalgsarbejde.
Ændringsforslag Af Sonja Mikkelsen (S):
 Til § 1 22) I stk. 1 indsættes efter »ansvar,»  

 ordene: »jf. dog § 04,».
 Ny paragraf 23) Efter § 17 indsættes i kapitel 4 som ny paragraf:
»§ 04. Kunstig befrugtning med anvendelse af sædceller, der  

 er manipulerede, herunder sorterede, må ikke foretages af personer, der ikke  

 er læger, eller som ikke er under en læges ansvar.« Til § 28 24) I stk. 1 indsættes efter »§§ 2-16,»  

 ordene: »§ 04,».
Bemærkninger Til nr. 22, 23 og 24 Med ændringen sikres det at, der ikke ved  

 ikke-lægelig behandling lovligt kan manipuleres med, herunder ske sortering  

 af sædceller for f.eks. at tilbyde kønsvalg, hvilket ikke generelt er et  

 lovligt formål ifølge lovforslagets § 8. Det hindres dermed, at f.eks.  

 kønsvalg kan tilbydes og udnyttes kommercielt.
