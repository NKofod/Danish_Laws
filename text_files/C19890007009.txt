A.
Indledning 1. I dette cirkulære behandles alene reglerne om  

 renteafgift for afgiftsåret 1988 og senere afgiftsår.
 Reglerne om renteafgift for afgiftsåret 1987 er behandlet i  

 Skattedepartementets cirkulære af 10. juli 1987.  Endvidere henvises  

 til § 13, stk. 3, som affattet ved lov nr. 671 af 3. november 1988  om  

 ændring af lov om afgift af renter af forbrugslån og af skattekontrolloven,  

bekendtgørelse nr. 84 af 17. februar 1988  om indbetaling til  

 pensionsordninger af afgiften på forbrugslån og bekendtgørelse nr. 712 af  

 1. december 1988  om bemyndigelse til at bevilge henstand med betaling af  

 renteafgift for afgiftsåret 1987 ved klage over afgiftsopgørelse.
 2. Renteafgiften skal betales af personer, der er  

 fuldt skattepligtige til Danmark.
 Renteafgiften udgør 20 pct. af det beløb, hvormed afgiftsårets  

 afgiftsbelagte renteudgifter overstiger afgiftsårets renteindtægter.
 3. Cirkulæret indeholder følgende afsnit:
A.
Indledning, pkt. 1-4.
B.
De afgiftspligtige, pkt. 5.
C.
Afgiftsåret, pkt. 6.
D.
Afgiftsgrundlaget, pkt. 7-8.
E.
Afgiftsbelagte lån, pkt. 9-15.
F.
Studielån, pkt. 16.
G.
Realkreditlån, pkt. 17.
H.
Realkreditlignende lån, pkt. 18.
I.
Byggelån, pkt. 19.
J.
Andelsboliglån, pkt. 20-21.
K.
Kommunelån, pkt. 22.
L.
Afgiftsfritagelse af »gamle« lån uden afvikling, pkt. 23.
M.
Afgiftsfritagelse af »gamle« lån med adgang til variabel  

 udnyttelse, pkt. 24-26.
N.
Selvstændig skibsvirksomhed som bierhverv, pkt. 27.
O.
Dispensationsbestemmelserne i renteafgiftsloven, pkt. 28-37.
P.
Erhvervsdrivende, der anvender virksomhedsordningen, pkt. 38-42.
Q.
Erhvervsdrivende, der ikke anvender virksomhedsordningen, pkt. 43-45.
R.
Aktionærer, pkt. 46-49.
 S. Ægtefæller, pkt. 50.
T.
Dødsfald, pkt. 51.
U.
Afgiftens opgørelse, forfald, betaling og inddrivelse, pkt. 52-53.
V.
Straffebestemmelser m.v., pkt. 54-55 Som bilag er medtaget:
 Bilag 1. Bekendtgørelse nr. 286 af 3. maj 1989 af lov om afgift af renter  

 af forbrugslån.
 Bilag 2. Bekendtgørelse nr. 290 af 16. maj 1989 om bemyndigelse til  

 amtsskatteinspektoraterne til at meddele dispensation i henhold til  

 forbrugsrenteafgiftsloven.
 Bilag 3. Bekendtgørelse nr. 535 af 8. september 1988 af lov om  

 realkreditlignende lån og andelsboliglån m.v.
4. Reglerne i lov nr. 698 af 17. oktober 1986  

  om afgift af renter af forbrugslån er med virkning for afgiftsåret 1988 og  

 senere afgiftsår blevet væsentligt ændret ved lov nr. 671 af 3. november  

 1988  om ændring af lov om afgift af renter af forbrugslån og af  

 skattekontrolloven.
Hovedtrækkene i ændringerne er:
B.
De afgiftspligtige 5. Kredsen af afgiftspligtige fremgår af  

 renteafgiftslovens § 1. Herefter skal alene personer, der er skattepligtige  

 efter kildeskattelovens § 1, betale renteafgift.
Det betyder, at kun fysiske  

 personer, der er fuldt skattepligtige til Danmark, eller på et tidspunkt af  

 afgiftsåret har været fuldt skattepligtige til Danmark, skal betale  

 renteafgift.
 Hvor afgiftspligten kun har bestået en del af afgiftsåret, lægges  

 renteindtægter og renteudgifter for delperioden direkte til grund for  

 afgiftsopgørelsen, og der foretages ikke en omregning til helårsbeløb som  

 anvist i personskattelovens § 14.
 Hverken selskaber, dødsboer, fonde, institutioner m.v. eller begrænset  

 skattepligtige personer er omfattet af afgiftspligten.
I § 1, stk. 2, findes en undtagelse fra hovedreglen om, at enhver fuldt  

 skattepligtig person er afgiftspligtig.
Undtagelsen omhandler personer, der  

 efter betemmelser i en dobbeltbeskatningsoverenskomst skal anses for  

 hjemmehørende i en fremmed stat, Færøerne eller Grønland, til trods for fuld  

 skattepligt til Danmark.
Disse personer er ikke afgiftspligtige.
C.
Afgiftsåret 6. Efter § 2 opgøres afgiftsgrundlaget for hvert  

 afgiftsår efter § 3. Et negativt afgiftsgrundlag i et afgiftsår kan således  

 ikke føres frem til udnyttelse i senere afgiftsår.
 Afgiftsåret er sammenfaldende med indkomståret efter kildeskattelovens §  

 22.
I henhold til kildeskattelovens § 22 følger indkomståret som udgangspunkt  

 kalenderåret.
Statsskattedirektoratet kan dog tillade, at en skattepligtig  

 benytter et andet indkomstår end kalenderåret.
Da afgiftsåret følger  

 indkomståret, vil en sådan tilladelse bevirke, at afgiftsåret kommer til at  

 afvige fra kalenderåret.
D.
Afgiftsgrundlaget 7. Reglerne om opgørelse af afgiftsgrundlaget findes i  

 lovens §§ 3-6 a.
Afgiftsgrundlaget udgør de afgiftsbelagte renteudgifter efter § 3, stk. 2,  

 nedsat med de i § 3, stk. 6, nævnte renteindtægter.
Renterne af visse lån er  

 helt fritaget for afgift, jf. § 3, stk. 2-5. Overstiger årets renteindtægter  

 årets afgiftsbelagte renteudgifter, er der intet afgiftsgrundlag.
 Med renteudgifter sidestilles efter § 3, stk. 1, rentekorrektionsbeløb  

 efter virksomhedsskattelovens § 11, stk. 4, sidste pkt., og  

 fradragsberettigede udgifter til provision for lån og kaution m.v. efter  

 ligningslovens § 8, stk. 3. Det samme gælder løbende bidrag til  

 realkreditinstitutters administration og reservefonde.
 Med renteindtægter sidestilles efter § 3, stk. 6, kapitalafkast, der er  

 beregnet efter virksomhedsskattelovens § 7, renteafgiftslovens § 6 eller § 6  

 a.
Med renteindtægter sidestilles endvidere aktieudbytter og  

 skattegodtgørelse af aktieudbytter, når der ikke beregnes et afkast af  

 aktierne efter renteafgiftslovens § 6 a.
Kursgevinster behandles derimod ikke  

 som renteindtægter, uanset den skattemæssige behandling af disse.  

 Skattepligtige udbetalinger fra kreditforeningernes reservefonde sidestilles  

 heller ikke med renteindtægter.
 8. Renteindtægter og renteudgifter indgår i  

 afgiftsgrundlaget for det afgiftsår og med det beløb, hvormed de for det  

 tilsvarende indkomstår indgår i opgørelsen af kapitalindkomsten efter  

 personskattelovens § 4.
 Det er normalt forfaldstidspunktet, der er afgørende for, hvornår beløbet  

 indgår ved opgørelsen af afgiftsgrundlaget, da det normalt er dette  

 tidspunkt, der er afgørende for, hvornår beløbet medregnes ved  

 indkomstopgørelsen.
 I visse tilfælde medfører manglende rettidig betaling af renteudgifter, at  

 betalingstidspunktet bliver afgørende for, hvornår renteudgifterne er  

 fradragsberettigede, jf. ligningslovens § 5, stk. 7. Disse regler gælder  

 tilsvarende for opgørelsen af afgiftsgrundlaget.
 Foretager den afgiftspligtige ved opgørelse af den skattepligtige indkomst  

 periodisering af renteudgifter og renteindtægter efter ligningslovens § 5,  

 indgår de periodiserede renter ved opgørelsen af afgiftsgrundlaget.
 Renteudgifter og renteindtægter under virksomhedsordningen indgår ikke i  

 afgiftsgrundlaget.
 Skattefrie renteindtægter, som f.eks. renteindtægter af for meget betalt  

 skat eller afgift og renter af skattebegunstigede pensions- eller  

 børneopsparinger, indgår ikke i afgiftsgrundlaget.
Renteudgifter, der ikke er fradragsberettigede ved indkomstopgørelsen,  

 indgår ikke i afgiftsgrundlaget.
Det kan f.eks. være renteudgifter i  

 forbindelse med boligydelse til pensionister i ejerboliger, når den ydes i  

 form af lån efter kapitel 7 i lov om individuel boligstøtte, jf.  

 lovbekendtgørelse nr. 670 af 23. september 1986, eller renter af for lidt  

 betalt skat og afgift.
E.
Afgiftsbelagte lån 9. Ifølge § 3, stk. 2, er renter af følgende lån  

 afgiftspligtige, medmindre lånene er fritaget for afgift efter stk. 3-5:
»Gamle« lån 10. Lån, hvor skriftlig aftale er indgået inden den  

 11. oktober 1988, er fritaget for afgiftspligt for afgiftsåret 1988 og  

 følgende afgiftsår, forudsat at der er tale om lån med aftalt afvikling, uden  

 adgang til variabel udnyttelse.
Lån, hvor skriftlig aftale er indgået inden den 11. oktober 1988, er  

 afgiftsfri, selv om låneprovenuet eventuelt først udbetales den 11. oktober  

 1988 eller senere.
Ligeledes er et pantebrev, der er udstedt den 11. oktober  

 1988 eller senere, afgiftsfrit, såfremt pantebrevets vilkår er aftalt  

 skriftligt, f.eks. i en slutseddel, inden den 11. oktober 1988.
Lån uden aftalt afvikling 11. Lån uden aftalt afvikling er afgiftspligtige, selv  

 om lånet er aftalt skriftligt før den 11. oktober 1988. Lån aftalt skriftligt  

 før den 11. oktober 1988 uden afvikling kunne dog inden udgangen af 1988  

 ændres til afgiftsfri lån efter reglerne i § 3, stk. 3, nr. 4, jf. punkt 23.
Et lån kan have karakter af lån med aftalt afvikling, selv om det ikke  

 afvikles ved løbende afdrag.
Der vil være tale om et lån med aftalt  

 afvikling, hvis lånet i henhold til låneaftalen skal afvikles på een gang på  

 en ved låneaftalen fastsat dato.
Lån, der skal afvikles på een gang, kan i visse tilfælde anerkendes som  

 lån med aftalt afvikling, selvom der ikke er fastsat en dato for lånets  

 afvikling.
Således kan et lån, der er optaget i forbindelse med en  

 ejendomshandel på vilkår, at lånet skal afvikles, når ejerskiftelån er  

 optaget, normalt anerkendes som et lån med aftalt afvikling.
Derimod vil der ikke være tale om lån med aftalt afvikling, hvis lånet  

 skal afvikles ved en begivenhed, hvis indtræden kan ligge længere ude i  

 fremtiden.
Lån, der f.eks. skal afvikles ved dødsfald, eller når en  

 uddannelse er afsluttet, vil normalt ikke være lån med aftalt afvikling.
Lån, der efter låneaftalen skal afvikles på een gang, når en  

 livsforsikring kommer til udbetaling, vil være lån med aftalt afvikling,  

 forudsat at der er fastsat en forsikringsperiode, ved hvis udløb forsikringen  

 kommer til udbetaling.
Det er således en betingelse, at der er fastsat en  

 dato, hvor forsikringen senest kommer til udbetaling.
 Hvis der i en låneaftale er tillagt debitor ret  til at kræve lånet  

 forlænget, uden at de nærmere vilkår for forlængelsen er fastsat, har lånet  

 ikke aftalt afvikling.
Derimod er den omstændighed, at det er anført i en låneaftale, at der  

 senere kan indgås aftale  om forlængelse af lånet, uden betydning for  

 bedømmelsen af, om lånet er med aftalt afvikling.
Såfremt der bliver indgået  

 aftale om forlængelse af lånet, vil en eventuel afgiftsfrihed imidlertid  

 bortfalde, jf. punkt 13.
Lån med adgang til variabel udnyttelse 12. Lån med adgang til variabel udnyttelse er  

 afgiftspligtige, uanset hvornår lånene er optaget. »Gamle« lån med  

 adgang til variabel udnyttelse kunne dog efter § 3, stk. 3, nr. 5, inden  

 udgangen af 1988 ændres til afgiftsfri lån med bevarelse af adgangen til  

 variabel udnyttelse, jf. punkt 24-25.
Lån med adgang til variabel udnyttelse er lån, hvor debitor inden for  

 visse rammer frit kan bestemme lånets størrelse løbende, f.eks.  

 kassekreditter, totalkonti og lignende.
Ved afgørelsen af, om et lån har  

 adgang til variabel udnyttelse, er låneaftalens vilkår afgørende.
Lånets  

 betegnelse eller lånets faktiske udnyttelse er således kun bidrag til  

 fastlæggelse af låneaftalens vilkår.
Indeholder en låneaftale f.eks. vilkår  

 om adgang til variabel udnyttelse, ændres lånets karakter i relation til  

 renteafgiftsloven ikke, selvom lånet rent faktisk ikke har været udnyttet  

 variabelt.
Har et billån f.eks. en service-kredit med adgang til variabel  

 udnyttelse tilknyttet, er billånet et lån med adgang til variabel udnyttelse,  

 uanset om adgangen til at hæve på service-kreditten er udnyttet.
Lån, der ved aftale den 11. oktober 1988 eller senere er forhøjet, eller  

 hvor løbetiden er forlænget 13. Afgiftsfriheden for et »gammelt« lån  

 bortfalder, såfremt der den 11. oktober 1988 eller senere indgås aftale om  

 forhøjelse af lånet eller forlængelse af løbetiden, jf. § 3, stk. 2, nr. 3.  

 Afgiftsfriheden bortfalder fra tidspunktet for aftaleændringen.
Andre  

 vilkårsændringer medfører normalt ikke, at afgiftsfriheden bortfalder.
 Aftaleændring medfører derimod ikke bortfald af afgiftsfrihed, når der er  

 tale om et lån omfattet af § 3, stk. 3, nr. 1-3.
Der gælder ikke særlige regler for lån med kortvarig løbetid, der skal  

 afvikles på en fastsat dato, og som fornyes løbende, f.eks. løbende 1-årige  

 udlandslån.
Et sådant lån kan ikke fornyes eller forlænges uden at der  

 indtræder afgiftspligt, ligesom der ikke kan optages et nyt afgiftsfrit lån  

 til indfrielse af et sådant lån.
Se herom tillige under punkt 11.
I tilfælde, hvor en stigning i renteniveauet medfører forlængelse af  

 løbetiden for et »gammelt« lån med variabel rente og faste årlige  

 ydelser, foreligger der ikke en efterfølgende aftalt forlængelse af  

 løbetiden, når rentestigningen ligger inden for de oprindeligt aftalte  

 lånevilkår.
Lånets afgiftsfrihed bevares derfor.
Tilsvarende gælder  

 kursstigninger, når lånet er aftalt i udenlandsk valuta.
 I tilfælde af fald i renteniveauet kan ydelsen på et lån med variabel  

 rente og fast ydelse nedsættes uden bortfald af afgiftsfrihed, forudsat at  

 det indsættes i aftalen, at ydelsen skal tilbagejusteres, hvis renten senere  

 stiger, således at løbetiden ikke forlænges.
 Et lån med fast rente kan uden bortfald af afgiftsfrihed ændres til et lån  

 med variabel rente, hvis det fremgår af den nye låneaftale, at en  

 rentestigning ikke vil medføre, at den oprindelige løbetid overskrides.
 I forbindelse med betaling af et ekstraordinært afdrag kan der ske  

 ydelsesnedsættelse uden bortfald af afgiftsfrihed, forudsat at  

 ydelsesnedsættelsen sker samtidig med indbetalingen af det ekstraordinære  

 afdrag.
Manglende betaling af renter og afdrag, der ikke skyldes aftale mellem  

 debitor og kreditor, medfører ikke, at det pågældende lån bliver  

 afgiftspligtigt.
Det medfører således ikke afgiftsmæssige konsekvenser, at  

 debitor misligholder lånet.
Morarenter og rykkergebyrer, der beregnes i  

 anledning af restancen, kan tillægges lånets hovedstol, uden at  

 afgiftsfriheden bortfalder.
Den fortsatte afgiftsfritagelse forudsætter imidlertid, at kreditor følger  

 sine normale procedurer i anledning af misligholdelse, med udsendelse af  

 rykkerskrivelser, oversendelse til incasso osv.
Kreditor kan dog undlade  

 disse foranstaltninger, hvis det er åbenbart, at det vil være umuligt at  

 inddrive det manglende beløb på det pågældende tidspunkt.
Indgås der aftale om henstand med betaling af renter og afdrag, bortfalder  

 afgiftsfritagelsen.
Dette gælder også tilfælde, hvor henstandsaftalen efter  

 sit indhold ikke vil medføre forlængelse af løbetiden.
Det vil sige, at det  

 ikke kan aftales, at betalingen af et afdrag udsættes, indtil næste afdrag  

 skal betales, således at der skal betales to afdrag til den tid.
 Såfremt debitor kan dokumentere over for ligningsmyndigheden, at  

 henstandsaftalen skyldes manglende betalingsevne, vil afgiftsfritagelsen dog  

 ikke bortfalde.
 Disse regler om vilkårsændringer finder anvendelse på »gamle«  

 afgiftsfri lån, lån der er gjort afgiftsfri efter § 3, stk. 3, nr. 4,  

 omlægningslån omfattet af § 3, stk. 3, nr. 6, og lån, der er afgiftsfritaget  

 efter § 3, stk. 5.
 Debitorskifte m.v.
14. Afgiftsfriheden for lån med pant i fast ejendom,  

 optaget før 11. oktober 1988, bortfalder ikke, hvis lånet - uanset vilkår om  

 forfald ved ejerskifte - ved overdragelse af den pantsatte ejendom overtages  

 af køberen, selvom overdragelsen sker den 11. oktober 1988 eller senere.
Det  

 er dog en betingelse, at der ikke sker forhøjelse af lånet eller forlængelse  

 af løbetiden i forbindelse med overtagelsen af lånet.
I tilfælde, hvor debitor på et »gammelt« afgiftsfrit lån afgår  

 ved døden, kan en efterlevende ægtefælle overtage lånet uden at  

 afgiftsfriheden bortfalder.
Det er dog en betingelse, at der ikke sker  

 forhøjelse af lånet eller forlængelse af løbetiden.
 Dersom en kautionsforpligtelse er indgået skriftligt før den 11. oktober  

 1988, kan kautionisten - inden for rammerne af kautionsforpligtelsen -  

 indtræde i lånet uden afgiftsmæssige konsekvenser.
 Bortset herfra bortfalder afgiftsfritagelse ved debitorskifte, idet der  

 for den indtrædende debitor foreligger et nyt låneforhold.
Såfremt der indtræder en meddebitor på et »gammelt« afgiftsfrit  

 lån, vil der, for så vidt angår den indtrædende meddebitor, være tale om et  

 nyt låneforhold.
Den del af renteudgifterne, der indgår i opgørelsen af den  

 indtrædende meddebitors kapitalindkomst, vil være afgiftspligtig.
Indtræden  

 af en meddebitor medfører ikke afgiftsmæssige konsekvenser for den  

 oprindelige debitor.
 Udtræden af en meddebitor på et »gammelt« afgiftsfrit lån  

 medfører ikke afgiftsmæssige konsekvenser for den tilbageværende debitor.
Et afgiftsfrit lån med flere debitorer kan opdeles således, at hver  

 debitor fremover har et afgiftsfrit lån.
Opdelingen skal foretages på  

 grundlag af debitorernes indbyrdes hæften for lånets betaling.
 Disse regler finder anvendelse på »gamle« afgiftsfri lån, lån  

 der er gjort afgiftsfri efter § 3, stk. 3, nr. 4 eller 5, omlægningslån  

 omfattet af § 3, stk. 3, nr. 6, og lån, der er afgiftsfritaget efter § 3,  

 stk. 5.
Kreditorskifte 15. Et lån, der er afgiftsfrit som følge af, at det er  

 optaget før den 11. oktober 1988, kan skifte kreditor, uden at der derved  

 etableres et nyt låneforhold.
 Det vil således ikke have afgiftsmæssige konsekvenser, at den tidligere  

 kreditor overdrager en fordring, f.eks. et pantebrev, til en ny kreditor.
Der må imidlertid kun være tale om et kreditorskifte, og ikke et  

 »nyt« låneforhold.
Overdragelsessummen må ikke udbetales til  

 debitor, men skal overføres til den gamle kreditor.
Der må gerne oprettes et  

 nyt lånedokument i forbindelse med overdragelsen.
Der må ikke ske forhøjelse  

 af lånet eller forlængelse af løbetiden.
 Kreditorskifte vedrørende pantebreve kan ske ved, at pantebrevet  

 transporteres fra den hidtidige kreditor til en ny kreditor.
Endvidere kan kreditorskiftet ske ved, at den nye kreditor indfrier  

 pantebrevet, mens debitor udsteder et gældsbrev til den nye kreditor på  

 restgælden.
Pantebrevet kan transporteres til debitor, hvorefter det kan  

 fungere som ejerpantebrev, der håndpantsættes til den nye kreditor.
Det er  

 imidlertid ikke en betingelse, at der stilles sikkerhed overfor den nye  

 kreditor.
Såfremt indfrielsen er sket til en kurs over 100, kan lånet til  

 debitor ikke overstige den nominelle restgæld.
Såfremt indfrielsen er sket  

 til en kurs under 100, kan lånet ikke overstige indfrielsesbeløbet.
Debitor må kunne dokumentere, at der er tale om kreditorskifte, og at der  

 ikke er sket forhøjelse af lånet eller forlængelse af løbetiden.
Dette vil  

 normalt forudsætte, at debitor kan forevise det oprindelige lånedokument  

 eller en kopi heraf.
 Disse regler finder anvendelse på »gamle« afgiftsfri lån, lån  

 der er gjort afgiftsfri efter § 3, stk. 3, nr. 4 eller 5, omlægningslån  

 omfattet af § 3, stk. 3, nr. 6, og lån, der er afgiftsfritaget efter § 3,  

 stk. 5.
F.
Studielån 16. Renter af statslige studielån og studielån optaget  

 med statsgaranti i pengeinstitutter er fritaget for renteafgift, jf. § 3,  

 stk. 3, nr. 1. Bestemmelsen omfatter kun lån, der er ydet eller garanteret af  

 den danske stat.
 Afgiftsfritagelsen omfatter også lån, der er overtaget af Kongeriget  

 Danmarks Hypotekbank som følge af misligholdelse af låneaftalen.
Bestemmelsen omfatter derimod ikke renter af andre lån, der er optaget til  

 studieformål.
Efter ansøgning kan skatteministeren imidlertid fritage renter  

 af sådanne uddannelses- og studielån for afgift, jf. nedenfor under afsnit O.
G.
Realkreditlån 17. Renter af lån ydet af institutter omfattet af lov  

 om realkreditinstitutter eller af Dansk Landbrugs Realkreditfond er fritaget  

 for afgift, jf. § 3, stk. 3, nr. 2.
Lov om realkreditinstitutter, jf. lovbekendtgørelse nr. 547 af 14. august  

 1986 med senere ændringer, omhandler realkreditinstitutter, der af  

 boligministeren godkendes til at yde lån mod pant i fast ejendom på grundlag  

 af udstedelse af obligationer.
Lov om realkreditinstitutter henhører under  

 Boligministeriet.
Renter af lån, der er ydet af datterselskaber af institutter omfattet af  

 lov om realkreditinstitutter, er ikke afgiftsfritaget efter § 3, stk. 3, nr.  

 2, hvis datterselskabets virksomhed ikke er direkte reguleret ved lov om  

 realkreditinstitutter.
Renter af lån ydet af danske realkreditinstitutters  

 datterselskaber i udlandet anses således ikke for afgiftsfritaget.
Renterne  

 af sådanne lån kan eventuelt afgiftsfritages efter ansøgning, jf. afsnit O.
 Renter af lån ydet af filialer af institutter omfattet af lov om  

 realkreditinstitutter anses derimod for afgiftsfrie.
H.
Realkreditlignende lån 18. Renter af realkreditlignende lån er fritaget for  

 afgift, jf § 3, stk. 3, nr. 2. Realkreditlignende lån er nærmere beskrevet i  

 § 2, stk. 1, i lovbekendtgørelse nr. 535 af 8. september 1988 om  

 realkreditlignende lån og andelsboliglån m.v., jf. bilag 3. Denne lov  

 henhører under Industriministeriet, og administreres af Finanstilsynet.
 Realkreditlignende lån er lån mod pant i ejendomme til helårsbeboelse  

 enten til brug for ejeren eller opført med salg for øje og fritidshuse,  

 herunder lån ydet mod sikkerhed i ejerpantebreve.
Lånene skal opfylde visse krav, der er nærmere beskrevet i den nævnte lov.  

 Der er tale om krav til låneformålet, løbetiden, afdragsprofilen og  

 belåningsgraden af de pantsatte ejendomme.
I øvrigt kan realkreditlignende  

 lån kun ydes af institutter omfattet af - lov om banker og sparekasser m.v., - lov om visse kreditinstitutter, - lov om forsikringsvirksomhed eller - lov om tilsyn med pensionskasser.
 Reglerne om realkreditlignende lån finder anvendelse på låneaftaler  

 indgået den 7. oktober 1986 eller senere, jf. § 15, stk. 2, i lov om  

 realkreditlignende lån og andelsboliglån m.v.
Dette betyder, at et lån, som er optaget før den 7. oktober 1986, ikke kan  

 være realkreditlignende i lovens forstand.
Når der er tale om lån mod  

 sikkerhed i fast ejendom optaget før dette tidspunkt, må spørgsmålet om  

 afgift af lånets renter derfor bedømmes efter renteafgiftslovens § 3, stk. 2,  

 jf. afsnit E.
I.
Byggelån 19. Lån til midlertidig finansiering af byggearbejder  

 på fast ejendom kan være omfattet af § 2, stk. 2, i lov om realkreditlignende  

 lån og andelsboliglån m.v., jf. bilag 3. Lånets renter vil da være  

 afgiftsfritaget efter renteafgiftslovens § 3, stk. 3, nr. 2. Disse lån kan  

 kun være omfattet af lov om realkreditlignende lån, hvis de er aftalt den 7.  

 oktober 1986 eller senere, jf. lov om realkreditlignende lån og  

 andelsboliglån m.v., § 15, stk. 2.
 Er byggelånet, jf. § 62, stk. 5 i lov om stempelafgift, ikke omfattet af  

 lov om realkreditlignende lån, beror afgiftsfriheden af lånets renter på en  

 prøvelse af det enkelte byggelåns vilkår i relation til de lån, hvis renter  

 er fritaget for renteafgift efter renteafgiftslovens § 3, stk. 2-5.
J.
Andelsboliglån 20. Efter renteafgiftslovens § 3, stk. 3, nr. 2, er  

 renter af andelsboliglån omfattet af lov om realkreditlignende lån og  

 andelsboliglån m.v., jf. bilag 3, afgiftsfritaget.
Andelsboliglån er omtalt i  

 lovens §§ 9-11. Et andelsboliglån kan kun være omfattet af lov om  

 realkreditlignende lån, hvis det er optaget den 14. oktober 1986 eller  

 senere.
Dog kunne lån ydet før denne dato under visse betingelser og inden  

 den 1. april 1987 indfries med et af loven omfattet andelsboliglån.
Efter § 9, stk. 1, er et andelsboliglån et lån, der er ydet til  

 anskaffelse af en andel i en privat andelsboligforening.
Begrebet omfatter  

 også lån til anskaffelse af en aktie eller en anpart efter lov om  

 andelsboligforeninger og andre boligfællesskaber, jf. § 8, 1. og 2. pkt. i  

 lovbekendtgørelse nr. 361 af 25. juli 1985.
 Lov om realkreditlignende lån og andelsboliglån m.v. stiller en række  

 betingelser til et andelsboliglån:
- lov om banker og sparekasser m.v., - lov om visse kreditinstitutter, - lov om forsikringsvirksomhed eller - lov om pensionskasser.
 Renterne på et andelsboliglån er kun fritaget for renteafgift, hvis disse  

 betingelser er opfyldt.
21. Renter af lån til vedligeholdelse og opretning  

 samt forbedring ved om- eller tilbygning af en andelsboligforening efter lov  

 om realkreditlignende lån og andelsboliglån m.v., § 9, stk. 3, er ligesom  

 renter af andelsboliglån fritaget for renteafgift.
Der stilles dog bla.. krav  

 til lånets størrelse i forhold til de afholdte udgifter.
K.
Kommunelån 22. Renter af lån, der er ydet af en kommune eller er  

 sikret ved kommunegaranti, er fritaget for renteafgift, jf. § 3, stk. 3, nr.  

 3. Låneformålet er uden betydning.
L.
Afgiftsfritagelse af »gamle« lån uden afvikling 23. Lån uden aftalt afvikling er afgiftspligtige,  

 uanset hvornår lånet er optaget, jf. pkt. 11.
 For så vidt angår lån, der er aftalt skriftligt før den 11. oktober 1988  

 uden afvikling, kunne der dog inden udgangen af 1988 opnås afgiftsfritagelse  

 ved at ændre lånet efter reglerne i § 3, stk. 3, nr. 4.
§ 3,  stk. 3, nr. 4, omfatter ikke lån uden afvikling,  

 der tillige har adgang til variabel udnyttelse.
Disse lån omfattes af § 3,  

 stk. 3, nr. 5 og 6.
 Efter § 3, stk. 3, nr. 4, vil et »gammelt« lån uden afvikling  

 blive afgiftsfrit, hvis lånet ved skriftlig aftale inden udgangen af 1988 er  

 ændret, således at lånet skal afvikles over højst 8 år som annuitetslån.
Det er ikke en betingelse, at lånet afvikles som et annuitetslån, men  

 afviklingen må ikke forløbe langsommere end den årlige afvikling af et  

 8-årigt annuitetslån.
Lånet vil således være afgiftsfrit, hvis det er aftalt,  

 at det skal afvikles som et 8-årigt serielån.
 Såfremt der er foretaget en ændring i overensstemmelse med § 3, stk. 3,  

 nr. 4, afgiftsfritages renterne på lånet fra og med begyndelsen af  

 afgiftsåret 1988.
 Såfremt der indgås aftale om ændring af vilkårene for et lån, der er  

 blevet ændret i overensstemmelse med § 3, stk. 3, nr. 4, finder de ovenfor  

 under punkt 13-15 anførte regler anvendelse ved afgørelsen af, om  

 vilkårsændringen medfører bortfald af afgiftsfrihed.
M.
Afgiftsfritagelse af »gamle« lån med adgang til variabel  

 udnyttelse 24. Lån med adgang til variabel udnyttelse, f.eks.  

 kassekreditter og totalkonti, er afgiftspligtige, uanset hvornår lånet er  

 optaget, jf. pkt. 12.
I medfør af reglerne i § 3, stk. 3, nr. 5 og 6, kunne debitor på  

 »gamle« lån med adgang til variabel udnyttelse dog vælge inden  

 udgangen af 1988 enten  at gøre lånet afgiftsfrit, med bevarelse af  

 adgangen til variabel udnyttelse, eller  optage et afgiftsfrit  

 omlægningslån, der kan anvendes til indfrielse eller nedbringelse af lånet  

 med adgang til variabel udnyttelse.
Valg af sidstnævnte mulighed medfører  

 ikke, at renterne på det variable lån bliver afgiftsfrie.
 Uanset hvilken af de to metoder, der er anvendt, kan det afgiftsfri lån  

 højst udgøre et beløb, der beregnes som nettorenteudgifterne på det  

 pågældende lån med adgang til variabel udnyttelse i 1987 ganget med 8, eller  

 nettorenteudgifterne i perioden 1. januar 1988 til 30. september 1988 ganget  

 med 11.
Ved afgørelsen af, om et »gammelt« lån skal betragtes som et lån  

 med adgang til variabel udnyttelse, lægges der vægt på forholdene den 11.  

 oktober 1988. Hvis adgangen til at udnytte lånet variabelt er ophævet inden  

 den 11. oktober 1988, f.eks. ved afvikling af lånet, foreligger der ikke et  

 lån med adgang til variabel udnyttelse.
I sådanne tilfælde kan  

 afgiftsfritagelse efter § 3, stk. 3, nr. 5, eller optagelse af omlægningslån  

 efter § 3, stk. 3, nr. 6, ikke komme på tale.
Afviklingsordning 25. Lån med adgang til variabel udnyttelse er  

 afgiftsfri fra og med afgiftsåret 1988, hvis den afgiftspligtige senest den  

 31. december 1988 har nedbragt saldoen på lånet til det i § 3, stk. 3, nr. 5,  

 anviste maksimum, og endvidere senest samme dato har forpligtet sig til at  

 afvikle lånet.
Den afgiftspligtige skal have indgået aftale om nedbringelse  

 af det beregnede maksimumbeløb over højst 8 år efter et serielånsprincip,  

 hvor serielånet antages optaget den 1. januar 1989 med helårlig termin.  

 Afviklingen skal ske i den valuta, som lånet er optaget i.
Har der i årets løb ved udgangen af den enkelte dag været overskridelser  

 af det aftalte afgiftsfri maksimumbeløb, som følge af at der er trukket på  

 lånet, vil hele lånet fra og med dette afgiftsår blive afgiftspligtigt.
Det  

 er uden betydning, om overtrækket straks nedbringes.
Lånet bliver afgiftspligtigt, selvom overskridelsen er hændelig eller  

 undskyldelig for den afgiftspligtige.
Kun hvis overskridelsen fuldt ud kan  

 henføres til en part, der er uafhængig af den afgiftspligtige, vil  

 afgiftsfriheden blive bevaret.
Overskridelse som følge af en automatisk  

 rentetilskrivning medfører således normalt bortfald af afgiftsfriheden.  

 Afgiftsfritagelsen bortfalder derimod ikke, hvis overskridelsen er fremkommet  

 ved, at et pengeinstitut har foretaget en fejlpostering.
Afgiftsfritagelsen  

 vil ligeledes være bevaret, hvis overskridelsen skyldes, at den  

 afgiftspligtiges arbejdsgiver har undladt rettidigt at overføre lønudbetaling  

 til den pågældende konto.
Det er dog en forudsætning, at den afgiftspligtige  

 har modtaget meddelelse om tidspunktet for overførslen, f.eks. ved lønseddel.
 De i punkterne 14 og 15 omhandlede regler finder anvendelse på lån, der er  

 gjort afgiftsfri efter § 3, stk. 3, nr. 5.
Omlægningslån 26. I stedet for at indgå aftale om afvikling af det  

 variable lån efter § 3, stk. 3, nr. 5, kunne den afgiftspligtige ligeledes  

 inden udgangen af 1988, vælge at optage et afgiftsfrit omlægningslån efter §  

 3, stk. 3, nr. 6. Dette lån kan anvendes til indfrielse eller nedbringelse af  

 lånet med adgang til variabel udnyttelse, men afgiftsfritagelsen er ikke  

 afhængig heraf.
 Omlægningslån skulle være optaget inden udgangen af 1988. Det er uden  

 betydning, om lånet først er udbetalt efter udgangen af 1988, jf. punkt 10.
Omlægningslån må ikke afvikles langsommere end et 8-årigt annuitetslån,  

 optaget den 1. januar 1989 med helårlig termin.
Omlægningslån må således  

 gerne være optaget som 8-årigt serielån.
Omlægningslån må gerne have variabel rente.
Den omstændighed, at den  

 aftalte løbetid overskrides som følge af stigning i renteniveauet, vil ikke  

 få afgiftsfriheden til at bortfalde.
Såfremt den afgiftspligtige har valgt at optage et afgiftsfrit  

 omlægningslån, fritages de renter, der i 1988 er påløbet den afgiftspligtiges  

 lån med adgang til variabel udnyttelse indirekte for afgift.
Dette sker ved,  

 at der foretages et fradrag på 10 pct. af hovedstolen på omlægningslånet i  

 den afgiftspligtiges afgiftspligtige renteudgifter i afgiftsåret 1988.
 I øvrigt finder det under punkt 13-15 anførte om adgangen til at aftale  

 vilkårsændringer tilsvarende anvendelse på omlægningslån.
N.
Selvstændig skibsvirksomhed som bierhverv 27. Nettorenteudgifter ved selvstændig  

 skibsvirksomhed, der er den skattepligtiges bierhverv, er afgiftsfritaget,  

 hvis indkomst fra virksomheden beskattes som kapitalindkomst efter  

 personskattelovens § 4, stk. 1, nr. 10, og virksomheden opfylder  

 betingelserne for optagelse af lån i Danmarks Skibskreditfond.
Nettorenteudgifterne kan opgøres som anpartshavers andel af  

 anpartsforetagendets samlede renteudgifter og renteindtægter ifølge det  

 regnskab, som investor årligt modtager.
Renter på lån til erhvervelse af  

 anparter (indskud) er således ikke fritaget for renteafgift.
 Afgiftsfritagelsen gælder også en eventuel overfinansiering i et samlet  

 skibsprojekt, og er således ikke begrænset til den del af lånet, der anvendes  

 til erhvervelse af pågældende skib.
Fritagelse for renteafgift forudsætter, at skibsvirksomheden opfylder  

 betingelserne for at optage lån i Danmarks Skibskreditfond.
Der stilles ikke  

 krav om, at virksomheden rent faktisk har optaget eller vil optage lån i  

 Danmarks Skibskreditfond.
Afgiftspligtige, der driver selvstændig skibsvirksomhed som bierhverv, er  

 som erhvervsdrivende omfattet af renteafgiftslovens § 6, der er beskrevet  

 nærmere under afsnit Q.
Som følge heraf kan der beregnes et kapitalafkast  

 efter § 6 af fysiske erhvervsaktiver i skibsvirksomheden.
 Det beregnede kapitalafkast nedsættes med nettorenteudgifterne i  

 skibsvirksomheden, jf. § 6, stk. 5. Kapitalafkastet nedsættes dog ikke til et  

 lavere beløb end 0 kr.
O.
Dispensationsbestemmelserne i renteafgiftsloven Lovgrundlaget 28. Efter renteafgiftslovens § 3, stk. 5, kan  

 skatteministeren bestemme, at renter af en række lån skal fritages for  

 renteafgift.
Bestemmelsen omfatter 1. andre lån til uddannelses- eller studieformål end  

 statslige og statsgaranterede studielån, 2. visse lån optaget med sikkerhed i fast ejendom  

 beliggende i udlandet og 3. visse lån på op til 50.000 kr. til adoptionsformål.
Skatteministeren har ved bekendtgørelse nr. 290 af 16. maj 1989 bemyndiget  

 amtsskatteinspektoraterne til at meddele dispensation efter  

 renteafgiftslovens § 3, stk. 5. Bekendtgørelsen er optaget som bilag 2.  

 Ansøgning om dispensation efter denne bestemmelse skal sendes til det  

 stedlige amtsskatteinspektorat.
I København og Frederiksberg skal ansøgning  

 sendes til de respektive skattedirektorater.
 Amtsskatteinspektoraternes/skattedirektoraternes afgørelser om  

 dispensation kan indbringes for Statsskattedirektoratet, hvis afgørelser kan  

 indbringes for skatteministeren.
Lån til studieformål 29. Renteudgifter på statslige og statsgaranterede  

 studielån, dvs. lån ydet eller garanteret af den danske stat, er afgiftsfrie.  

 Efter ansøgning kan andre lån til uddannelses- eller studieformål fritages  

 for renteafgift.
Dispensationsbestemmelsen indeholder ikke krav om, at lånet  

 skal ydes af en bestemt långiver, f.eks. et pengeinstitut.
Afgørelse om  

 fritagelse for renteafgift træffes efter indstilling fra den minister, under  

 hvem uddannelsen hører.
Dersom uddannelsen ikke henhører under et  

 ministerium, træffes afgørelse efter forelæggelse for  

 Statsskattedirektoratet.
En række studerende eller uddannelsessøgende kan ikke dække deres  

 uddannelsesomkostninger ved afgiftsfrie statslige eller statsgaranterede lån.  

 Dette kan skyldes, at uddannelsen ikke berettiger til optagelse af disse lån,  

 eller at disse lån ikke ydes med så store beløb, at de dækker omkostningerne  

 ved uddannelsen.
Optager den studerende lån til disse uddannelsesudgifter,  

 vil lånene være renteafgiftspligtige, medmindre den afgiftspligtige får  

 dispensation.
 30. Generelle krav til uddannelsen og til den studerende:
Afgiftsfritagelse forudsætter, at uddannelsen giver en erhvervskompetence,  

 der kan finde almindelig anvendelse i Danmark, eller indgår som en del af en  

 kompetencegivende uddannelse i Danmark.
Afgiftsfritagelse kan også meddeles,  

 hvis uddannelsen kan give adgang til en kompetencegivende uddannelse.
Uddannelsen må normalt være tilrettelagt som heltidsundervisning og må  

 være af mindst 3 måneders sammehængende varighed.
Uddannelsen må endvidere  

 være ulønnet.
Dispensation kan bl.a. gives til følgende uddannelser - uddannelser på landbrugsskoler, - uddannelser på gartneriskoler, - uddannelser på husholdningsskoler, - uddannelse som kiropraktor eller - uddannelse som erhvervspilot.
I de nævnte tilfælde skal det ministerium, hvorunder den pågældende  

 uddannelse sorterer, ikke høres, da der er givet en generel tilslutning til  

 dispensation.
I andre tilfælde forudsætter dispensation en positiv  

 indstilling fra det pågældende fagministerium om, at uddannelsen opfylder de  

 ovenfor fastsatte betingelser.
 Den uddannelsessøgende skal overfor skattemyndighederne kunne godtgøre, at  

 han/hun er studieaktiv og har bestået de til uddannelsen hørende prøver m.v.  

 i et tempo, der muliggør, at uddannelsens studieplan kan følges.
 Den studerende må være studieaktiv og bestå de til uddannelsen hørende  

 prøver og eksaminer i et tempo svarende til den normerede studieplan.
 31. Uddannelser, der berettiger til statslig  

 uddannelsesstøtte:
Hvis den uddannelse, som den studerende påtænkter at påbegynde eller har  

 påbegyndt, berettiger til statslig uddannelsesstøtte i form af statslige  

 stipendier, statslån eller anden offentlig støtte, f.eks. uddannelsesydelse  

 efter lov om arbejdstilbud til ledige, kan der ikke meddeles dispensation for  

 lån til dækning af normale leveomkostninger m.v.
Disse udgifter forventes at  

 kunne afholdes ved hjælp af den statslige uddannelsesstøtte m.v., uden  

 optagelse af afgiftspligtige lån.
Dersom den pågældende uddannelse berettiger til statslig  

 uddannelsesstøtte, men den studerende ikke er berettiget til støtte, fordi  

 den støtteberettigede uddannelsesperiode er udløbet, eller fordi den  

 studerende ikke er fyldt 18 år, kan der dog meddeles dispensation.
I disse  

 tilfælde kan den studerende have et behov for at optage et studielån, og  

 lånet kan derfor afgiftsfritages.
Hvis den studerende ikke er berettiget til statslig uddannelsesstøtte på  

 grund af indkomst- eller formueforhold, kan der ikke meddeles dispensation  

 for lån til dækning af normale leveomkostninger m.v.
Det samme gælder, hvis  

 den studerende ikke er støtteberettiget, fordi den studerende ikke kan  

 godkendes som studieaktiv.
 32. Uddannelser, der ikke berettiger til statslig  

 uddannelsesstøtte:
 Hvis den uddannelse, som den studerende påtænker at påbegynde eller har  

 påbegyndt, ikke berettiger til statslig uddannelsesstøtte i form af statslige  

 stipendier, statslån eller anden offentlig støtte, f.eks. uddannelsesydelse  

 efter lov om arbejdstilbud til ledige, kan der meddeles dispensation for lån  

 til uddannelses- eller studieformål.
Dette omfatter udgifter til dækning af de normale leveomkostninger m.v. i  

 uddannelsestiden, herunder udgifter til bolig, mad, tøj, bøger, transport  

 m.v.
Afgiftsfritagelse af lån til dækning af sådanne udgifter kan gives i et  

 omfang, der svarer til det beløb, som en studerende normalt kan modtage som  

 stipendium og statsligt studielån ved en støtteberettiget uddannelse.
I støtteåret 1988/89 kan en hjemmeboende studerende modtage 38.000 kr.  

 årligt som stipendium og statsligt studielån, og en udeboende studerende kan  

 modtage 52.000 kr. årligt.
Disse beløb lægges til grund ved afgørelsen af,  

 hvor store lån til nødvendige daglige udgifter i uddannelsesperioden, der  

 årligt kan afgiftsfritages til og med dette støtteår.
For de følgende  

 støtteår regnes med de beløb, som en studerende normalt kan modtage som  

 stipendium og statsligt studielån det pågældende år.
Beløbene forhøjes  

 normalt hvert år og vil blive offentliggjort i bladet »Skat«.
 Der ses bort fra de regler for statens uddannelsesstøtte, der vedrører  

 egenindkomst, formue, forældreindkomst, aldersgrænser og støtteperiodens  

 længde.
 33. Særlige uddannelsesudgifter:
Der kan endvidere afgiftsfritages lån til dækning af særlige udgifter, som  

 er en følge af den pågældende uddannelse.
Afgiftsfritagelse af lån til  

 dækning af disse udgifter er uafhængig af, om den pågældende uddannelse  

 berettiger til statslig uddannelsesstøtte.
Afgiftsfritagelse for lån til  

 dækning af særlige uddannelsesudgifter er ligeledes uafhængig af, om den  

 studerende rent faktisk modtager statslig uddannelsesstøtte, der normalt ikke  

 dækker særlige uddannelsesudgifter.
Der kan være tale om nødvendige rejseudgifter, betaling til  

 uddannelsesinstitutioner, særligt kostbart udstyr, der er nødvendigt til den  

 pågældende uddannelse og lignende.
Betaling til uddannelsesinstitutioner -  

 undervisningsafgift - kan kun medtages ved opgørelsen af de særlige  

 uddannelsesudgifter i det omfang, som undervisningsafgiften ikke dækkes af  

 særligt stipendium efter lov om statens uddannelsesstøtte § 5, stk. 1.
Hvis uddannelsen foregår i udlandet, kan der endvidere tages hensyn til,  

 om de almindelige leveomkostninger i det pågældende land er højere end i  

 Danmark.
Ved afgørelsen af, om et land har et højere omkostningsniveau, kan  

 Finansministeriets satser for tjenesterejser i udlandet benyttes som  

 vejledning.
 De afgiftspligtige må over for skattemyndighederne kunne dokumentere, at  

 de har afholdt særlige uddannelsesudgifter.
 34. Fremgangsmåden ved afgiftsfritagelsen:
De studerende, der søger om afgiftsfritagelse for et studielån, skal  

 udfylde et skema med oplysninger om uddannelsen og de til uddannelsen  

 knyttede uddannelsesudgifter.
Sådanne skemaer udleveres hos det stedlige  

 skattevæsen og amtsskatteinspektoraterne, i København og Frederiksberg hos  

 skattedirektoraterne.
Det lån, der afgiftsfritages ved en dispensation, skal holdes på en  

 særskilt konto.
Dette gælder såvel under som efter uddannelsen.
Er saldoen på  

 det lån, hvorom der søges om afgiftsfritagelse, på tidspunktet for meddelelse  

 af dispensation større, end det beløb, der kan afgiftsfritages, skal dette  

 beløb udskilles på en særskilt konto.
Herved adskilles de afgiftsfrie  

 renteudgifter, der påløber efter udskillelsen, fra de afgiftspligtige.
 For perioden 1. januar 1988 og indtil det afgiftsfri lån udskilles på en  

 særskilt konto, må amtsskatteinspektoratet anslå, hvor stor en del af den  

 studerendes renteudgifter, der kan henføres til studieformål i  

 overenstemmelse med retningslinierne under punkterne 30-33.
 Eksempel:
 A har en kassekredit, som har været benyttet dels til studieformål, dels  

 til andre formål.
 Saldoen på kassekreditten pr. 1. januar 1988 udgjorde 100.000 kr., hvoraf  

 60.000 kr. kan henføres til studieformål i overensstemmelse med  

 retningslinierne under punkterne 30-33.
 Uddannelsesudgifterne er godkendt til at udgøre 4.000 kr. om måneden.
I løbet af 1988 vokser det beløb, der kan henføres til studieformål, med  

 12 gange 4.000 kr. eller 48.000 kr. fra 60.000 kr. til 108.000 kr.  

 Uddannelsesudgifterne har således i 1988 gennemsnitligt udgjort 84.000 kr.  

 Der afgiftsfritages i 1988 et rentebeløb, der beregnes som rentesatsen på  

 kassekreditten ganget med 84.000 kr.
Er rentesatsen i 1988 f.eks. 15 pct.,  

 afgiftsfritages i 1988 12.600 kr. af den studerendes samlede renteudgifter  

 efter renteafgiftslovens § 3, stk. 5.
 Kan hele beløbet på den pågældende konto godkendes som uddannelsesudgifter  

 i overensstemmelse med retningslinierne under punkterne 30-33,  

 afgiftsfritages de faktiske renteudgifter på lånet.
For afgiftspligtige, der på ansøgningstidspunktet ikke har afsluttet deres  

 uddannelse, kan studielånet løbende forhøjes, uden at der skal indgives en ny  

 dispensationsansøgning.
Meddelelse af dispensation betinges af, at  

 uddannelses- eller studielånet ikke forhøjes hurtigere eller med større  

 beløb, end der godkendes til uddannelsesformål i overensstemmelse med  

 retningslinierne under punkterne 30-33.
Dersom den påtænkte uddannelse ikke gennemføres i overensstemmelse med de  

 oplysninger, som den studerende har afgivet ved dispensationsansøgningen,  

 skal den studerende straks meddele dette til amtsskatteinspektoratet, i  

 København og Frederiksberg de respektive skattedirektorater.
Dette gælder  

 både for ophør af uddannelse og for skift til andre uddannelser.  

 Amtsskatteinspektoratet/skattedirektoratet kan herefter betinge fortsat  

 afgiftsfritagelse af studielånet af, at lånet ikke forhøjes yderligere.
For såvel ansøgere under uddannelse som ansøgere, der har afsluttet  

 uddannelsen, betinges dispensation af, at der indgås en aftale om afvikling  

 af det afgiftsfri uddannelseslån.
Afviklingen skal som ved statslige  

 studielån påbegyndes senest et år efter, at uddannelsen er ophørt.  

 Afviklingsaftalen skal medføre, at det afgiftsfri lån ikke afvikles  

 langsommere end et statsligt studielån af samme størrelse.  

 Tilbagebetalingsperiodens længde afhænger af lånets størrelse.  

 Tilbagebetalingsperioden kan variere fra maksimalt 7 til 15 år.
 Når der er indgået en afviklingsaftale, finder renteafgiftslovens  

 generelle regler om forhøjelse af lånet, forlængelse af løbetiden,  

 misligholdelse m.v. for afgiftsfri lån anvendelse på studielånet, jf. afsnit  

 E, punkterne 13-15.
 Forholdet mellem dispensationsbestemmelsen i renteafgiftslovens § 3, stk.  

 5, nr. 1, om lån til uddannelsesformål og renteafgiftslovens bestemmelser om  

 afgiftsfritagelse for lån fra før 11. oktober 1988 er behandlet nærmere under  

 de senere afsnit »Generelle regler for afgiftsfritagelse efter  

 ansøgning«, jf. punkt 37, hvortil der henvises.
Lån optaget med sikkerhed i fast ejendom beliggende i udlandet 35. Lån optaget mod sikkerhed i fast ejendom beliggende i udlandet kan  

 fritages for renteafgift efter ansøgning.
Det er en betingelse for  

 afgiftsfritagelse, at låneformål og afdragsvilkår svarer til realkreditlån  

 eller realkreditlignende lån, der ydes til ejendomme beliggende i Danmark.  

 Det er derimod uden betydning, hvem der yder lånet, og om lånet er tinglyst.
Lån optaget mod sikkerhed i fast ejendom i udlandet er fritaget for  

 renteafgift, hvis lånet er ydet af et dansk realkreditinstitut eller et  

 filial af et dansk realkreditinstitut, jf. renteafgiftslovens § 3, skt. 3,  

 nr. 2, som er omtalt under afsnit G.
Er lånet ydet af et udenlandsk  

 pengeinstitut eller andre långivere, f.eks. danske eller udenlandske  

 finansieringsselskaber eller privatpersoner, forudsætter fritagelse for  

 renteafgift, at der meddeles dispensation fra renteafgiftsloven.
 Kravet om, at låneformål og afdragsvilkår skal svare til realkreditlån  

 eller realkreditlignende lån, der ydes til ejendomme beliggende i Danmark,  

 betyder, at lånet skal opfylde en række betingelser.
 Der kan kun gives dispensation for lån med pant i ejendomme til  

 helårsbeboelse enten til brug for ejeren eller opført med salg for øje og for  

 lån med pant i fritidshuse, herunder lån ydet med sikkerhed i ejerpantebrev.  

 Lånet kan være optaget af den afgiftspligtige, men den afgiftspligtige kan  

 også have overtaget lånet i forbindelse med erhvervelsen af ejendommen.
Lånet kan være ydet til opførelse, ejerskifte eller vedligeholdelse af  

 fast ejendom samt til forbedring ved om- og tilbygning af fast ejendom.
Lånet  

 kan endvidere være ydet til indfrielse af forfaldne prioriteter eller til  

 omprioritering af ejendommen.
Lånet skal endvidere overholde en række vilkår med hensyn til lånegrænser,  

 sikkerhed, afvikling m.v.
Dette betyder bl.a., at lån til opførelse samt  

 ejerskifte af ejendomme til helårsbeboelse, enten til brug for ejeren eller  

 opført med salg for øje, højst kan ydes indenfor en lånegrænse på 80 pct. af  

 ejendommens kontantværdi.
For fritidshuse er den tilsvarende grænse på 60  

 pct.
For at lånet kan afgiftsfritages, må lånet endvidere ikke afvikles  

 langsommere end et mixlån.
De nærmere vilkår fremgår af lov om  

 realkreditinstitutter, jf. lovbekendtgørelse nr. 547 af 14. august 1986 med  

 senere ændringer og lov om realkreditlignende lån og andelsboliglån m.v., jf.  

 lovbekendtgørelse nr. 535 af 8. september 1988. Sidstnævnte er optaget som  

 bilag 3.
 Forholdet mellem dispensationsbestemmelsen i renteafgiftslovens § 3, stk.  

 5, nr. 2, om lån med sikkerhed i fast ejendom beliggende i udlandet og  

 renteafgiftslovens bestemmelser om afgiftsfritagelse for lån fra før 11.  

 oktober 1988 er behandlet under det senere afsnit »Generelle regler for  

 afgiftsfritagelse efter ansøgning«, jf. punkt 37, hvortil der henvises.
Lån til adoption 36. Lån på til og med 50.000 kr., der optages i  

 forbindelse med adoption fra udlandet, kan fritages for renteafgift.
Det er forbundet med betydelige omkostninger at adoptere et eller flere  

 børn fra udlandet.
Der er tale om f.eks. ventelistegebyrer, udgifter til  

 formidlere, udgifter til helbredserklæringer og rejseudgifter for barnet med  

 ledsager.
De nævnte udgifter, som ofte er samlet i et ekspeditionsgebyr og et  

 hjemtagelsesgebyr til en adoptionsorganisation, betales af adoptivforældrene  

 selv uden offentlig støtte.
For at dispensation kan gives, skal der som nævnt foreligge en adoption  

 fra udlandet.
Adoption skal forstås i overensstemmelse med adoptionsloven,  

 jf. lovbekendtgørelse nr. 629 af 15. september 1986.
Bestemmelsen omfatter ikke adoption af børn fra Danmark, herunder Grønland  

 og Færøerne.
Dette skyldes, at der ikke er forbundet de samme store udgifter  

 med en adoption derfra.
Adoptivforældrene skal kunne dokumentere, at de har afholdt udgifter i  

 forbindelse med adoptionen, f.eks. ved at fremvise kvitteringer fra de  

 organisationer, der er autoriserede til at formidle adoption.
Der kan derimod  

 ikke fritages for udgifter anvendt til indkøb af tøj, udstyr, herunder  

 barnevogn, m.v., til det adopterede barn.
Der kan kun afgiftsfritages et beløb på 50.000 kr. for hvert adoptivbarn.  

 Udgør lånet mere end 50.000 kr., kan de første 50.000 kr. fritages for  

 afgift.
Det er dog af administrative grunde en betingelse, at denne del af  

 lånet holdes på en særskilt konto.
Det er ikke en betingelse, at lånet er optaget i et pengeinstitut.
Også  

 lån hos andre långivere, herunder finansieringsselskaber og privatpersoner,  

 kan fritages for afgift.
 Forholdet mellem dispensationsbestemmelsen i renteafgiftslovens § 3, stk.  

 5, nr. 3, om lån til adoptionsformål og renteafgiftslovens bestemmelser om  

 afgiftsfritagelse for lån fra før 11. oktober 1988 er behandlet nærmere under  

 det følgende afsnit »Generelle regler for afgiftsfritagelse efter  

 ansøgning«, hvortil der henvises.
Generelle regler for afgiftsfritagelse efter ansøgning 37. Der kan som udgangspunkt kun meddeles dispensation  

 for renteafgiften for lån, der ikke er eller kan afgiftsfritages efter andre  

 bestemmelser i renteafgiftsloven, f.eks. afgiftsfritagelsen for lån fra før  

 11. oktober 1988. Lån, der er aftalt skriftligt før denne dato, og som efter  

 låneaftalen er under afvikling, er ikke afgiftspligtige, og der er således  

 ikke behov for at meddele dispensation for disse lån.
Hvis lånene den 11.  

 oktober 1988 eller senere forhøjes, eller løbetiden forlænges, bortfalder  

 afgiftsfritagelsen, hvorefter der kan søges om afgiftsfritagelse efter  

 dispensationsbestemmelserne.
 Lån uden afviklingsaftale og lån med adgang til variabel udnyttelse er  

 afgiftspligtige, medmindre der inden udgangen af 1988 er indgået en aftale om  

 afvikling af lånet efter renteafgiftslovens § 3, stk. 3, nr. 4-6.  

 Renteafgiftslovens § 3, stk. 3, nr. 4, indeholder regler om afgiftsfritagelse  

 af lån, der er aftalt skriftligt før den 11. oktober 1988 uden afvikling. §  

 3, stk. 3, nr. 5-6, indeholder regler om afgiftsfritagelse af lån med adgang  

 til variabel udnyttelse, f.eks. kassekreditter, ved enten at indgå aftale om  

 afvikling af kassekreditten eller ved at optage et afgiftsfrit omlægningslån.  

 Afgiftsfritagelsen efter § 3, stk. 3, nr. 4-6, forudsætter imidlertid, at den  

 afgiftspligtige kan afvikle sit lån over en periode på ikke over 8 år.
 For lån til studieformål, der kan være af en meget betydelig størrelse,  

 kan der ikke altid stilles krav om, at lånet afvikles over højst 8 år.
 Afgiftsfritagelsen for studielån uden afviklingsaftale og studielån med  

 adgang til variabel udnyttelse (kassekreditter) må derfor i en række tilfælde  

 ske efter dispensationsbestemmelsen i § 3, stk. 5, selvom lånet er aftalt  

 skriftligt før 11. oktober 1988. Efter denne bestemmelse kan der fastsættes  

 en længere afviklingsaftale end 8 år, jf. omtalen under punkt 34.
For lån med adgang til variabel udnyttelse, der er anvendt helt eller  

 delvist til adoptionsformål, vil der i en række tilfælde være gennemført en  

 afgiftsfritagelse efter renteafgiftslovens § 3, stk. 3, nr. 5-6. § 3, stk. 3,  

 nr. 5-6, indeholder generelle regler om afgiftsfritagelse af lån med adgang  

 til variabel udnyttelse, f. eks. kassekreditter, enten ved at indgå aftale om  

 afvikling af lånet eller ved at optage et omlægningslån.
Er der gennemført en  

 afgiftsfritagelse efter § 3, stk. 3, nr. 5 eller nr. 6, vil der ikke være  

 behov for at anvende dispensationsbestemmelserne, da adoptionslån sjældent  

 overstiger 50.000 kr. og derfor kan afvikles over højst 8 år.
P.
Erhvervsdrivende, der anvender virksomhedsordningen 38. Efter § 5, stk. 1, indgår renteindtægter og  

 renteudgifter vedrørende en erhvervsvirksomhed, der for det pågældende  

 indkomstår behandles efter reglerne i virksomhedsskatteloven, ikke i  

 opgørelsen af afgiftsgrundlaget.
Det betyder imidlertid ikke, at aktiver og gæld i virksomhedsordningen er  

 uden indflydelse på beregningen af renteafgiften.
Aktiver og gæld, der indgår  

 under virksomhedsordningen, påvirker indkudskontoen og  

 kapitalafkastgrundlaget i virksomhedsordningen.
 Af kapitalafkastgrundlaget beregnes et kapitalafkast, jf.  

 virksomhedsskattelovens § 7, der ved opgørelse af renteafgiftsgrundlaget  

 ligestilles med en renteindtægt, jf. renteafgiftslovens § 3, stk. 6, nr. 4.
Hvis saldoen på indskudskontoen ved indtræden i virksomhedsordningen er  

 negativ eller senere bliver negativ, skal der foretages rentekorrektion efter  

 reglerne i virksomhedsskattelovens § 11. I disse tilfælde anses den negative  

 saldo skattemæssigt som et privat lån i virksomheden, hvoraf der beregnes et  

 rentekorrektionsbeløb.
Efter lovens § 11, stk. 4, fragår  

 rentekorrektionsbeløbet ved indkomstopgørelsen i den skattepligtiges  

 kapitalindkomst.
Ved opgørelse af grundlaget for rentafgiften behandles  

 rentekorrektionsbeløb som renteudgifter, jf. renteafgiftslovens § 3, stk. 1,  

 nr. 1.
Renteindtægter af aktiver og renteudgifter af gæld, der indgår i en  

 virksomhed, der behandles efter reglerne i virksomhedsskatteloven, påvirker  

 således indirekte opgørelsen af renteafgiften gennem kaptalafkastberegning og  

 rentekorrektion.
F.eks. vil gæld, der medregnes i virksomhedens regnskab,  

 enten nedsætte det beregnede kapitalafkast med et beløb, der nogenlunde  

 modsvarer renteudgiften på lånet, eller der sker en rentekorrektion med et  

 tilsvarende beløb.
 39. I det følgende vises opgørelsen af  

 afgiftsgrundlaget for en afgiftspligtig, der er selvstændig erhvervsdrivende,  

 og som har renteindtægter og rentudgifter udenfor virksomhedsordningen.
Eksempel: Afgiftsbelagte renteudgifter udenfor virksomhedsordningen  

 100.000 kr.
Renteindtægter udenfor virksomhedsordningen 10.000 kr.  

 Erhvervsejendom i virksomhedsordningen, værdi (anskaffelsessum) 600.000 kr.  

 Driftsmidler i virksomhedsordningen (afskrivningsberettiget saldoværdi)  

 200.000 kr. ----------- Aktiver i virksomhedsordningen 800.000 kr. - Gæld i  

 virksomhedsordningen (kontantværdi) 300.000 kr. -----------  

 Kapitalafkastgrundlag 500.000 kr.
Kapitalafkastsats 10 pct.
Beregnet  

 kapitalafkast efter virksomhedsskattelovens § 7 (grundlag x sats - årets  

 pristalsregulering af driftsmiddelsaldo, her sat til 0 kr.) 50.000 kr.  

 Afgiftsgrundlaget beregnes som følger: Afgiftsbelagte renteudgifter udenfor  

 virksomhedsordningen 100.000 kr. - Renteindtægter uden for  

 virksomhedsordningen 10.000 kr. - Kapitalafkast 50.000 kr. -----------  

 Afgiftsgrundlag 40.000 kr.
Renteafgift, 20 pct. 8.000 kr. ----------- 40. Efter § 5, stk. 2, 1. pkt., er renteudgifter  

 omfattet af § 3, stk. 3, nr. 2, dvs. realkreditlån og realkreditlignende lån,  

 kun afgiftsfri i det omfang, de vedrører lån mod pant i fast ejendom, som  

 ikke er omfattet af reglerne i virksomhedsskatteloven.
 Herved er afgiftsfritagelsen for realkreditlån og realkreditlignende lån  

 begrænset til lån med sikkerhed i fast ejendom, der ikke indgår som et aktiv  

 i virksomhedens regnskab, f.eks. fast ejendom, der anvendes af ejeren til  

 beboelse.
Denne bestemmelse hindrer den dobbelte afgiftsfritagelse, som ville  

 fremkomme, hvis en ejendom indgik som aktiv i en virksomhed, og f.eks. et  

 realkreditlån med pant i ejendommen blev holdt uden for i privatøkonomien.
I  

 så fald ville renterne af realkreditlånet være afgiftsfrie, samtidig med at  

 de afgiftsbelagte renteudgifter kunne nedsættes med et beregnet kapitalafkast  

 af ejendommen.
41. § 5, stk. 2, 2. pkt., omhandler ejendomme, der  

 benyttes både erhvervsmæssigt og privat, således at kun en del af ejendommen  

 er under virksomhedsordningen.
Efter § 1, stk. 3, i virksomhedsskatteloven  

 forudsætter dette, at der ved den offentlige vurdering er foretaget en  

 fordeling af ejendomsværdien på den del, der tjener til bolig for den  

 skattepligtige, og på den øvrige ejendom.
I denne situation anses en  

 tilsvarende del af de samlede prioritetsudgifter at vedrøre virksomheden.  

 Bestemmelsen angiver således et maksimum for, hvor stor en del af  

 renteudgifterne der vedrører den del af ejendommen, der er udenfor  

 virksomhedsordningen.
Det er efter § 5, stk. 2, kun disse renteudgifter, der  

 kan være afgiftsfritaget efter § 3, stk. 3, nr. 2.
I det følgende vises opgørelsen af afgiftsgrundlaget for en  

 afgiftspligtig, der er selvstændig erhvervsdrivende, og som har renteudgifter  

 uden for virksomhedsordningen.
Den pågældende benytter ejendommen både til  

 erhvervsformål og til boligformål.
Eksempel:
 Det bemærkes, at renter af lån som nævnt i § 3, stk. 3, nr. 2, kun skal  

 behandles som afgiftsbelagte renter, hvis de er holdt udenfor  

 virksomhedsordningen og kun i det omfang, de overstiger de beregnede renter  

 vedrørende »boligdelen«.
 Erhvervsdrivende med flere »blandede« ejendomme kan vælge, om  

 opgørelsen efter § 5, stk. 2, 2. pkt., skal foretages for hver ejendom for  

 sig eller for samtlige ejendomme under eet.
42. Aktiver, der benyttes både erhvervsmæssigt og  

 privat, kan som hovedregel ikke indgå i virksomhedsordningen, jf.  

 virksomhedsskattelovens § 1, stk. 3. For visse aktivers vedkommende kan den  

 erhvervsdrivende dog vælge enten at medtaget disse i virksomhedsregnskabet  

 eller at holde dem udenfor i privatøkonomien.
Det gælder f.eks. en blandet  

 benyttet bil.
 Reglerne i renteafgiftslovens § 6 om beregning af kapitalafkast for  

 personer, der ikke anvender virksomhedsskattelovens regler, anses at kunne  

 anvendes på disse aktiver, når de holdes udenfor virksomhedens regnskab, jf.  

 omtalen af denne kapitalafkastberegning under punkt 43. Ved opgørelse af  

 kapitalafkastgrundlaget efter renteafgiftslovens § 6 medregnes den  

 forholdsmæssige del af disse fysiske erhvervsaktiver, der svarer til den  

 skattemæssigt anerkendte erhvervsmæssige brug af aktiverne.
Q.
Erhvervsdrivende, der ikke anvender virksomhedsordningen 43. Anvender en erhvervsdrivende ikke  

 virksomhedsordningen, indgår alle den pågældendes afgiftsbelagte  

 renteudgifter og renteindtægter m.v. ved opgørelsen af afgiftsgrundlaget.
For at kompensere for de erhvervsmæssige renteudgifter beregnes der efter  

 renteafgiftslovens § 6 et kapitalafkast af den erhversdrivendes fysiske  

 erhvervsaktiver.
Bestemmelsen skal ses i sammenhæng med § 3, stk. 6, nr. 4,  

 hvorefter dette kapitalafkast behandles som en renteindtægt ved opgørelsen af  

 afgiftsgrundlaget.
Ved fysiske erhvervsaktiver forstås bl.a. afskrivningsberettigede  

 maskiner, inventar og lignende driftsmidler, skibe, varelagre,  

 husdyrbesætninger og ejendomme, der benyttes erhvervsmæssigt.
Endvidere  

 medregnes værdien af den afgiftspligtiges igangværende arbejder til  

 afkastgrundlaget, hvis der ved arbejdet er frembragt erhvervsmæssige fysiske  

 aktiver, der tilhører denne.
Til fysiske erhvervsaktiver medregnes derimod  

 ikke kontantbeholdninger, beholdninger af værdipapirer, udestående fordringer  

 (finansielle aktiver), kontrakt om bygning af et skib, jf. afskrivningslovens  

 § 14, eller good-will.
 Det bemærkes, at en selvstændig erhvervsdrivende efter § 6 kan beregne et  

 kapitalafkast af fysiske erhvervsaktiver i en skibsvirksomhed, selv om denne  

 virksomhed må anses for den skattepligtiges bierhverv.
 Hvis en erhvervsdrivendes fysiske aktiver benyttes både i  

 erhvervsvirksomheden og privat, f.eks. en bil, medregnes kun den  

 forholdsmæssige del af aktivet, der svarer til den skattemæssigt anerkendte  

 erhvervsmæssige brug af aktivet, ved opgørelsen af kapitalafkastgrundlaget.
 Ved beregningen af kapitalafkast anvendes den årligt fastsatte afkastsats  

 efter virksomhedsskattelovens § 9.
Kapitalafkastet beregnes som denne sats ganget med værdien af de  

 erhvervsmæssige fysiske aktiver.
Værdien af aktiverne fastsættes efter  

 ligningslovens § 18 A, men uden formuenedslag, og opgøres ved udgangen af det  

 forudgående indkomstår.
Ved etablering af ny virksomhed opgøres værdien på tidspunktet for  

 virksomhedens start.
Omfatter virksomhedens regnskabsperiode kortere eller  

 længere tid end 12 måneder, beregnes et forholdsmæssigt kapitalafkast  

 svarende til det antal hele måneder, regnskabsperioden omfatter.
For fast ejendom anvendes den værdi, som anvendes ved beregning af  

 kapitalafkastet efter virksomhedsskatteloven, jf. punkt 94 i cirkulære af 9.  

 december 1986 om virksomhedsskatteloven.
Det vil sige anskaffelsessummen,  

 eller, hvis ejendommen er erhvervet før den 1. januar 1987, værdien ved 18.  

 almindelige vurdering, hvis denne vælges.
 44. Den selvstændige erhvervsdrivende kan ikke ved  

 opgørelse af renteafgiftsgrundlaget både nedsætte sine afgiftsbelagte  

 renteudgifter med et beregnet kapitalafkast af fast ejendom efter  

 renteafgiftslovens § 6, stk. 3, og efter § 3, stk. 3, nr. 2, have  

 afgiftsfritagne renter på lån, der er sikret med pant i ejendommen.
Dette fremgår af bestemmelsen i § 6, stk. 4, hvorefter det beregnede  

 kapitalafkast nedsættes med renter af lån som nævnt i § 3, stk. 3, nr. 2.  

 Kapitalafkastet nedsættes dog ikke til et lavere beløb end 0 kr.
Hvis  

 renterne af disse lån er lig med eller større end kapitalafkastet, gives der  

 således ikke fradrag for noget kapitalafkast af ejendommen.
 Erhvervsdrivende med flere ejendomme kan vælge, om opgørelsen efter § 6,  

 stk. 4, skal foretages for hver ejendom for sig eller for samtlige ejendomme  

 under eet.
 45. Efter renteafgiftslovens § 6, stk. 5, nedsættes  

 det kapitalafkast, der er beregnet af fysiske erhvervsaktiver, med  

 nettorenteudgifter ved selvstændig skibsvirksomhed, der er fritaget for  

 renteafgift efter § 3, stk. 4.
 Kapitalafkastet nedsættes med nettorenteudgifterne ved skibsvirksomheden,  

 men kan dog ikke nedsættes til et lavere beløb end 0 kr.
 Den selvstændige erhvervsdrivende får således heller ikke på dette område  

 både et kapitalafkast og afgiftsfrie nettorenteudgifter ved skibsvirksomhed  

 efter § 3, stk. 4.
R.
Aktionærer 46. En aktionærs afgiftspligtige renteudgifter  

 nedsættes med aktieudbytter og skattegodtgørelse heraf, jf. § 3, stk. 6, nr.  

 2 og 3.
 Har aktionæren i hele afgiftsåret i væsentligt omfang deltaget i driften  

 af aktieselskabets virksomhed, kan aktionæren for det pågældende afgiftsår  

 vælge i stedet at nedsætte sine afgiftspligtige renteudgifter med et afkast  

 af nettoaktieerhvervelsen (afkastgrundlaget) i selskabet, jf. § 6 a.
 Kravet om, at aktionæren i væsentligt omfang skal have deltaget i  

 selskabets drift, skal forstås i overensstemmelse med betingelsen for  

 overførsel af en virksomheds overskud til en medarbejdende ægtefælle, jf.  

 kildeskattelovens § 25 A, stk. 3. Det betyder bl.a., at deltagelsen i  

 virksomhedens drift skal være af en fastere karakter, der lægger beslag på en  

 betydelig del af aktionærens arbejdskraft, ved daglig deltagelse vejledende  

 mindst 3-4 timer om dagen, og at der ved tilrettelæggelsen af virksomhedens  

 drift er regnet med aktionærens deltagelse i arbejdet.
Arbejdskravet skal opfyldes i det selskab, der har udstedt de erhvervede  

 aktier.
Der kan dog beregnes et afkast af nettoaktieerhvervelsen i et  

 moderselskab, selv om arbejdskravet alene er opfyldt i datterselskabet, når  

 moderselskabet ejer 100 pct. af aktierne i datterselskabet. 47.  

 Afkastgrundlaget opgøres for den periode, der udgør aktionærens afgiftsår.
 Afkastgrundlaget udgør det beløb, for hvilket aktionæren efter den 10.  

 oktober 1988 har erhvervet aktier i selskabet, nedsat med det beløb, som  

 aktionæren efter samme dato har afstået aktier i selskabet for.
 Aktieposter i forskellige selskaber kan ikke indgå i samme afkastgrundlag.
 Ved opgørelsen af afkastgrundlaget indgår anskaffede og afståede  

 aktieposter med henholdsvis anskaffelses- og afståelsessum, inkl. sædvanlige  

 handelsomkostninger.
 Aktier, der er erhvervet ved stiftelse af et selskab, indgår i  

 afkastgrundlaget med udgangspunkt i den nominelle værdi af aktierne.
 I det omfang en aktiepost er erhvervet eller afstået vederlagsfrit (gave),  

 indgår værdien heraf ikke i afkastgrundlaget.
 Aktier, der er handlet mellem ægtefæller, som i skattemæssig henseende er  

 samlevende ved udgangen af overdragelsesåret, anses for anskaffet af  

 erhververen på samme tidspunkt og for samme beløb som de oprindelige  

 anskaffelser, jf. kildeskattelovens § 26 B. 48. Aktieafkastet beregnes som  

 afkastsatsen efter virksomhedsskattelovens § 9 ganget med det mindste  

 afkastgrundlag i afkaståret.
 Der kan kun beregnes et aktieafkast, hvis afkastgrundlaget i hele  

 afgiftsåret har udgjort mindst 100.000 kr.
Aktieafkastet kan kun beregnes i 5 på hinanden følgende afgiftsår regnet  

 fra og med det afgiftsår, hvor aktionæren første gang er berettiget til at  

 beregne et aktieafkast.
Der kan ikke etableres en ny 5-årig periode ved køb  

 af en ny post aktier i selskabet i senere år.
Perioden påbegyndes, selv om  

 aktionæren ikke gør brug af retten til at beregne et aktieafkast. 49.  

 Adgangen til at vælge at beregne et afkast af en nettoaktieerhvervelse gælder  

 tilsvarende for anparter i anpartsselskaber.
 Eksempel:
 Beregning af afkastgrundlaget efter § 6 a for en afgiftspligtig, hvis  

 afgiftsår er sammenfaldende med kalenderåret:
 Den afgiftsligtige kan kun beregne et aktieafkast efter § 6 a for  

 afgiftsåret 1989.
S. Ægtefæller 50. Der opgøres et afgiftsgrundlag for hver ægtefælle.
 Overstiger den ene ægtefælles renteindtægter dennes afgiftsbelagte  

 renteudgifter, overføres dette negative afgiftsgrundlag til modregning i et  

 eventuelt positivt afgiftsgrundlag hos den anden ægtefælle, hvis ægtefællerne  

 i skattemæssig henseende var samlevende ved udgangen af det pågældende  

 afgiftsår, jf. kildeskattelovens § 4.
 Reglerne i kildeskattelovens § 72, stk. 2, finder tilsvarende anvendelse,  

 således at der kan foretages subsidiært udlæg for afgiften m.v. hos  

 ægtefællen til den afgiftspligtige.
T.
Dødsfald 51. Det fremgår af renteafgiftslovens § 8, at hvis en  

 afgiftspligtig eller dennes ægtefælle afgår ved døden, bortfalder pligten til  

 at betale afgift for det pågældende afgiftsår.
Hvis en af ægtefællerne dør,  

 skal ingen af ægtefællerne betale afgift for dette afgiftsår.
Afgår en afgiftspligtig ved døden, f.eks. i indkomståret 1989, skal ingen  

 af ægtefællerne betale afgift for det tilsvarende afgiftsår.
Derimod skal der  

 betales afgift vedrørende afgiftsåret 1988, uanset om denne afgift er  

 forfaldet til betaling på det tidspunkt, hvor den afgiftspligtige dør.  

 Afgiften behandles i dødsboet som andre skattekrav fra tidligere år.
 Bestemmelsen gælder, hvad enten længstlevende ægtefælle vælger at hensidde  

 i uskiftet bo eller at skifte.
U.
Afgiftens opgørelse, forfald, betaling og inddrivelse 52. Efter bestemmelsen i renteafgiftslovens § 9, stk.  

 1, skal den afgiftspligtige indgive de nødvendige oplysninger til opgørelse  

 af grundlaget for beregning af renteafgiften.
Der gælder samme regler for opgørelse af afgiftsgrundlaget som for  

 selvangivelse af den skattepligtige almindelige indkomst.
Skattelovgivningens  

 almindelige regler om ansættelse, påklage, henstand og eftergivelse finder  

 desuden anvendelse på afgiften.
Der er således mulighed for skønsmæssig  

 ansættelse i tilfælde, hvor den afgiftspligtige ikke indsender opgørelse over  

 afgiftsgrundlaget.
Da der er tale om en afgift, finder bl.a. reglerne om  

 skatteloft ikke anvendelse.
Afgiftsbeløb under 100 kr. opkræves ikke.
Ved beregningen af afgiftsbeløb  

 bortses fra ørebeløb.
Det fremgår af § 3, stk. 7-8. 53. Efter  

 renteafgiftslovens § 9, stk. 2, forfalder afgiften til betaling den 1. januar  

 i det andet år efter afgiftsåret, med sidste rettidige betalingsdag den 20. i  

 forfaldsmåneden.
Falder sidste rettidige betalingsdag på en helligdag eller  

 en lørdag, forlænges fristen til den følgende hverdag.
 Finder opkrævningen af et afgiftsbeløb først sted den 1. januar eller  

 senere, forfalder beløbet til betaling ved begyndelsen af den følgende måned,  

 med betalingsfrist til den 20. i måneden.
Ved for sen indbetaling af afgiften betales efter § 9, stk. 3, en rente på  

 1 pct. pr. påbegyndt måned fra forfaldsdagen at regne.
Denne rente er ikke  

 fradragsberettiget.
Ved tilbagebetaling af for meget betalt afgift ydes der efter § 9, stk. 4,  

 en rente på 1 pct. pr. påbegyndt måned fra forfaldsdagen at regne.
Denne  

 renteindtægt er skattefri.
Beløb under 25 kr. tilbagebetales ikke.
Efter § 9, stk. 5, foretages inddrivelse af renteafgift i overensstemmelse  

 med reglerne i lov nr. 278 af 26. maj 1976 om fremgangsmåden ved inddrivelse  

 af skatter og afgifter m.v., idet afgiften er tillagt udpantningsret efter  

 lov nr. 36 af 29. marts 1873 om udpantning og om udlæg uden grundlag af dom  

 eller forlig.
Dette gælder også eventuelle morarenter.
V.
Straffebestemmelser m.v.
 54. Efter renteafgiftslovens § 11 straffes med bøde  

 den, der forsætligt eller ved grov uagtsomhed afgiver urigtige eller  

 vildledende oplysninger om afgiftsgrundlaget.
 Hvis forholdet er begået med forsæt til at unddrage staten afgift, kan  

 straffen stige til hæfte eller fængsel i indtil 2 år.
Det samme er tilfældet, hvis der i øvrigt foreligger skærpende  

 omstændigheder. 55. Efter renteafgiftslovens § 12 kan skatteministeren  

 fastsætte nærmere regler om lovens administration, herunder om afgiftens  

 opkrævning, samt fastsætte bødestraf for overtrædelse af disse regler.
For  

 afgiftsåret 1988 og senere afgiftsår har skatteministeren benyttet denne  

 bemyndigelse til at udstede bekendtgørelse nr. 290 af 16. maj 1989 om  

 bemyndigelse til amtsskatteinspektoraterne til at meddele dispensation i  

 henhold til forbrugsrenteafgiftsloven, jf. bilag 2.
 Loven gælder ikke for Færøerne og Grønland.
