S.D.1 Fusion S.D.2 Spaltning S.D.3 Tilførsel af aktiver S.D.4 Koncernforbundne selskaber S.D.5 Sambeskatning S.D.1 Fusion Fusion foreligger, når et selskab overdrager hele sin formue til et andet  

 bestående selskab eller når 2 eller flere selskaber sammensluttes til et nyt  

 selskab.
Det er således uden betydning, om det modtagende selskab eksisterede  

 før fusionen eller er dannet i forbindelse med denne.
 Overdragelse af et selskabs formue som helhed til et andet selskab  

 medfører i almindelighed beskatning i det overdragende selskab efter de for  

 de enkelte aktiver gældende regler.
 * Fusionsloven (FUL), der ved lov nr. 219 af 3. april 1992 har ændret  

 titel til fusionsskatteloven (FUSL), indeholder imidlertid regler, hvorefter  

 visse selskaber og foreninger, der ikke er forbundet i  

 moderdatterselskabsforhold kan fusioneres skattefrit (vandret fusion). Loven  

 giver endvidere mulighed for skattefri fusion mellem moder- og  

 datterselskaber (lodret fusion).
 Området for skattefri fusion, hvor et udenlandsk selskab er blandt de  

 fusionerende selskaber, er udvidet ved gennemførelse af fusionsdirektivet  

 90/434/EØF i lov nr. 219 af 3. april 1992. Fusionsdirektivet har desuden  

 medført nye regler i loven vedrørende adgang til anvendelse af lovens  

 successionsregler ved spaltning af visse selskaber, visse selskabers  

 tilførsel af aktiver til et andet selskab, og ændring af lovens regler om  

 vederlag.
 Fusionsskatteloven fremgår af lovbek. nr. 745 af 27. aug. 1992, og til  

 loven knytter sig cirk. nr. 140 af 23. juli 1976, cirk. nr. 17 af 25. jan.  

 1977, cirk. nr. 157 af 24. sept. 1981, cirk. nr. 175 af 3. nov. 1987 (til  

 ABL), pkt. 7, og cirk. nr. 198 af 4. nov. 1991 (til AL, FUSL, PSL, SSL og  

 VSL), kap. 1 og 3. Fusionsdirektivet er optrykt som bilag til lovforslag nr.  

 L 20 (fremsat den 3. okt. 1991).
Samtidig med ændringen af lovens titel er lovens terminologi ændret,  

 således at et "ophørende" selskab er ændret til et  

 "indskydende" selskab, og et "fortsættende" selskab er  

 ændret til et "modtagende" selskab.
Endvidere er "aktionærer  

 eller anpartshavere" ændret til "selskabsdeltagere". * S.D.1.1 Fusionsskattelovens anvendelsesområde Lovens bestemmelser om adgangen til skattefri fusion findes i § 1, stk. 1  

 (registrerede aktie- og anpartsselskaber samt selskaber omfattet af SSL § 1,  

 stk. 1, nr. 2), § 12 (kooperative foreninger), § 14, stk. 1, (sparekasser og  

 gensidige forsikringsforeninger), § 14, stk. 2 (investeringsforeninger), § 14  

 a (sparekasser), § 14 b (realkreditinstitutter), § 14 c (visse fonde og  

 foreninger), § 14 d (gensidige forsikringsforeninger), § 15, (udenlandske  

 selskaber), * § 15 a og b (spaltning), og § 15 c og d (tilførsel af aktiver).  

 * Bortset fra §§ 14 c, 15, * 15 a og b og 15 c og d * er adgangen til  

 skattefri fusion begrænset til skattesubjekter, i henhold til SSL § 1, stk.  

 1. (Bestemmelsen i SSL § 1, stk. 2 indfører ikke nye skattesubjekter men  

 fastslår blot, at visse hovedforeninger skal beskattes som brugsforeninger  

 eller indkøbsforeninger).
 Virksomheder, der f.eks. drives som interessentskaber, kommanditselskaber  

 eller partrederier, kan derfor ikke anvende lovens bestemmelser.
Loven omfatter imidlertid ikke alle de skattesubjekter, der er  

 skattepligtige i henhold til SSL § 1, stk. 1, idet der ikke er hjemmel til,  

 at de i henhold til bestemmelsens nr.6 skattepligtige andre foreninger,  

 korporationer, stiftelser, legater og selvejende institutioner kan fusionere  

 hverken indbyrdes eller med andre skattesubjekter.
Herfra er dog undtaget,  

 dels investeringsforeninger, dels gensidige forsikringsforeninger, som  

 udelukkende driver sygeforsikringsvirksomhed, og som skatteministeren har  

 bestemt alene skal beskattes i henhold til SSL § 1, stk. 1, nr. 6.
 Blandt de skattesubjekter (sammenslutninger), der er omfattet af loven,  

 begrænses kombinationsmulighederne for skattefri fusion, således som det  

 fremgår af den skematiske oversigt, der er gengivet nedenunder.
 - Klik her for at se skema.
* Skemaet omhandler alene fusioner og omdannelser mellem selskaber mv.,  

 der er skattepligtige i hen hold til SSL.
Fusioner mellem f.eks. et udenlandsk og et dansk selskab er  

 således ikke nævnt i skemaet, se herom nedenfor. * De sammenslutninger, som kan fusionere skattefrit (herunder udenlandske  

 selskaber) er i skemaet ordnet, dels lodret dels vandret, således at det af  

 rubrikken i skæringspunktet fremgår, om fusion er mulig og i bekræftende  

 fald, hvor den modtagende sammenslutning hører hjemme indenfor gruppen af  

 mulige skattesubjekter.
Hvor der ikke er hjemmel til fusion efter lovens  

 bestemmelser, står rubrikken blank.
Eksempelvis kan investeringsforeninger kun fusionere indbyrdes og kun med  

 Ligningsrådets tilladelse.
Ligningsrådet har afgivet bindende forhåndsbesked  

 om, at 2 investeringsforeninger kunne sammensluttes uden skattemæssige  

 konsekvenser for de 2 foreninger eller disses medlemmer.
Sammenslutningen var  

 udelukkende begrundet i administrative hensyn, og da sammenslutningen ikke  

 indebar nogen sammenlægning af foreningernes respektive formuer, kunne  

 sammenslutningen ikke anses for en fusion i lovens forstand.
 En fusion anses at finde sted på det tidspunkt, hvor den er endelig  

 vedtaget i samtlige fusionerende sammenslutninger.
 Sparekasser har fra og med indkomståret 1988 kunnet omdannes til  

 aktieselskaber (FUSL § 14 a).
 Sparekassers omdannelse sker ved fusion mellem sparekassen og et nystiftet  

 aktieselskab med sidstnævnte som det modtagende selskab.
 Et sparekasseaktieselskab fandtes ikke i forbindelse med omdannelse efter  

 FUSL § 14 a, at indtræde i sparekassens hovedaktionærstatus efter ABL § 4,  

 stk. 2. (t&s nyt 1991.3.165).
 Ved lov nr. 255 af 25. april 1990 om ændring af forskellige skattelove  

 blev der åbnet adgang for forskellige skattesubjekter, der ikke omfattedes af  

 SSL, til i et vist omfang at benytte FUSL's regler.
 Realkreditinstitutter fik i forbindelse med vedtagelsen af en ny  

 realkreditlov mulighed for at omdanne sig til aktieselskaber uden at  

 omdannelsen udløser avancebeskatning (FUSL § 14 b). I medfør af bestemmelsens  

 stk. 4 kan reglerne om skattefri fusion også finde anvendelse ved etablering  

 af en holdingkonstruktion i forbindelse med omdannelsen.
* Ved lov nr. 362 af 6. juni 1991 om ændring af forskellige skattelove,  

 der fik virkning fra og med indkomståret 1991, blev der tillige åbnet adgang  

 for gensidige forsikringsforeningers omdannelse til aktieselskaber (FUSL § 14  

 d). Gensidige forsikringsforeningers omdannelse sker ved fusion mellem  

 foreningen og et af foreningen ejet eller oprettet aktieselskab med  

 sidstnævnte som det modtagende.
I medfør af bestemmelsens stk. 6 kan reglerne  

 om skattefri fusion også finde anvendelse ved etablering af en  

 holdingkonstruktion ved omdannelsen. * Fusioner uden for SSL's rammer Ved lov nr. 255 af 25. apr. 1990 blev der endvidere indsat en ny § 14 c i  

 FUSL.
Bestemmelsen er i henhold til lovbek. nr. 628 af 27. aug. 1991 ændret  

 med virkning fra og med indkomståret 1991, således at lovens regler, i det  

 omfang, de er anvendelige, finder tilsvarende anvendelse i følgende tilfælde:
 1) Ved fusion af fonde omfattet af FBL.
 2) Når en af de i nr. 1 nævnte fonde fusionerer med et datterselskab, der  

 er omfattet af SSL § 1, stk. 1, nr. 1, og den modtagende fond besidder  

 samtlige aktier eller anparter i det indskydende selskab.
 3) Ved fusion af foreninger omfattet af FBL.
S.D.1.2 Betingelser for fusion uden skattemyndighedernes tilladelse Det er hovedreglen, at fusion mellem danske selskaber mv. kan foretages  

 uden skattemyndighedernes tilladelse.
Vilkårene er indarbejdet i lovteksten,  

 og i det omfang disse er opfyldt, bliver der kun tale om efterfølgende  

 kontrol.
 Anvendelse af FUSL's bestemmelser kræver, at følgende vilkår er opfyldt:
S.D.1.2.1 Vederlag * I henhold til FUSL's ændrede § 2, stk. 1, skal selskabsdeltagerne i det  

 indskydende selskab vederlægges alene med aktier eller anparter i det  

 modtagende selskab og eventuelt en kontant udligningssum på højst 10 pct. af  

 disse værdipapirers pålydende værdi eller, når der ikke eksisterer en  

 pålydende værdi, deres bogførte værdi.
Dette skyldes hensynet til  

 deltagersuccessionen i det modtagende selskabs deltagerkreds. * Bestemmelsen omfatter ikke aktier eller anparter i det indskydende  

 selskab, der besiddes af det modtagende.
Besidder det modtagende selskab  

 eksempelvis 60 pct. af aktierne/anparterne i det indskydende, skal således  

 alene de resterende 40 pct. vederlægges med aktier/anparter i det modtagende  

 selskab efter * den nye "10 pct. regel", * d.v.s. med  

 aktier/anparter, der i værdi svarer til værdien af de 40 pct. med fradrag af  

 de 10 pct. af den pålydende værdi eller den bogførte værdi af de tildelte  

 aktier eller anparter, * der kan indløses kontant.
Kravet i § 2, stk. 1, er i  

 eksemplet således opfyldt, hvis * højst 10 pct. af den pålydende værdi eller  

 den bogførte værdi af aktierne/anparterne i det modtagende selskab  

 vederlægges kontant. * Loven giver ikke regler for, hvorledes den "kontante" indløsning  

 af andele i det indskydende selskab skal fordele sig på deltagerne. * Men  

 ifølge bemærkningerne til lovforslag nr.
L 20 må det anses for stridende mod  

 fusionsdirektivet at fordele den kontante udligningssum på anden måde end  

 ligeligt mellem selskabsdeltagerne. * * Bestemmelsen rummede tidligere mulighed for dispensation fra den  

 såkaldte "90 pct. regel". Denne mulighed er imidlertid ophævet, jf.  

 bemærkningerne til lovforslag nr.
L 20, hvorefter dispensationsadgangen er i  

 strid med fusionsdirektivet. * Bestemmelsen gælder ikke ved "lodrette" fusioner, hvor det  

 indskydende selskab (datterselskabet) overdrager samtlige aktiver og passiver  

 til det modtagende selskab (moderselskabet), som derefter annullerer det  

 indskydende selskabs aktier/anparter, jf.
FUSL § 2, stk. 2.
 Om fusion af søsterselskaber, se Skat 1990.2.992.
Selv om (den nye) "10 pct. regel" tilsyneladende er overholdt,  

 kan der være grund til kritik af aktieombytningen, idet værdien af det ene  

 selskabs aktier kan være ansat for højt, således at der derigennem fremkommer  

 en fordeling af det modtagende selskabs kapital, som ikke er begrundet i  

 værdien af selskabernes aktier før fusionen.
På den anden side kan aktiernes  

 værdi i det indskydende selskab sættes for lavt, f.eks. fordi egenkapitalen  

 er ringe, men der kan stadig være værdier i selskabet, som stimulerer  

 aktiernes handelsværdi, og det må her påses af hensyn til  

 successionsprincippet, at aktieombytningen sker til handelsværdien.
S.D.1.2.2 Aktiebesiddelse 3 års reglen Ifølge lovens § 3 skal et moderselskab, der fusionerer med et  

 datterselskab, i 3 år forud for fusionsdatoen have besiddet den for fusionens  

 gennemførelse fornødne majoritet (d.v.s. mindst 2/3, jf. aktieselskabslovens  

 § 134 e og anpartsselskabslovens § 103 e).
 Bestemmelsen tilsigter bl.a. at skabe mulighed for foretagelse af fornødne  

 ændringer af beskatningsgrundlaget for det modtagende selskab og for de  

 sælgende aktionærer i det indskydende selskab.
Ligningsrådet kan tillade FUSL's regler anvendt i tilfælde, hvor vilkåret  

 i § 3 ikke er opfyldt, men denne tilladelse kan gøres betinget af særvilkår,  

 der neutraliserer de ved fusionen opnåede skattemæssige fordele, som ikke  

 tilsigtedes ved FUSL.
Det er i denne forbindelse især af betydning, om  

 datterselskabets aktier/anparter er købt af moderselskabet for  

 handelsværdien.
Må det antages, at fusionen er begrundet i et ønske om at  

 omgå sambeskatningsvilkår 2.4.2. om begrænsning af fradraget for underskud,  

 vil tilladelse til skattefri fusion normalt ikke blive givet.
Et tilfælde,  

 hvor Ligningsrådet nægtede tilladelse til skattefri fusion ved tynd  

 kapitalisering er refereret i Skat 1989.9.741. Se i øvrigt nedenfor under  

 S.D.1.2.4.
S.D.1.2.3 Forudgående transaktioner mellem parterne Ifølge § 4 kræves særlig tilladelse fra Ligningsrådet, når der indenfor et  

 tidsrum af 3 år forud for fusionsdatoen udenfor normal samhandel er sket  

 overdragelse af aktiver (fast ejendom, driftsmidler, varelager, goodwill,  

 værdipapirer, rettigheder mv.) fra aktionærer/anpartshavere eller et af  

 sådanne behersket selskab til et af de i fusionen deltagende selskaber.
 Det er uden betydning i hvilken form overdragelsen er sket, og hvorledes  

 vederlaget er erlagt, men bestemmelsen finder kun anvendelse, såfremt der er  

 tale om særskilte formuetransaktioner, f.eks. overdragelse af et varelager  

 som helhed eller af samtlige for en given produktion nødvendige driftsmidler.
 Formålet med bestemmelsen er at forhindre utilsigtede skattemæssige  

 fordele og misbrug af fusionsskattelovens regler, og Ligningsrådets  

 tilladelse kan derfor gøres betinget af særvilkår, der neutraliserer sådanne  

 følger.
S.D.1.2.4 Holdingstiftelse (ligningslovens § 16 B, stk. 2-4) Når fusionen kræver Ligningsrådets tilladelse i henhold til lovens § 3  

 og/eller § 4, kan tilladelse til skattefri fusion normalt ikke forventes, når  

 en aktionær indenfor de sidste 3 år forud for fusionsdatoen har afstået  

 aktier i et af de fusionerede selskaber til et andet af disse, og  

 aktieafståelsen var omfattet af holdingreglen i LL § 16 B før eventuel  

 dispensation efter bestemmelsens stk. 6, og det købende selskab ikke uden  

 fusion må antages i egen positiv indkomst at kunne rumme fradrag for  

 rentebetalinger til den sælgende aktionær eller andre, der har finansieret  

 købet.
S.D.1.2.5 Tilladelse til fusion uden særlige vilkår Efter bemyndigelse fra Ligningsrådet kan told- og skatteregionerne, for  

 Københavns og Frederiksberg kommuners vedkommende skattedirektoraterne, i  

 henhold til lovens §§ 3 og 4, tillade skattefri fusion uden særlige vilkår.  

 Såfremt told- og skatteregionerne anser særlige vilkår for påkrævet, skal  

 sagen forelægges Told- og Skattestyrelsen.
Fastsættelse af særlige vilkår  

 foretages af Ligningsrådet.
S.D.1.2.6 Fusionsdatoen Ifølge § 5 er fusionsdatoen i skattemæssig henseende datoen for den  

 åbningsstatus, der i medfør af lov om aktieselskaber og lov om  

 anpartsselskaber skal udarbejdes for det modtagende selskab.
Denne dato skal  

 være sammenfaldende med skæringsdatoen for det modtagende selskabs  

 regnskabsår.
Der er ikke hjemmel til at dispensere fra denne bestemmelse.
S.D.1.2.7 Formforskrifter Med henblik på at sikre ligningsmyndighederne tilstrækkelig information  

 skal det modtagende selskab ifølge FUSL § 6 anmelde fusionen.
Anmeldelse sker  

 til den told- og skatteregion, under hvis område det modtagende selskab  

 hører, for Københavns og Frederiksberg kommuners vedkommende  

 skattedirektoraterne.
Samtidig med anmeldelsen skal indsendes genparter af de  

 dokumenter, der i henhold til aktieselskabslovens §  

 134e/anpartsselskabslovens § 103e skal udfærdiges i forbindelse med fusionens  

 vedtagelse.
De omhandlede dokumenter, nemlig a. fusionsplanen, b. revideret fælles regnskabsopstilling, udvisende samtlige aktiver og  

 passiver i hvert af selskaberne, c. de reguleringer, som overtagelsen antages at ville medføre, og d. åbningsstatus for det modtagende selskab efter overtagelsen, skal være indsendt senest 6 måneder fra fusionsdatoen.
Dokumenterne kan  

 indsendes i udkast, men det er en forudsætning, at de endelige dokumenter  

 ikke på væsentlige punkter afviger fra de indsendte udkast.
 Endvidere bør vedlægges regnskaber for de fusionerende selskaber for det  

 senest forud for fusionsdatoen afsluttede regnskabsår, hvis regnskaberne ikke  

 allerede er indsendt til ligningsmyndighederne.
 Ved fusion af banker og sparekasser er indsendelsesfristen senest 1 måned  

 efter Industriministeriets godkendelse af fusionen.
 Skattemyndighederne kan under ganske særlige omstændigheder se bort fra  

 fristerne.
 Det om formforskrifterne anførte gælder også ved sparekassers,  

 realkreditinstitutters og gensidige forsikringsforeningers omdannelse til  

 aktieselskaber i medfør af lovens §§ 14 a, 14 b og 14 d.
 Om de dokumenter kooperative virksomheder mv. skal indsende, se nedenfor.
S.D.1.3 Skattemæssige retsvirkninger Det indskydende selskab For det indskydende selskab skal der ifølge FUSL § 7 foretages en ordinær  

 ansættelse af indkomsten for perioden fra udløbet af det regnskabsår, der  

 ligger til grund for den sidste ordinære skatteansættelse og indtil  

 fusionsdatoen.
Ansættelsen foretages af ligningsmyndigheden i den kommune, hvor selskabet  

 indtil fusionen havde hjemsted iflg.
Erhvervs- og Selskabsstyrelsen uanset om  

 selskabets selvstændige eksistens er bragt til ophør pr. den dato, hvor  

 normal mandtalsoptagelse af registrerede selskaber finder sted.
Dette gælder  

 også ved fusion efter § 12, stk. 1, nr. 5 af en forening og et aktieselskab  

 og ved en fusion efter § 14 c, nr. 2 af en fond og et aktieselskab, selv om  

 sammensmeltningen selskabsretligt ikke kan betegnes som en fusion. * Var de  

 fusionerende selskaber sambeskattet indtil fusionen, foretages ansættelsen af  

 det indskydende selskab af ligningsmyndigheden i den kommune, hvor  

 moderselskabet indtil fusionen var skattemæssigt hjemmehørende for det  

 skatteår hvis tilsvarende regnskabsår tidsmæssigt rummer fusionsdatoen. * Selvangivelsen indgives af det modtagende selskab, der hæfter for  

 eventuelle skattekrav og for ethvert bødeansvar, der efter  

 skattelovgivningens bestemmelser vil kunne rettes mod det indskydende  

 selskab, og dette gælder for såvel den afsluttende periode som for tidligere  

 skatteår, R.R. 1981.299 SM.
 Det modtagende selskab.
Succession Det modtagende selskab indtræder ifølge lovens § 8 i det indskydende  

 selskabs retsstilling for så vidt angår aktiver og passiver, der er i behold  

 hos sidstnævnte selskab ved fusionen.
Aktiverne og passiverne behandles som  

 om de var anskaffet på de tidspunkter, hvor de er erhvervet af det  

 indskydende selskab, og for de anskaffelsessummer, hvortil de er erhvervet af  

 dette selskab.
Eventuelle skattemæssige afskrivninger og nedskrivninger, som  

 det indskydende selskab har foretaget, anses for foretaget af det modtagende  

 selskab. * Ubenyttede investeringsfondshenlæggelser i det indskydende selskab  

 og de dertil knyttede indskud i pengeinstitutter betragtes, som om de var  

 foretaget af det modtagende selskab i henlæggelsesårene.
Dette gælder også, selv om efterbeskatning efter investeringsfondsloven  

 sker for indkomstår, der ligger forud for stiftelsen af det modtagende  

 selskab. * Det forhold, at aktiver eller passiver ved fusionen er overgået fra det  

 indskydende til det modtagende selskab, er uden betydning ved afgørelsen af,  

 om de må anses for erhvervet i spekulationshensigt eller som led i næring.
 Har det indskydende selskab ved opgørelsen af den skattepligtige indkomst  

 medregnet urealiseret fortjeneste og tab på værdipapirer, behandles  

 værdipapirerne ved opgørelsen af det modtagende selskabs skattepligtige  

 indkomst, som om fortjeneste og tab var medregnet ved indkomstopgørelsen hos  

 det modtagende selskab.
 Opnår det modtagende selskab gevinst eller lider tab ved afhændelse eller  

 indfrielse af offentlige obligationer, private pantebreve eller fordringer,  

 som ved fusionen er overtaget fra det indskydende selskab, behandles sådan  

 gevinst eller tab efter samme regler, som skulle have været bragt i  

 anvendelse, såfremt gevinst eller tab var blevet realiseret hos det  

 indskydende selskab.
 * Et selskab, der drev næring med investering og finansiering, blev  

 næringsbeskattet af kursgevinsten, der opstod ved konfusion af kreditor og  

 debitor, da selskabet (kreditor) fusionerede med et koncernforbundent selskab  

 (debitor). Selskabet var ikke omfattet af reglerne om succession i FUSL § 8,  

 da denne bestemmelse vedrører overtagne aktiver fra det indskydende selskab.  

 * Skat 1990.6.466 (LSR).
 Om holdingkonstruktion i forbindelse med sparekassers omdannelse til  

 aktieselskab i medfør af § 14 a, se Skat 1990.4.296.
 Den skattemæssige behandling af aktiver og passiver, som det modtagende  

 selskab ikke har erhvervet fra et indskydende selskab, ændres ikke som følge  

 af fusionen, såfremt de aktiver og passiver, der kan påvises at være  

 erhvervet ved denne, såvel i det modtagende selskabs regnskab som i dets  

 skatteopgørelse fremtræder som særskilte poster.
 I modsat fald afgør ligningsmyndighederne, hvorvidt de for det indskydende  

 eller de for det modtagende selskab gældende regler skal bringes i anvendelse  

 på de pågældende af grupper af aktiver og passiver.
Såfremt det indskydende selskab har oppebåret udbytte, der ikke skal  

 medregnes til det udbyttemodtagende selskabs skattepligtige indkomst, anses  

 dette udbytte for modtaget af det modtagende selskab, hvis dette selskab ved  

 fusionen har overtaget de pågældende aktier.
Afhænder det modtagende selskab  

 aktierne med tab, skal det skattemæssige tabsfradrag, jf.
ABL § 5, stk. 5,  

 reduceres med de nævnte af det indskydende selskab oppebårne udbytter.
 Underskud i de fusionerede selskaber, såvel det modtagende som det/de  

 indskydende, hidrørende fra tiden før fusionsdatoen, kan trods bestemmelsen i  

 LL § 15 ikke bringes til fradrag ved det modtagende selskabs  

 indkomstopgørelse. (Det indskydende selskab kan ikke fremføre eget underskud  

 længere end til selskabets sidste ordinære ansættelse).
Dette gælder dog ikke, når et moderselskab fusionerer med et  

 datterselskab, hvormed det har været sambeskattet indtil fusionsdatoen og i  

 de seneste 5 forudgående indkomstår.
Ved fusion af to søsterselskaber, der er  

 sambeskattede med deres fælles moderselskab, kan underskud i det indskydende  

 søsterselskab ikke ved fusionen overføres til det modtagende søsterselskab,  

 men underskuddet kan som følge af sambeskatningsreglerne fradrages i  

 koncernens sambeskattede indkomst, skd. 57.152.
Fristen var tidligere 2 år, men blev udvidet ved lov nr. 144 af 25. marts  

 1987 om ændring af fusionsskatteloven.
Om et tilfælde, hvor fristforlængelsen  

 havde givet anledning til tvivl, se Skat 1990.11.907.
 Ændringsloven finder anvendelse på fusioner der finder sted efter den 14.  

 jan. 1987. Dog gælder de hidtidige regler ved fusion med et datterselskab,  

 såfremt betingelserne i SSL § 31, stk. 1, 3. og 4. pkt., var opfyldt den 14.  

 jan. 1987. Det vil sige, at de ændrede regler ikke finder anvendelse på  

 fusioner efter den 14. jan. 1987, såfremt moderselskabet, eventuelt sammen  

 med andre af de datterselskaber, der inddrages under sambeskatningen, ejede  

 samtlige aktier i datterselskabet den 14. jan. 1987. Er der tale om et  

 udenlandsk datterselskab, er det tilstrækkeligt at de danske selskaber, der  

 inddrages under sambeskatningen, enten selv eller sammen med  

 Industrialiseringsfonden for Udviklingslandene den 14. jan. 1987 ejede hele  

 den del af det udenlandske datterselskabs aktiekapital, som efter  

 lovgivningen i det pågældende land kan ejes af aktieselskaber her i landet.
I et tilfælde, hvor to banker fusionerede, og den modtagende bank overtog  

 et underskudsselskab fra den indskydende bank, fandt lsr, at FUSL § 8, stk.  

 6, 1. pkt., udelukkede, at det overtagne selskabs underskud kunne fratrækkes  

 af den modtagende bank.
Underskuddet måtte sidestilles med underskud i den  

 indskydende bank.
Derimod fandtes underskuddet ikke at være omfattet af  

 begrænsningsreglen i LL § 15, stk. 3 (nu stk. 5, jf. lovbek. nr. 735 af 5.  

 nov. 1991), idet aktierne i underskudsselskabet ifølge FUSL § 8 måtte anses  

 for anskaffet af den modtagende bank på tidspunktet for den indskydende banks  

 erhvervelse af disse.
T&S nyt 1991.11.602.
 Om underskudsbegrænsning for visse selskaber, se S.C.1.2.6.
 Ved sparekassers omdannelse til aktieselskaber kan underskud fra tidligere  

 indkomstår bringes til fradrag i det modtagende selskabs indkomstopgørelse  

 efter LL § 15, hvis sparekassens aktiver og gæld som helhed overdrages til et  

 aktieselskab, hvori sparekassen ejer hele aktiekapitalen (§ 14 a, stk. 2).
En tilsvarende regel gælder iflg. § 14 b, stk. 2, og § 14 d, stk. 4, ved  

 realkreditinstitutters og gensidige forsikringsforeningers omdannelse til  

 aktieselskaber.
For realkreditinstitutter er det en betingelse, at  

 aktieselskabet ikke tidligere har drevet erhvervsmæssig virksomhed.
For  

 gensidige forsikringsforeninger er det en betingelse, at foreningen modtager  

 aktier i aktieselskabet svarende til værdien af de overdragne aktiver efter  

 fradrag af foreningens gæld.
 S.D.1.4 Retsvirkninger vedrørende aktionærer mv.
Også for aktionærerne gælder en successionsordning.
Der henvises herom til  

 S.H.3.5.
Annullerede aktier Aktier, der annulleres af et modtagende selskab ved fusionen, lades ude af  

 betragtning ved ansættelsen af selskabets skattepligtige indkomst såvel i  

 henseende til fortjeneste som tab.
 Såfremt det modtagende selskab ved overtagelse af aktiver og passiver fra  

 det eller de indskydende selskaber erhverver egne aktier, lades fortjeneste  

 eller tab ved eventuel annullering af disse aktier ude af betragtning ved  

 ansættelsen af selskabets skattepligtige indkomst.
S.D.1.5 Fusion af kooperative virksomheder, sparekasser og gensidige  

 forsikringsforeninger Ifølge §§ 12 og 14 i FUSL finder lovens bestemmelser med undtagelse af §§  

 3, 4 og 6, anvendelse ved fusion af kooperative virksomheder, sparekasser  

 (hvor en sparekasse er den modtagende sammenslutning) og gensidige  

 forsikringsforeninger.
Til skattefri fusion kræves derfor kun tilladelse, når medlemmernes  

 andelsrettigheder i den indskydende forening ikke erstattes af tilsvarende  

 rettigheder i den modtagende forening, men ændres f.eks. til driftskonto,  

 dividendekonto eller lignende, således at disse fusioner ikke opfylder  

 betingelsen om, at * værdien af medlemsrettigheder i det indskydende  

 foretagende alene skal vederlægges med rettigheder i det modtagende og  

 eventuelt en kontant udligningssum på højst 10 pct. af værdien af  

 rettighederne i det modtagende foretagende. * Den modtagende forening/sparekasse er i medfør af FUSL § 13 pligtig at  

 indsende nedenstående dokumenter:
a. udskrift af generalforsamlingsprotokoller, udvisende vedtagelsen om  

 fusion, b. revideret regnskabsopstilling udvisende samtlige overdragne aktiver og  

 passiver med angivelse af de reguleringer, overdragelsen måtte medføre, c. en opgørelse over eventuelle udbetalinger til andelshaverne i de  

 indskydende foreninger af deres indestående på andelskonto, driftsfondskonto  

 mv.
 Dokumenterne skal indsendes til den under S.D.1.2.7 nævnte skattemyndighed  

 inden 6 måneder fra fusionsdatoen, for sparekasser senest 1 måned efter  

 Industriministeriets godkendelse af fusionen, men der kan dog under ganske  

 særlige omstændigheder ses bort fra fristerne.
S.D.1.6 Fusion af investeringsforeninger Skattefri fusion af investeringsforeninger kræver altid Ligningsrådets  

 tilladelse. (FUSL § 14, stk. 2).
 Rådet kan fastsætte særlige vilkår for tilladelsen.
 Ved fusion af 2 udloddende investeringsforeninger stillede rådet således  

 som betingelse, at den indskydende forenings negative udlodningskonto ikke  

 kunne anvendes til modregning i den modtagendes fremtidige udlodninger. (Skat  

 1990.7.553).
 Fusionsdokumenterne er tilsvarende materiale som nævnt under S.D.1.5 i det  

 omfang, det skønnes fornødent.
S.D.1.7 Andre fusioner Ved fusioner udenfor selskabslovgivningen skal indsendes de dokumenter,  

 der i det konkrete tilfælde er foreskrevet udarbejdet. (FUSL § 6, stk. 1).
 Det gælder i øvrigt indenfor hele lovens område, at skatteministeren i  

 medfør af § 6, stk. 3 har bemyndiget T&S til efter indstilling fra  

 Ligningsrådet at fastsætte regler om, hvilke oplysninger udover de nævnte  

 fusionsdokumenter, der eventuelt skal tilvejebringes af den modtagende  

 sammenslutning mv. til brug for de lignende myndigheder.
S.D.1.8 Fusion med udenlandske selskaber * Som nævnt i indledningen til S.D.1 er området for skattefri fusion  

 udvidet ved lov nr. 219 af 3. april 1992.
 Den hidtidige bestemmelse om anvendelse af reglerne om skattefri fusion,  

 såfremt et udenlandsk selskab overdrager samtlige sine aktiver og passiver  

 til et dansk modtagende selskab (FUSL § 15), er indeholdt i den nye  

 bestemmelse om fusion med udenlandske selskaber (FUSL § 15).
I henhold til § 15, stk. 1, har selskaberne adgang til beskatning efter  

 bestemmelsens stk. 2-4, ved fusion mellem et dansk selskab og et udenlandsk  

 selskab, og ved fusion mellem udenlandske selskaber.
Det er en betingelse, at  

 der er opnået tilladelse til fusionen fra Ligningsrådet.
Ligningsrådet kan  

 fastsætte særlige vilkår for tilladelsen.
I øvrigt følger det af fusionsdirektivets artikel 11, stk. 1a, at en  

 EF-medlemsstat kan afslå helt eller delvis at anvende direktivets  

 bestemmelser om bl.a. fusion eller inddrage adgangen til at anvende  

 bestemmelserne, såfremt en fusion som hovedformål eller som et af  

 hovedformålene har skattesvig eller skatteunddragelse.
Tilsvarende gælder for  

 spaltning og tilførsel af aktiver, jf.
S.D.2 og S.D.3, samt ombytning af  

 aktier, jf.
S.H.3.6.
S.D.1.8.1 Ophør af et udenlandsk selskab ved fusion med et dansk selskab Ophører et udenlandsk aktieselskab, anpartsselskab eller selskab, der er  

 omfattet af begrebet selskab i en medlemsstat i artikel 3 i  

 fusionsdirektivet, jf. bilag til fusionsdirektivet, ved fusion med et dansk  

 selskab, finder reglerne i FUSL tilsvarende anvendelse.
Dog finder § 8, stk.  

 1-4 og 7 alene anvendelse på de af det udenlandske selskabs aktiver og  

 passiver mv., der som følge af fusionen er knyttet til det danske selskab.  

 Fortjeneste og tab på andre aktiver og passiver beskattes efter reglerne i  

 SSL § 7.
De af det udenlandske selskabs aktiver og passiver, der som følge af  

 fusionen er knyttet til det danske selskabs faste driftssted i udlandet,  

 anses ved opgørelsen af det danske selskabs skattepligtige indkomst her i  

 landet for anskaffet til handelsværdien på fusionsdatoen.
Dette gælder dog  

 ikke, hvis det udenlandske selskab ved sidste ordinære skatteansættelse forud  

 for fusionen var sambeskattet med det danske selskab, jf.
SSL § 31. * I så  

 fald finder reglen om succession tilsvarende anvendelse, jf.
FUSL § 8, stk.  

 1-4 og 7. * S.D.1.8.2 Fusion af to udenlandske selskaber Ophører et udenlandsk selskab ved fusion med et andet udenlandsk selskab,  

 og er begge selskaber omfattet af begrebet selskab i en medlemsstat i artikel  

 3 i fusionsdirektivet, finder reglerne i FUSL tilsvarende anvendelse.
Dog  

 finder § 8, stk. 1-4 og 7 alene anvendelse på de af det indskydende selskabs  

 aktiver og passiver mv., der som følge af fusionen er knyttet til det  

 modtagende selskabs faste driftssted her i landet.
Fortjeneste og tab på  

 andre aktiver og passiver beskattes efter reglerne i SSL § 7.
S.D.1.8.3 Ophør af et dansk selskab ved fusion med et udenlandsk selskab Ophører et dansk selskab ved fusion med et udenlandsk selskab, og er begge  

 selskaber omfattet af begrebet selskab i en medlemsstat i artikel 3 i  

 fusionsdirektivet, finder reglerne i FUSL tilsvarende anvendelse.
Dog finder  

 § 8, stk. 1-4 og 7 alene anvendelse på de af det danske selskabs aktiver og  

 passiver mv., der som følge af fusionen er knyttet til det udenlandske  

 selskabs faste driftssted her i landet.
Fortjeneste og tab på andre aktiver  

 og passiver beskattes efter reglerne i SSL § 5.
Danske selskaber er omfattet af begrebet selskab i en medlemsstat i  

 artikel 3 i fusionsdirektivet, når der er tale om aktieselskaber og  

 anpartsselskaber, der er skattepligtige efter SSL § 1, stk. 1, nr. 1. * * Ophører et dansk selskab ved fusion med et udenlandsk selskab, der ikke  

 er omfattet af begrebet selskab i en medlemsstat i artikel 3 i  

 fusionsdirektivet, * beskattes det indskydende danske selskab derimod efter  

 reglerne i SSL § 5 om likvidation af aktieselskaber.
Selskabet skal derfor i  

 ophørsåret beskattes dels af indkomsten dels af den ved ophøret konstaterede  

 avance.
S.D.1.8.4 Selskabsdeltagernes succession * Lovens hidtidige bestemmelser om en successionsordning for  

 selskabsdeltagerne ved fusion med udenlandske selskaber, jf. den tidligere  

 gældende FUL § 15, stk. 2 og 3 indgår i FUSL § 15, stk. 5 og 6 i det omfang  

 de ikke er overflødiggjort af ændringerne i bestemmelsen.  

 Successionsmulighederne er nærmere omtalt i S.H.3.5. * * S.D.2 Spaltning Gennemførelsen af fusionsdirektivet i dansk lovgivning har medført nye  

 bestemmelser i FUSL om anvendelse af lovens regler om skattemæssig succession  

 ved spaltning af et selskab, når såvel det indskydende selskab som det  

 modtagende selskab er omfattet af begrebet selskab i en medlemsstat i artikel  

 3 i fusionsdirektivet (FUSL §§ 15 a og 15 b). Bestemmelserne gælder således  

 for danske selskaber og selskaber i andre EF-medlemsstater.
 Ved spaltning forstås den transaktion, hvorved et selskab som følge af og  

 samtidig med sin opløsning uden likvidation overfører sine samlede aktiver og  

 passiver til to eller flere eksisterende eller nye selskaber ved i henhold  

 til en pro rataregel at tildele sine selskabsdeltagere aktier eller anparter  

 i de modtagende selskaber og eventuelt en kontant udligningssum på højst 10  

 pct. af disse værdipapirers pålydende værdi eller, når der ikke eksisterer en  

 pålydende værdi, deres bogførte værdi.
Det er en betingelse for anvendelsen af reglerne om skattemæssig  

 succession ved spaltning, at der er opnået tilladelse hertil fra  

 Ligningsrådet.
Ligningsrådet kan fastsætte særlige vilkår for tilladelsen.
Der henvises i øvrigt til omtalen af fusionsdirektivets artikel 11, stk.  

 1a, jf.
S.D.1.8.
S.D.2.1 Spaltning af et udenlandsk eller dansk selskab Ophører et udenlandsk selskab eller et dansk selskab ved spaltning, finder  

 lovens § 5, § 6, stk. 1, 3, 4 og 6, § 7, stk. 1, § 8 og § 10 tilsvarende  

 anvendelse.
Dog finder § 8, stk. 1-4 og 7 alene anvendelse på de af det  

 indskydende selskabs aktiver og passiver mv., der som følge af spaltningen er  

 knyttet til et dansk modtagende selskab eller til et udenlandsk modtagende  

 selskabs faste driftssted her i landet.
Et modtagende selskab kan alene overtage den del af det indskydende  

 selskabs skattemæssige afskrivninger og nedskrivninger, der vedrører de  

 overtagne aktiver.
Ubenyttede investeringsfondshenlæggelser i det indskydende  

 selskab og de dertil knyttede indskud i pengeinstitutter overføres til et  

 eller flere af de modtagende selskaber.
Fortjeneste og tab på andre aktiver  

 og passiver beskattes efter reglerne i SSL § 7 ved spaltning af et udenlandsk  

 selskab og efter reglerne i SSL § 5 ved spaltning af et dansk selskab.
De af det udenlandske indskydende selskabs aktiver og passiver, der som  

 følge af spaltningen er knyttet til det modtagende selskabs faste driftssted  

 i udlandet, anses ved opgørelsen af selskabets skattepligtige indkomst her i  

 landet for anskaffet til handelsværdien på spaltningsdatoen.
Dette gælder dog  

 ikke, hvis det indskydende selskab ved sidste ordinære skatteansættelse forud  

 for spaltningen var sambeskattet med det danske modtagende selskab, jf.
SSL §  

 31. I så fald finder reglen om succession tilsvarende anvendelse, jf.
FUSL §  

 8, stk. 1-4 og 7.
Det påhviler de modtagende selskaber at indgive selvangivelse for det  

 indskydende selskab for tiden fra sidste ordinære skatteansættelse og indtil  

 spaltningsdatoen.
De modtagende selskaber hæfter solidarisk for eventuelle  

 skattekrav og for ethvert bødeansvar, der efter skattelovgivningens  

 bestemmelser vil kunne rettes mod det indskydende selskab.
S.D.2.2 Selskabsdeltagernes succession Ved spaltning har selskabsdeltagerne i det indskydende selskab adgang til  

 succession efter reglerne i lovens § 15 b, stk. 4 og 5.  

 Successionsmulighederne er nærmere omtalt i S.H.3.5.
I tilfælde, hvor de særlige regler om spaltning i FUSL ikke anvendes ved  

 deling af selskaber gælder der normalt ikke særlige regler for beskatningen.  

 * Udlodning eller salg fra det oprindelige selskab til det/de nystiftede  

 selskaber vil udløse de almindelige skattemæssige konsekvenser, som følger af  

 salg af en del af virksomheden.
 Det er uden betydning, om det oprindelige selskab likvideres i forbindelse  

 med, at aktiver og passiver overdrages til nystiftede selskaber, eller om kun  

 en del af det oprindelige selskabs aktiver overdrages til det nystiftede  

 selskab.
* Vedrørende de tilfælde, hvor visse selskaber tilfører den samlede eller  

 en eller flere grene af sin virksomhed til et andet selskab, jf. lovens §§ 15  

 c og 15 d, henvises til S.D.3. * * S.D.3 Tilførsel af aktiver Gennemførelsen af fusionsdirektivet i dansk lovgivning har medført nye  

 bestemmelser i FUSL om anvendelse af lovens regler om skattemæssig succession  

 ved et selskabs tilførsel af aktiver til et andet selskab, når såvel det  

 indskydende selskab som det modtagende selskab er omfattet af begrebet  

 selskab i en medlemsstat i artikel 3 i fusionsdirektivet (FUSL §§ 15 c og 15  

 d). Bestemmelserne gælder således for danske selskaber og selskaber i andre  

 EF-medlemsstater.
Ved tilførsel af aktiver forstås den transaktion, hvorved et selskab uden  

 at være opløst tilfører den samlede eller en eller flere grene af sin  

 virksomhed til et andet selskab mod at få tildelt aktier eller anparter i det  

 modtagende selskab.
Ved en gren af en virksomhed forstås alle aktiver og  

 passiver i en afdeling af et selskab, som ud fra et organisationsmæssigt  

 synspunkt udgør en selvstændig bedrift, dvs. en samlet enhed, der kan fungere  

 ved hjælp af egne midler.
Det er en betingelse for anvendelsen af reglerne om skattemæssig  

 succession ved tilførsel af aktiver, at der er opnået tilladelse hertil fra  

 Ligningsrådet.
Ligningsrådet kan fastsætte særlige vilkår for tilladelsen.
Der henvises i øvrigt til omtalen af fusionsdirektivets artikel ll, stk.  

 1a, jf.
S.D.1.8.
S.D.3.1 Tilførsel af aktiver fra et dansk eller udenlandsk selskab Ved tilførsel af aktiver indgår fortjeneste eller tab på de af det  

 indskydende selskabs aktiver og passiver, der som følge af tilførslen er  

 knyttet til et dansk modtagende selskab eller til et udenlandsk modtagende  

 selskabs faste driftssted her i landet, ikke i det indskydende selskabs  

 skattepligtige indkomst.
Ved tilførsel af aktiver fra et dansk selskab eller et udenlandsk selskab  

 finder § 5, § 6, stk. 1, 3, 4 og 6, og § 8 tilsvarende anvendelse.
Dog finder  

 § 8, stk. 1-4 og 7 alene anvendelse på de af det indskydende selskabs aktiver  

 og passiver mv., der som følge af tilførslen er knyttet til et dansk  

 modtagende selskab eller til et udenlandsk modtagende selskabs faste  

 driftssted her i landet.
S.D.3.1.1 Successionens omfang Det modtagende selskab kan alene overtage den del af det indskydende  

 selskabs skattemæssige afskrivninger og nedskrivninger, der vedrører den  

 eller de tilførte virksomhedsgrene.
Ubenyttede investeringsfondshenlæggelser  

 og de dertil knyttede indskud i pengeinstitutter kan overføres helt eller  

 delvis til et modtagende selskab.
Overføres kun en del af henlæggelserne,  

 anses de først foretagne henlæggelser for overført til det eller de  

 modtagende selskaber.
 De af det udenlandske indskydende selskabs aktiver og passiver, der som  

 følge af tilførslen er knyttet til det modtagende selskabs faste driftssted i  

 udlandet, anses ved opgørelsen af det modtagende selskabs skattepligtige  

 indkomst her i landet for anskaffet til handelsværdien på tilførselsdatoen.
Dette gælder dog ikke, hvis det indskydende selskab ved sidste ordinære  

 skatteansættelse forud for tilførslen var sambeskattet med det danske  

 modtagende selskab, jf.
SSL § 31. I så fald finder reglen om succession  

 tilsvarende anvendelse, jf.
FUSL § 8, stk. 1-4 og 7.
S.D.3.1.2 Værdiansættelse Aktier i det modtagende selskab, som det indskydende selskab modtager i  

 forbindelse med tilførslen, anses for erhvervet for et beløb, der svarer til  

 den skattemæssige værdi af de tilførte aktiver og passiver på tilførsels datoen.
Den skattemæssige værdi af de tilførte aktiver opgøres efter  

 reglerne i LOSV § 4, stk. 3 og 5.
S.D.3.2 Ikrafttræden - overgangsregler De nye regler om tilførsel af aktiver går videre end de hidtidige regler i  

 LOSV § 1, stk. 3. Da de tilfælde, der var omfattet af sidstnævnte  

 bestemmelse, vil være omfattet af de nye regler om tilførsel af aktiver, er  

 bestemmelsen ophævet fra og med 1. jan. 1992, jf. lov nr. 219 af 3. april  

 1992. Sidstnævnte lov indeholder dog nogle overgangsregler for visse  

 selskaber, der forud for lovens ikrafttræden har foretaget udskillelse af en  

 del af selskabet til et selvstændigt datterselskab. * S.D.4 Koncernforbundne selskaber Hvad er en koncern? Hvis et selskab ejer flertallet af de stemmeberettigede aktier i et eller  

 flere andre selskaber, udgør selskaberne tilsammen en koncern.
 Det samme gælder, hvis moderselskabet sammen med et datterselskab gennem  

 aktiebesiddelse eller på anden måde behersker et andet selskab.
 De spørgsmål, som knytter sig til beskatningen af koncerner, er imidlertid  

 ikke begrænset til disse situationer, men omfatter også forholdet mellem  

 flere selskaber, som beherskes af den samme person eller personkreds.
Koncernselskabernes indkomstopgørelse Selskaberne er, uanset ejerforholdene, selvstændige juridiske og  

 skattemæssige enheder, hvis skattepligtige indkomst må opgøres efter de  

 almindelige regler.
 Dette gælder også for de transaktioner, der finder sted mellem  

 koncernselskaberne indbyrdes, hvad enten det drejer sig om løbende samhandel,  

 om enkeltstående overdragelser eller andre økonomiske dispositioner, der i  

 skattemæssig henseende må ske efter normale forretningsmæssige principper,  

 såvel hvad angår priser som øvrige vilkår.
Også hvor selskaberne har opnået tilladelse til sambeskatning, jf.
S.D.4,  

 skal de enkelte selskaber opgøre deres skattepligtige indkomst hver for sig  

 og efter de almindelige regler.
 Bedømmelsen af disse forhold må normalt ske ud fra tilsvarende  

 betragtninger, som kan anlægges på forholdet mellem hovedaktionærer og de af  

 dem beherskede selskaber, jf. herom afsnittet om maskeret udbytte, S.F.1.2,  

 og ØLD af 11. juni 1985 om låneforhold mellem søsterselskaber.
Det må fremhæves, at de begrænsende regler i T&S cirk.nr. 1992-14 om  

 fiksering af rente, husleje og vederlag i hovedaktionærforhold ikke gælder i forholdet mellem et moderselskab og dets datterselskaber og heller ikke  

 mellem søsterselskaber indbyrdes.
 Fra praksis om indkomstopgørelsen i koncernforhold kan nævnes:
Lsr. 1962.96. Et dansk selskab havde stiftet et datterselskab i Tyskland  

 til varetagelse af moderselskabets eksport.
I forbindelse med stiftelsen  

 ydede moderselskabet datterselskabet et langfristet lån.
Da datterselskabet  

 et år havde underskud, ydede moderselskabet datterselskabet en provision, som  

 blev fratrukket som driftsudgift.
Fradrag blev nægtet med begrundelse, at den  

 pågældende provision ikke var modregnet i det tyske selskabs gæld til  

 moderselskabet, at posteringen var foretaget på et vilkårligt tidspunkt for  

 at fjerne datterselskabets underbalance, at det fradragne beløb langt  

 oversteg moderselskabets salg i Tyskland i den pågældende periode, samt at  

 der ikke var ydet provision i de følgende år.
 I en ikke offentliggjort kendelse har Landsskatteretten statueret, at et  

 selskab ikke kunne fradrage en individuel bonus, som selskabet havde ydet til  

 et af sine datterselskaber til delvis dækning af dette selskabs omkostninger.  

 Afgørelsen begrundes med, at modtageren var en selvstændig juridisk person,  

 og at den pågældende ydelse lå udover, hvad der ville være ydet i et normalt  

 samhandelsforhold.
En anden ikke offentliggjort kendelse fastslår, at de af et datterselskab  

 til moderselskabet afholdte administrationsvederlag kunne beskæres ud fra en  

 bedømmelse af, hvad en fremmed uden bestemmende indflydelse i selskabet ville  

 kunne have opnået.
Den ikke anerkendte del af beløbet blev anset for  

 udlodning til moderselskabet.
 De nævnte afgørelser fastslår, at vilkårlige omfordelinger af ydelser  

 imellem selskaber kan tilsidesættes.
 Er en hos moderselskabet tidligere ansat arbejdstager siden ansat hos et  

 dansk eller udenlandsk datterselskab, der betaler arbejdstagerens løn, vil  

 moderselskabets fortsatte eller påbegyndte indbetaling til arbejdstagerens  

 pensionsordning efter omstændighederne blive anset som et ikke  

 fradragsberettiget tilskud fra moderselskabet til datterselskabet, jf.  

 S.F.1.2.1.4.
Landsskatteretten har endvidere i lsr. 1980.211 statueret, at et beløb,  

 som et dansk moderselskab havde ydet til et svensk datterselskab af en  

 størrelsesorden svarende til det tab, datterselskabet havde lidt ved et  

 bedrageri, begået af en ansat i datterselskabet, var et tilskud, som havde  

 tjent til at styrke moderselskabets stilling i det svenske datterselskab,  

 såvel med hensyn til at sikre dets tilgodehavende, som til at bevare  

 indflydelsen på det svenske marked.
Det var ikke et naturligt led i  

 moderselskabets virksomhed at støtte datterselskabet, hvorfor ingen del af  

 beløbet kunne fradrages ved opgørelsen af den skattepligtige indkomst.
HD af 5. apr. 1990 (Skat 1990.5.361). Et dansk moderselskab havde indgået  

 en aftale med sit tyske datterselskab om betaling af afgift for udnyttelse af  

 moderselskabets know-how mv.
Efter et par år med økonomisk afmatning kunne  

 datterselskabet ikke betale afgiften.
Datterselskabet oppebar herefter et  

 tilskud fra moderselskabet, som stort set svarede til afgiften.
 Afgiften var indkomstskattepligtig for moderselskabet, medens tilskuddet  

 ansås for en ikke fradragsberettiget kapitaltilførsel.
 I Lsr 1986.3.5 (Skat 1986.2.158) blev samhandelsvilkårene mellem et dansk  

 selskab og et udenlandsk søsterselskab anset for så påvirket af  

 hovedaktionærens personlige interesse i at overføre indkomst til udlandet, at  

 en del af det udenlandske selskabs indkomst blev tilbageført til det danske  

 selskab i medfør af SL § 4.
 I ØLD af 16. juni 1987 (Skat 1987.8.576) skulle selskabet som  

 skattepligtig indkomst medregne overskud fra et kommanditselskab, som  

 selskabet ikke var deltager i, men som indgik i et interessefællesskab, der  

 var behersket af selskabets hovedanpartshaver.
Vestre Landsret har endvidere afsagt dom i en sag, hvor et dansk  

 moderselskab havde fradraget et beløb som tilskud til et hollandsk  

 datterselskab.
Det danske selskab ejede 26 pct. af det hollandske selskab, og  

 en væsentlig del af datterselskabets produkter blev fabrikeret af det danske  

 selskab og faktureret efter samme principper som til andre kunder.  

 Datterselskabet blev insolvent og illikvid som følge af enkelte tabsgivende  

 ordrer og kalkulationsfejl begået af det danske selskab.
Moderselskabet  

 nedskrev sin fordring mod til gengæld vederlagsfrit at få overdraget  

 datterselskabsaktierne, hvorved det blev hovedaktionær.
VL tiltrådte, at  

 moderselskabets disposition tjente til at styrke dets retslige og  

 kapitalmæssige stilling, samt til at sikre dets nødlidende tilgodehavende hos  

 det hollandske selskab.
Ingen del af det omhandlede beløb kunne anses som en  

 fradragsberettiget driftsudgift i medfør af SL § 6, stk. 1a.
VLD af 7.5.1979  

 (skd. 51.279).
Låneforhold i koncernforhold har været behandlet af Østre Landsret.
I ØLD  

 af 11. juni 1985 (skd.76.801) havde et hovedaktionærselskab udlånt et beløb  

 rentefrit til et andet selskab, der beherskedes af samme hovedaktionær.  

 Retten udtalte, at det måtte lægges til grund, at rentefrihed mellem  

 erhvervsdrivende er et usædvanligt forretningsvilkår.
Efter de foreliggende  

 oplysninger om de omhandlede selskabers økonomiske forhold, deres indbyrdes  

 relationer og den omstændighed, at begge selskaber ejedes af samme person som  

 eneaktionær, måtte det antages, at rentefriheden var tilstået alene på grund  

 af aktionærens indflydelse.
Udlånet uden forrentning måtte derfor anses for  

 en unormal forretningsdisposition, som skattemyndighederne havde været  

 berettiget til i henhold til SL § 4 e at tilsidesætte som sket. * Se tillige  

 TOLD*SKAT Nyt 1992.10.297. Et moderselskab i en sambeskattet koncern var  

 indkomstskattepligtig af manglende forrentning af et tilgodehavende i et  

 datterselskab.
Datterselskabets rentefradrag modsvares af det skattepligtige  

 tilskud, som den manglende forrentning var udtryk for.
Der var ikke som ved  

 rentefri lån fra datterselskab til moderselskab mulighed for skattefrihed for  

 tilskuddet efter SSL § 13. Rentefradraget påvirkede således ikke  

 datterselskabets indkomst og dermed heller ikke sambeskatningsindkomsten. * I VLD af 15. april 1986 blev et datterselskab anset skattepligtig af en  

 fikseret renteindtægt ved udlån til dets moderselskab.
Renten var beregnet  

 som 13 pct. af den gennemsnitlige saldo på udlånskontoen, jf. reglerne om  

 aktionærlån.
Se S.F.1.2.2.5. Moderselskabet kunne fratrække renterne.
Et moderselskab, der overvejede at udlåne likvide midler til et  

 datterselskab, forespurgte om til hvilken rente udlånet kunne ske.
Det var  

 selskabets opfattelse, at Nationalbankens diskonto kunne anvendes.
Formålet  

 med det pågældende udlån var at opnå en indtjening i datterselskabet med  

 henblik på udligning af et skattemæssigt underskud indenfor 5 års-perioden  

 efter LL § 15. Ligningsrådet udtalte, at i tilfælde, hvor et  

 hovedaktionærselskab udlåner midler til sit datterselskab til lav rente, vil  

 der være grundlag for fiksering af en rente, når lånevilkårene må anses for  

 en unormal forretningsdisposition.
Under hensyn til det angivne formål med  

 udlånet skulle renten fastsættes til Nationalbankens diskonto + 4%, jf.  

 reglerne om aktionærlån.
Se S.F.1.2.2.5. Såfremt selskabet påtænkte at  

 fremskaffe lånebeløbet ved egen låneoptagelse til en højere rente, skulle  

 renten fastsættes hertil (Skat 1986.9.566).
 Ligningsrådet har afgivet en lignende bindende forhåndsbesked om rentefrit  

 udlån til udenlandsk datterselskab (Skat 1986.9.567).
 Om fikserede renter i moder-datterselskabsforhold, se Skat 1990.7.536  

 (LSR).
* Ved Østre Landsrets dom af den 13. maj 1992 (TfS 1992.302) blev et  

 byggeselskab nægtet fradrag for tab på kaution for et datterselskab.  

 Moderselskabet havde forpligtet sig til at yde konsulentbistand og  

 kautionerede for datterselskabets byggelån.
Til gengæld herfor modtog  

 moderselskabet et fast månedligt vederlag.
Da datterselskabet gik konkurs  

 blev moderselskabets kautionsforpligtelse aktuel med deraf følgende tab for  

 moderselskabet.
Landsretten fandt ikke, at moderselskabet havde været i  

 næring med kaution, og kautionstabet kunne derfor ikke anses for opstået i  

 tilknytning til selskabets løbende indkomsterhvervelse.
Landsretten fandt  

 derimod, at tabet var en følge af moderselskabets interesse i at bevare sin  

 kapital i datterselskabet og dermed ikke fradragsberettiget. * * Se desuden TfS 1992.119 (VLD af 30. jan. 1992), hvorefter et dansk  

 selskab blev nægtet fradrag for factoringprovision til et schweizisk selskab.  

 Eneejeren af det danske selskab havde optionsret til aktierne i det  

 schweiziske selskab, og landsretten fandt, at der bestod et  

 interessefællesskab mellem selskaberne, og at factoringudgiften ikke var  

 forretningsmæssigt begrundet. * Har forannævnte ydelser en rimelig forretningsmæssig begrundelse, kan der  

 ikke foretages nogen skattemæssig korrektion, jf. afsnit S.C.1.2.2.
 Der kan endvidere henvises til SD's revisionsmeddelelse 1983-3.
Om en dansk filials adgang til fradrag for renteudgifter og valutakurstab  

 i forbindelse med lån fra henholdsvis filialens amerikanske hovedkontor og  

 det amerikanske moderselskab for hovedkontoret.
HD af 18. dec. 1992, TfS  

 1993.7.34.
Tvungen regnskabsomlægning For at give skattemyndighederne mulighed for at kontrollere forbindelserne  

 mellem koncernforbundne selskaber, er det i SSL § 10, stk. 4, fastsat, at  

 regnskabsåret for et selskab, der beherskes af en person eller et selskab  

 eller en kreds af disse, kan kræves omlagt, så det bliver sammenfaldende med  

 det regnskabsår, der benyttes af den beherskende person, selskab mv., for så  

 vidt disse skattepligtige har en væsentlig forretningsmæssig interesse i det  

 beherskede selskabs driftsresultat.
 Ligningsrådet har bemyndiget told- og skatteregionerne, for Københavns og  

 Frederiksberg kommuners vedkommende skattedirektoraterne, til at træffe  

 bestemmelse efter SSL § 10, stk. 4, om tvangsmæssig omlægning af regnskabsår  

 for selskaber og foreninger mv.
 Tvangsmæssig omlægning af et selskabs regnskabsår kan eksempelvis kræves,  

 hvor et selskabs hovedaktionær driver en virksomhed som personligt firma, og  

 der mellem selskabet og firmaet er sådanne indbyrdes økonomiske sammenhænge,  

 at fælles regnskabsår af kontrolmæssige hensyn er ønskelig.
 Et selskabs regnskabsår kan ikke kræves omlagt til at følge  

 hovedaktionærens regnskabsår, hvis hovedaktionæren alene er lønmodtager i  

 selskabet.
 Ved omlægning af regnskabsår må det påses, at alle indkomstperioder kommer  

 til beskatning, og at intet skatteår overspringes.
SSL § 12 SSL § 12, stk. 1, indeholder en særlig bestemmelse om den skattemæssige  

 behandling af et dansk datterselskab af et udenlandsk moderselskab.
Reglen  

 går ud på, at såfremt datterselskabet i sine handelsmæssige eller økonomiske  

 forbindelser med moderselskabet er undergivet andre vilkår end dem, der ville  

 være gældende, såfremt datterselskabet var uafhængigt, skal der ske en -  

 eventuelt skønsmæssig - korrektion af datterselskabets indkomst, således at  

 det i skattemæssig henseende bliver stillet, som om selskabet havde været  

 uafhængigt og havde kunnet afslutte normale forretningsmæssige aftaler med  

 moderselskabet.
 Den samme regel gælder ifølge SSL § 12, stk. 2, for en filial af et  

 udenlandsk selskab, der i medfør af SSL § 2, stk. 1a, er begrænset  

 skattepligtig her til landet.
Som eksempel på anvendelsen af SSL § 12 kan nævnes lsr. 1952.6, hvor et  

 herværende filmudlejningsselskab, der var datterselskab af et amerikansk  

 selskab, havde selvangivet sin indkomst som 2 pct. af indtægten ved  

 filmudlejning, mens Landsskatteretten fandt, at selskabet måtte beskattes  

 efter den for tilsvarende selskaber gældende praksis, hvorefter indkomsten  

 ansattes til 5 pct. af udlejningsindtægten.
Senere praksis har dog ændret  

 sidstnævnte procentsats til 3 pct. af udlejningsindtægten.
 Procentsatserne anvendes dog ikke, hvis en indkomst opgjort efter  

 sædvanlige regler medfører en højere indkomstansættelse.
 I Landsskatterettens kendelse refereret i Skat 1988.9.545 har retten anset  

 SSL § 12 anvendelig på samhandel mellem dansk moder- og datterselskab, ejet  

 af en schweizisk koncern, og et af samme koncern ejet schweizisk selskab.  

 Retten lagde bl.a. vægt på forskellen mellem afregningsprincipper fra  

 selskaberne i Danmark til Schweiz og priser ved salg til andre.
 I en ikke offentliggjort kendelse har Landsskatteretten i 1963 afgjort, at  

 et herværende filmudlejningsselskab, som ikke for tiden drev  

 forretningsmæssig virksomhed, men som havde et tilgodehavende hos sit  

 amerikanske moderselskab, ved indkomstopgørelsen skulle medregne renter af  

 tilgodehavendet.
 Samme resultat er Landsskatteretten nået til i en ligeledes ikke  

 offentliggjort kendelse i marts 1988. I denne sag var det danske  

 datterselskabs tilgodehavende i det amerikanske moderselskab opstået som  

 følge af, at det deklarerede udbytte oversteg, hvad en samtidig gennemført  

 udbyttebegrænsningslov gav mulighed for.
SSL § 12 var ikke påberåbt i sidstnævnte sag, men forholdet falder efter  

 praksis og efter ordlyden af bestemmelsen ind under denne.
Om praksis, hvor  

 det ikke drejer sig om forholdet mellem et udenlandsk moderselskab og dets  

 danske datterselskab, se foran under: Koncernselskabers indkomstopgørelse.
 Hvis en koncern anvender samme forretningsvilkår over for virksomheder,  

 der er uafhængige af koncernen som over for koncernselskaberne, kan vilkårene  

 i almindelighed ikke kritiseres.
 Til belysning heraf kan nævnes:
 Lsr. 1979.191. Et udenlandsk selskab havde efter overenskomst med et dansk  

 ministerium oprettet et dansk datterselskab, hvis formål var på dansk område  

 at oprette og drive særlige anlæg som en del af et internationalt  

 sikkerhedssystem, samt at udleje specialudstyr til brugerne af anlægget.  

 Specialudstyret havde det danske selskab lejet af det udenlandske selskab, og  

 lejen var aftalt i den udenlandske valuta.
Umiddelbart efter at den udenlandske valuta var blevet devalueret,  

 meddelte moderselskabet det danske selskab, at dette skulle opretholde lejen  

 i danske kroner over for brugerne, og at det ville blive debiteret for en  

 yderligere leje svarende til devalueringsforskellen fra  

 devalueringstidspunktet til regnskabsårets udløb ca. 1/2 år senere, uanset at  

 det danske selskab havde forudbetalt lejen til regnskabsårets udløb.
Det var  

 oplyst, at der samtidig med meddelelsen til det danske selskab var sendt  

 tilsvarende meddelelser til 15 virksomheder i andre lande, hvoraf kun 4 var  

 datterselskaber, mens 11 var uafhængige virksomheder.
 Da det herefter måtte lægges til grund, at det danske datterselskab ikke  

 havde været underkastet andre vilkår end de uafhængige selskaber i andre  

 lande, kunne SSL § 12, stk. 1, ikke bringes i anvendelse.
 Samme resultat nåede Østre Landsret til i sin dom af 21. jan. 1987 om et  

 dansk datterselskab af multinationalt olieselskab (Skat 1987.3.200).
 I denne sag kunne datterselskabets indkøbspriser i det hele ikke anses som  

 udtryk for ringere vilkår end de for uafhængige virksomheder gældende, og  

 landsretten fandt derfor ikke grundlag for at anvende bestemmelsen.
I HRD af 8. maj 1988, refereret i Skat 1988.7.375 fandt højesteret i  

 modsætning til Østre Landsret, at det danske datterselskab af et  

 multinationalt olieselskab i forhold til moderkoncernen ikke havde været  

 underkastet væsentlig andre vilkår end dem, som ville gælde for et uafhængigt  

 foretagende.
Sagen blev derfor ikke hjemvist til fornyet behandling.
Dansk datterselskabs royalty til udenlandsk koncern blev under hensyn til  

 modydelser og vilkårene i øvrigt anset for fradragsberettigede, jf.
Skat  

 1990.6.471 (LSR).
I lsr. 1981.14 fandt Landsskatteretten, at SSL § 12, stk. 1 i princippet  

 kan bringes i anvendelse på et multinationalt selskabs danske datterselskab,  

 selv om der ikke findes holdepunkter for at kritisere konkrete  

 regnskabsposter i datterselskabets regnskab, og selv om det ikke er muligt at  

 foretage en sammenligning med uafhængige virksomheder, fordi størstedelen af  

 det pågældende marked beherskes af multinationale koncerner.
Til trods for  

 den manglende mulighed for sammenligning kan der foreligge sådanne indicier  

 for, at datterselskabet er underkastet andre vilkår end dem, der ville være  

 gældende for et eventuelt uafhængigt selskab, så at en skønsmæssig ansættelse  

 er hjemlet.
Den skønsmæssige forhøjelse af det pågældende selskab var baseret  

 på en sammenligning af bruttoavancen i selskabet med bruttoavancen i tilsvarende multinationale selskabers danske  

 datterselskaber.
Landsskatteretten fandt i den konkrete sag,at der efter det  

 oplyste om størrelsen af bruttoavancen ifølge det officielle regnskab, om den  

 korrektion heraf, der bør foretages ved sammenligning med andre selskabers  

 bruttoavance og om usikkerheden ved beregning af den af ligningsmyndigheden  

 forudsatte bruttoavance, ikke var tilvejebragt tilstrækkeligt klart grundlag  

 for at bringe SSL § 12, stk. 1, i anvendelse, og selskabets indkomst blev  

 derfor nedsat til det selvangivne beløb.
I et andet tilfælde havde det udenlandske moderselskab ændret  

 provisionsbetingelserne for et agentur, det danske selskab havde fra  

 moderselskabet.
Landsskatteretten tiltrådte, at ændringerne ikke var et  

 udslag af selskabets afhængighed af moderselskabet, men havde en nær  

 sammenhæng med prisudviklingen, som resulterede i betragtelige prisstigninger  

 i takt med verdensmarkedsprisen, hvorfor det var naturligt, at det danske  

 selskab ikke skulle have provision af de prisstigninger, der ikke medførte  

 samme stigning i selskabets driftsudgifter, og da det var sandsynliggjort, at  

 der var sket tilsvarende ændring i provisionsbetingelserne for  

 moderselskabets andre salgskontorer og agenturer afhængige som uafhængige i  

 Europa, kunne selskabets indkomst ikke forhøjes i medfør af SSL § 12, stk. 1,  

 R.R. 1982.199 SM, og lsr. 1983.5.
Er der derimod tale om et dansk moderselskab, der behersker et udenlandsk  

 datterselskab, vil det kunne forekomme, at der mellem selskaberne indgås  

 aftaler om handelsmæssige og andre vilkår, som afviger fra de aftaler, som  

 ville blive indgået mellem uafhængige parter.
Om den praktiske fremgangsmåde  

 kan henvises til SD's revisionsmeddelelse 1980 nr. 3 afsnit 4, 1983-3 og  

 1985-1.
Et herværende moderselskab havde eftergivet en gæld på 3 mio. kr. i et  

 udenlandssk datterselskab, der var sambeskattet med moderselskabet.
Da bl.a.  

 gælden måtte anses for uinddrivelig, og datterselskabets egenkapital ved  

 gældseftergivelsen ikke blev større end aktiekapitalen, blev moderselskabet  

 anset for berettiget til at fradrage gældseftergivelsen og datterselskabet  

 ikke forpligtet til at indtægtsføre den - der havde foreligget en  

 akkordlignende situation.
T&s nyt 1991.16.905.
Medfører aftalerne overførsel af indkomst fra moderselskabet til  

 datterselskabet, må dette betragtes som ikke-fradragsberettigede tilskud til  

 datterselskabet, jf.
S.C.1.2.2.
 Til belysning heraf kan henvises til den foran under indkomstopgørelse  

 nævnte lsr. 1962.96. Er selskaberne sambeskattede, giver tilskudsbeløbene  

 ikke ret til lempelse for virksomhed i udlandet efter SSL § 17, stk. 2.  

 Overførsler fra datterselskabet til moderselskabet betragtes som ydelser af  

 udbyttemæssig karakter.
S.D.5 Sambeskatning Hjemmelen Ifølge SSL § 31 kan det tillades, at to eller flere selskaber  

 sambeskattes.
De nærmere vilkår for sambeskatningen fastsættes af  

 Ligningsrådet.
Bevillingsmyndighed Ansøgning om sambeskatning indsendes til og afgørelse træffes af  

 Ligningsmyndigheden i den kommune, hvor moderselskabet har hjemsted.
Indgivelse af ansøgning Ansøgning om sambeskatning fra et givet skatteår og selvangivelsen for det  

 pågældende skatteår skal indgives til foranstående bevillingsmyndighed senest  

 inden udløbet af fristen for rettidig selvangivelse.
Er der givet henstand  

 med indgivelse af selvangivelsen, gælder udsættelsen tillige ansøgningen om  

 sambeskatning.
* Ligningsrådet har nægtet tilladelse til sambeskatning i et tilfælde,  

 hvor der var givet henstand med indgivelse af selvangivelserne til den 31.  

 juli 1991. Selvangivelserne og anmodningen om sambeskatning blev først  

 modtaget den 9. aug. 1991, TOLD*SKAT Nyt 1992.19.586. * Hvilke selskaber Sambeskatning kan tillades mellem:
 1. Aktieselskaber/anpartsselskaber omfattet af SSL § 1, stk. 1, nr. 1.
 2. Selskaber omfattet af SSL § 1, stk. 1, nr. 2.
 3. Sparekasser omfattet af SSL § 1, stk. 1, nr. 2a.
 4. Brugsforeninger omfattet af SSL § 1, stk. 1, nr. 3.
 5. Gensidige forsikringsforeninger samt andre selskaber, foreninger mv.,  

 omfattet af SSL § 1, stk. 1, nr. 5.
 6. Hovedforeninger omfattet af SSL § 1, stk. 2, 1. pkt.
 7. Institutter mv. som nævnt i SSL § 1, stk. 1, nr. 5 b.
 Sambeskatning kan tillades ikke blot inden for samme gruppe, men også  

 mellem de nævnte typer selskaber indbyrdes.
 Sambeskatning med udenlandske datterselskaber kan tillades, hvis  

 selskabsformen kan sidestilles med de ovennævnte.
 Den omstændighed, at et selskab er under likvidation, hindrer ikke, at  

 sambeskatning kan tillades.
Ligningsmyndighed Skatteansættelsen for de af sambeskatningen omfattede selskaber foretages  

 af ligningsmyndigheden i den kommune, hvori moderselskabet har hjemsted.  

 Selvangivelse skal derfor indgives til ligningsmyndigheden i denne kommune.
* Som følge af lov nr. 291 af 29 april 1992 (Aconto skat for selskaber  

 mv.) skal der med virkning fra skatteåret 1993/94 for sambeskattede selskaber  

 foretages særskilt skatteansættelse for hvert selskab.
Der skal derfor  

 indgives selvangivelse for hvert sambeskattet selskab.
 Acontoskatteordningen medfører ikke indskrænkninger i adgangen til at lade  

 selskaber sambeskatte.
Med acontoskatteordningen er der indført en ny regel i SSL § 30 A, stk. 6.  

 Af bestemmelsen fremgår, at såfremt to eller flere selskaber mv.  

 sambeskattes, og et eller flere af selskaberne mv. skal betale indkomstskat i  

 løbet af indkomståret, skal samtlige de af sambeskatningen omfattede  

 selskaber mv. betale indkomstskat i løbet af indkomståret. * De vigtigste virkninger af sambeskatning Sambeskattede selskaber behandles ifølge gældende praksis som selvstændige  

 selskaber.
Sambeskatningsindkomsten opgøres som summen af de enkelte  

 selskabers indkomst - som udgangspunkt - opgjort efter de almindelige regler.
 Sambeskatning er således ikke udtryk for en koncernbeskatning, som  

 overfører skattepligten til koncernens moderselskab på grundlag af en  

 koncernopgørelse.
 Sambeskatning indebærer imidlertid den fordel for selskaberne, at  

 underskud i ét selskab kan modregnes i overskud i et andet selskab,  

 således at underskud kan udnyttes hurtigere, ligesom der kan blive tale om  

 udnyttelse af underskud, som under særbeskatning ville være gået tabt.
En anden følge af sambeskatning er, at sambeskatning med udenlandske  

 datterselskaber under visse betingelser vil medføre lempelse for virksomhed i  

 udlandet efter SSL § 17, stk. 2, samt lempelse efter  

 dobbeltbeskatningsoverenskomst mv.
Lempelsen beregnes på grundlag af  

 sambeskatningsindkomsten og den beregnede skat heraf.
Eksempel En sambeskattet koncern består af et moderselskab med en indkomst på  

 150.000 kr., et dansk datterselskab med en indkomst på -50.000 kr. og et  

 udenlandsk datterselskab med en indkomst på 100.000 kr., således at  

 sambeskatningsindkomsten udgør 200.000 kr.
Det udenlandske datterselskab er  

 beliggende i et exemptionsland.
 Den skat, som påhviler sambeskatningsindkomsten, beregnes således:
 Såfremt det udenlandske datterselskab ikke havde været inddraget under  

 sambeskatningen, ville sambeskatningsindkomsten have andraget 100.000 kr., og  

 skatten ville have andraget 34 pct. heraf, eller 34.000 kr.
 Inddragelse af et udenlandsk datterselskab under sambeskatning medfører i  

 øvrigt, at indkomsten i det udenlandske selskab, som under særbeskatning  

 ville være de danske ligningsmyndigheder uvedkommende, indgår i  

 sambeskatningsindkomsten opgjort efter danske regler.
Det er det udenlandske selskabs samlede indkomst - positiv eller negativ -  

 som lægges til grund ved beregningen af sambeskatningsindkomsten og ved beregningen af lempelser, uanset at moderselskabet ikke ejer hele  

 aktiekapitalen i det udenlandske selskab, jf. nærmere S.D.5.1 under  

 betingelse 1.2.
 Har det udenlandske selskab senere opnået carry back i henhold til  

 udenlandske skatteregler, påvirker dette ikke indkomstopgørelserne opgjort  

 efter danske regler, men der skal foretages omberegning af den tidligere  

 skatte- og lempelsesberegning, Skat 1988.12.792.
 Herudover medfører sambeskatning visse mindre afvigelser fra de  

 almindelige regler om selskabers indkomstopgørelse mv.
Betingelser og vilkår for sambeskatning De gældende betingelser og vilkår for sambeskatning fremgår af SSL § 31  

 sammenholdt med den af Ligningsrådet fastsatte anvisning om sambeskatning af  

 selskaber, jf. * T&S-cirk. 1992-6. * S.D.5.1 Betingelser for sambeskatning De for tiden gældende betingelser for, at sambeskatning kan opnås og  

 bevares, er følgende:
Betingelse 1.1 Samme regnskabsår Selskaberne skal have samme regnskabsår.
Dette betyder som udgangspunkt, at selskabernes regnskabsår skal have  

 såvel samme begyndelsestidspunkt som sluttidspunkt.
Undtagelse herfra gælder  

 dog i følgende tilfælde:
 1. Stiftelse af moderselskab ved indskud af datterselskabsaktierne.
 Hvor der er tale om et nystiftet moderselskab, vil sambeskatning kunne  

 tillades straks fra moderselskabets stiftelse - uanset at selskabernes  

 regnskabsår ikke begynder samtidigt - hvis blot moderselskabet stiftes ved  

 indskud af datterselskabsaktierne (apportindskud), og moderselskabet tillige  

 har ejet aktierne i datterselskabet i hele datterselskabets indkomstår, og  

 selskabernes regnskabsår tillige slutter samtidigt.
a.
Et moderselskab, som stiftes den 1. dec. 1991 ved indskud af  

 datterselskabsaktierne, og som for skatteåret 1993/94 beskattes af indkomsten  

 i perioden 1. dec. 1991-31. dec. 1992, kan således eksempelvis tillades  

 sambeskattet med et datterselskab, som for samme skatteår beskattes af  

 indkomsten i perioden 1. jan. 1992-31. dec. 1992.
b.
Derimod vil eksempelvis et moderselskab, som stiftes den 1. marts 1992  

 ved indskud af datterselskabsaktierne, og som for skatteåret 1993/94  

 beskattes af indkomsten i perioden 1. marts 1991-31. dec.1992, ikke kunne  

 tillades sambeskattet med et datterselskab, som for samme skatteår beskattes  

 af indkomsten i perioden 1. jan. 1992-31. dec. 1992.
 2. Undtagelser udover stiftelse ved apportindskud.
Sambeskatning tillades Sambeskatning tillades, uanset at selskabernes regnskabsår ikke begynder  

 samtidigt, hvis blot de slutter samtidigt, og moderselskabet tillige har ejet  

 aktierne i datterselskabet i såvel hele moderselskabets indkomstår som i hele  

 datterselskabets indkomstår.
Eksempler a.
Et moderselskab, som i skatteåret 1993/94 beskattes af indkomsten i  

 perioden 1. jan. 1992-31. dec. 1992, kan sambeskattes med et datterselskab,  

 der i samme skatteår beskattes af indkomsten i perioden 1. april 1992-31.  

 dec. 1992, hvis moderselskabet har ejet aktierne i datterselskabet i hele  

 kalenderåret 1992.
b.
Et moderselskab, som i skatteåret 1993/94 beskattes af indkomsten i  

 perioden 1. jan. 1992-31. dec. 1992, kan sambeskattes med et datterselskab,  

 der i samme skatteår beskattes af indkomsten i perioden 1. juli 1991-31. dec.  

 1992, hvis moderselskabet har ejet aktierne i datterselskabet i hele perioden  

 1. juli 1991-31. dec. 1992.
 3. Ejer moderselskabet aktierne fra datterselskabets stiftelse, tillades  

 sambeskatning, hvis blot selskabernes regnskabsår slutter samtidigt.
 4. Erhverver moderselskabet aktierne i et selskab, som har været uden  

 aktivitet fra dets stiftelse, når bortses fra forrentning af  

 indskudskapitalen - et såkaldt skuffeselskab - tillades sambeskatning, hvis  

 blot selskabernes regnskabsår slutter samtidigt.
 5. Ejer moderselskabet aktierne indtil datterselskabets likvidation,  

 tillades sambeskatning, hvis blot selskabernes regnskabsår begynder  

 samtidigt.
 I tilfælde af, at moderselskabet likvideres, uden at datterselskabet  

 samtidigt likvideres, ophører sambeskatningen fra udgangen af det sidste  

 indkomstår forud for moderselskabets likvidation, idet betingelsen om samme  

 regnskabsår ikke vil være opfyldt for det år, hvori moderselskabet  

 likvideres.
 Ved datterselskabs likvidation, se S.D.5.2. vilkår 2.12.
Samme skatteår Kravet om, at selskaberne skal have samme regnskabsår, betyder endvidere i  

 praksis, at samme regnskabsperiode skal lægges til grund for beskatningen i  

 samme skatteår.
 Dette betyder eksempelvis, at et selskab, som på grund af særlige forhold  

 beskattes af indkomsten i perioden 1. april 1991-31. marts 1992 i skatteåret  

 1993/94, ikke kan sambeskattes med et selskab, der i samme skatteår beskattes  

 af indkomsten i perioden 1. april 1992-31. marts 1993.
 I foranstående tilfælde må beskatningsåret for et af selskaberne omlægges,  

 før sambeskatning kan tillades.
Betingelse 1.2 Aktiebesiddelse Samtlige aktier eller anparter i datterselskaberne skal ejes af det danske  

 moderselskab eller af et eller flere af de datterselskaber, der inddrages  

 under sambeskatningen, eller af disse selskaber i forening.
Denne betingelse  

 er dog modificeret i relation til udenlandske datterselskaber, jf. nærmere  

 senere i afsnittet.
Den rene form for sambeskatning forekommer, hvor et moderselskab  

 sambeskattes med dets 100 pct. ejede datterselskab.
Sambeskatning vil dog  

 eksempelvis også kunne tillades i nedennævnte tilfælde:
a.
Hvor selskab A ejer hele aktiekapitalen i selskab B, medens A og B  

 tilsammen ejer hele aktiekapitalen i selskabet C, kan alle tre selskaber  

 sambeskattes.
b.
Hvor selskab A ejer hele aktiekapitalen i selskab B, der igen ejer hele  

 aktiekapitalen i selskab C, medens A og C tilsammen ejer hele aktiekapitalen  

 i selskab D, kan alle fire selskaber sambeskattes.
c.
Hvor et dansk moderselskab og et udenlandsk datterselskab i forening  

 ejer hele aktiekapitalen i et tredje dansk eller udenlandsk selskab, vil  

 sambeskatning også kunne tillades.
 Et selskabs besiddelse af egne aktier eller anparter er - ligesom  

 cross-holding - ikke til hinder for sambeskatning.
 Er ét eller flere af datterselskaberne hjemmehørende i udlandet,  

 kan tilladelse meddeles, såfremt de danske selskaber (i praksis dog evt.  

 sammen med udenlandske datterselskaber), der inddrages under sambeskatningen,  

 enten selv eller sammen med Industrialiseringsfonden for Udviklingslandene  

 eller (fra og med indkomståret 1990) Investeringsfonden for Østlandene, ejer  

 hele den del af de udenlandske datterselskabers aktiekapital, som efter  

 lovgivningen i det pågældende land kan ejes af selskaber her i landet.
Ejes en del af aktierne i et udenlandsk datterselskab i øvrigt af fremmede  

 - uanset at dette ikke kræves efter det pågældende lands lovgivning - gives  

 tilladelse til sambeskatning ikke.
Sambeskatning er således nægtet i  

 tilfælde, hvor meget små aktieposter tilhørte fremmede, selv om koncernen  

 reelt havde kontrol over de resterende aktier.
Sambeskatning kan tillades, selv om et datterselskab udsteder  

 medarbejderaktier omfattet af LL § 7A.
Det er dog en betingelse for at opnå  

 sambe skatning, at de udstedte medarbejderaktier ved afståelse eller ved  

 medarbejderens død tilbagesælges til selskabet, der er forpligtet til at  

 erhverve disse.
 Der er ingen begrænsning i, hvor stor en andel af aktiekapitalen  

 medarbejderaktierne må udgøre.
* En hidtidig sambeskatning mellem et moderselskab og dets datterselskaber  

 kunne opretholdes - uanset, at ledende medarbejdere i datterselskaberne  

 erhvervede konvertible obligationer eller aktiewarrants i det datterselskab, hvor de var ansat - indtil og med det indkomstår, der lå forud for det  

 tidspunkt, hvor retten til at erhverve aktier rent faktisk blev udnyttet  

 TOLD*SKAT Nyt 1992.4.129. (BF). * Ejet i hele moderselskabets indkomstår Ejerforholdet skal have bestået i hele moderselskabets indkomstår.  

 Undtagelse herfra gælder dog i følgende tilfælde:
 1. Moderselskabet ejer aktierne fra datterselskabets stiftelse.
 2. Moderselskabet erhverver aktierne i et selskab, som har været uden  

 aktivitet fra dets stiftelse, når bortses fra forrentning af  

 indskudskapitalen - et såkaldt skuffeselskab.
 3. Moderselskabet ejer aktierne indtil datterselskabets likvidation.
 Betingelsen om, at moderselskabet skal have ejet aktierne i  

 datterselskabet i hele moderselskabets indkomstår, er anset for opfyldt i et  

 tilfælde, hvor selskaberne havde samme regnskabsår, og moderselskabet  

 erhvervede aktierne i datterselskabet på regnskabsårets første dag.
I TOLD*SKAT Nyt 1991.21.1192 (ØLD) blev sambeskatning mellem et  

 moderselskab og et datterselskab nægtet, idet det ikke fandtes godtgjort, at  

 aftale om moderselskabets erhvervelse af aktierne i datterselskabet fra den  

 fælles aktionærkreds var indgået ved indkomstårets begyndelse.
Landsretten  

 bemærkede bl.a., at der som følge af interessefællesskabet måtte stilles  

 strenge krav om dokumentation for aftale.
 Vedrørende sambeskatning med et nystiftet moderselskab henvises til  

 S.D.5.1 under betingelse 1.1.
Betingelse 1.3 Fornyet sambeskatning Fornyet sambeskatning, efter at selskaberne selv har foranlediget en  

 tidligere sambeskatning ophævet, tillades ikke.
* I TOLD*SKAT Nyt 1992.6.190 og 191 er gengivet tre  

 Ligningsrådsafgørelser, hvor anmodninger om fornyet sambeskatning er afslået.  

 * Betingelse 1.4 Ansøgning om sambeskatning Ansøgning om sambeskatning fra et givet skatteår og selvangivelserne for  

 det pågældende skatteår skal indgives senest inden udløbet af fristen for  

 rettidig selvangivelse, jf. nærmere foran.
* Tilladelse til sambeskatning bortfalder fra og med det indkomstår, hvori  

 konkursdekret afsiges, jf.
KONSL § 4, stk. 3.
Når selskaber er sambeskattede i indkomståret forud for det indkomstår,  

 hvori konkursdekret afsiges, hæfter selskaberne også for skatter af et af  

 selskabernes konkursindkomst, jf.
KONSL § 4, stk. 4.
KONSL har virkning for konkursboer, hvor fristsagen er den 27. dec. 1990  

 eller senere. * Koncerninterne fordringer.
* Med virkning fra og med indkomståret 1993 er SSL § 31 ændret således at  

 tilladelse til sambeskatning med et datterselskab ikke kan meddeles, hvis tab  

 på fordringer mod datterselskabet er fradraget eller vil kunne fradrages  

 efter KGL § 6 B, stk. 5, af moderselskabet eller et andet selskab, som er  

 koncernforbundet med moderselskabet, jf.
KGL § 6 B, stk. 3. For selskaber,  

 som ved lovens ikrafttræden har påbegyndt indkomståret 1993, har bestemmelsen  

 dog først virkning fra og med indkomståret 1994. Ophører sambeskatning i  

 medfør af bestemmelsen, finder LL § 33 E, stk. 3 (se afsnit S.D. 5.2) ikke  

 anvendelse for så vidt angår genbeskatning af underskud, der fradrages ved  

 indkomstopgørelsen for indkomstårene 1992 og 1993. * Branchefællesskab Det er ikke en betingelse for sambeskatning, at de af sambeskatningen  

 omfattede selskaber naturligt falder ind under en koncerns område.
Sambeskatning af alle selskaber Det er ikke en betingelse for sambeskatning, at sambeskatningen omfatter  

 alle koncernens selskaber, men fornyet sambeskatning - efter at selskaberne  

 selv har foranlediget en tidligere sambeskatning ophævet - tillades ikke.
Man  

 vil således ikke efter eget ønske kunne veksle mellem sambeskatning og  

 særbeskatning.
Økonomisk og forretningsmæssig realitet Ligningsrådet har i enkelte tilfælde nægtet tilladelse til sambeskatning  

 selvom de formelle betingelser for sambeskatning var opfyldt, idet man ikke  

 fandt, at dispositionerne indeholdt en tilstrækkelig økonomisk og  

 forretningsmæssig realitet, men måtte anses overvejende at tilsigte  

 borteliminering af beskatningsgrundlaget i de danske selskaber R.
R. 1984.  

 108 SM.
Se ligeledes R.R. 1984. 107 SM.
 Efter VLD af 27. feb. 1989 var Ligningsrådet ikke berettiget til at nægte  

 tilladelse til sambeskatning i et tilfælde, hvor de formelle betingelser for  

 sambeskatning var opfyldt, Skat 1989.4.318.
 S.D.5.2 Vilkår 2.
For sambeskatningen Under sambeskatningen - og ved dennes ophør - er de sambeskattede  

 selskaber undergivet de til enhver tid gældende vilkår.
Allerede eksisterende  

 sambeskatninger er således undergivet de vilkår, som senere måtte blive  

 fastsat under sambeskatningen.
De for tiden gældende vilkår er følgende:
 Vilkår 2.1.
Oplysning om aktiebesiddelse i datterselskabet Der skal hvert år i regnskab eller særligt bilag til selvangivelsen  

 afgives oplysning om moderselskabets aktiebesiddelse i datterselskabet.
 Oplysningspligten gælder såvel direkte som indirekte aktiebesiddelser.
 Ændringer af koncernopbygningen som følge af omfordeling af  

 aktiebesiddelser vil som hovedregel ikke anfægte sambeskatningen.  

 Sambeskatning er således tilladt opretholdt, selv om aktieoverdragelser inden  

 for en regnskabsperiode bevirkede, at det tidligere moderselskab blev  

 datterselskab, og datterselskabet blev moderselskab.
 Vilkår 2.2.
Udbytter fra udenlandske datterselskaber For udbytte fra et af sambeskatningen omfattet datterselskab, der er  

 hjemmehørende i udlandet, gælder - såfremt udbyttet ikke er omfattet af  

 skattefritagelsen i SSL § 13, stk. 3, følgende:
Udbyttet fradrages ved moderselskabets indkomstopgørelse i det omfang,  

 udbyttet kan indeholdes i datterselskabets skattepligtige indkomst - opgjort  

 efter danske regler - for det regnskabsår, for hvilket udbyttet er  

 deklareret.
Kan udbyttefradrag herefter ikke foretages, indrømmes der  

 moderselskabet lempelse efter bestemmelserne i SSL § 17, stk. 3, samt i  

 henhold til dobbeltbeskatningsoverenskomst eller efter LL § 33, vedrørende  

 betalt udbytteskat.
For det første år under sambeskatningen indrømmes dog  

 ikke udbyttefradrag, men der indrømmes lempelse efter bestemmelserne i SSL §  

 17, stk. 3.
Udbytter fra danske selskaber Udbytte fra et dansk datterselskab er skattefrit ifølge SSL § 13, stk. 1,  

 nr. 2. Dette gælder såvel i som uden for sambeskatning.
 Efter Skatteministeriets cirkulære nr. 43 af 19. mar. 1991 er udbytte, der  

 er erhvervet den 27. mar. 1991 eller senere kun skattefri for sambeskattede  

 selskaber, hvis det enkelte selskab ejer mindst 25 pct. af aktiekapitalen i  

 datterselskabet.
Udbyttet anses for erhvervet på tidspunktet for generalforsamlingens  

 vedtagelse af udbytte i det udbytteudloddende selskab.
For sambeskattede  

 selskaber er udbytte erhvervet inden den 27. mar. 1991 skattefrit, uanset at  

 det enkelte selskab ejer mindre end 25 pct. af aktiekapitalen i  

 datterselskabet, hvis de af sambeskatningen omfattede selskaber tilsammen  

 ejer mindst 25 pct. af aktiekapitalen i datterselskabet.
Dette gælder dog  

 kun, såfremt de sambeskattede selskaber i øvrigt opfylder betingelserne i SSL  

 § 13, stk. 1, nr. 2, herunder, at de udbyttemodtagende selskaber i hele det  

 indkomstår, hvori udbyttet er modtaget, tilsammen har ejet 25 pct. eller mere  

 af aktiekapitalen i det udbyttegivende selskab.
Vilkår 2.3 Mindst 25%»s ejerskab af aktiekapitalen * Med virkning for udbytte der erhverves den 30. april 1992 eller senere,  

 er det en betingelse for anvendelse af vilkår 2.2, at det enkelte selskab  

 ejer mindst 25% af aktiekapitalen i datterselskabet. * Vilkår 2.4 Underskud fordeles under sambeskatning efter følgende retningslinjer:
 Vikår 2.4.1.
Årets underskud Er der underskud i et eller flere af de sambeskattede selskaber, fordeles  

 disse underskud forholdsmæssigt på de selskaber, som har overskud for det  

 pågældende år.
Underskud, der ikke kan indeholdes i de øvrige selskabers  

 overskud for dette år, fordeles forholdsmæssigt mellem de underskudsgivende  

 selskaber til fradrag i de sambeskattede selskabers samlede indkomst for de  

 efterfølgende år.
Underskud omfattet af fradragsgrænsen i vilkår 2.4.2. kan  

 dog ikke fradrages i overskud i selskaber, hvori det underskudsgivende  

 selskab direkte eller indirekte ejer aktier.
Tidligere års underskud Ubenyttede underskud fra tidligere år fradrages i medfør af LL § 15  

 fortrinsvis i overskud hos det selskab, der har haft underskuddet, idet ældre underskud i de øvrige sambeskattede selskaber dog fradrages forud for  

 selskabets eget underskud for et senere år.
Et herudover ubenyttet underskud  

 fra tidligere år fremføres forholdsmæssigt til fradrag i de af  

 sambeskatningen i øvrigt omfattede selskaber, som har overskud.
Ubenyttede  

 underskud omfattet af fradragsbegrænsningen i vilkår 2.4.2. kan dog ikke  

 fradrages i overskud i selskaber, hvori det underskudsgivende selskab direkte  

 eller indirekte ejer aktier.
Underskud forud for sambeskatning Ubenyttede underskud i et af selskaberne fra tiden inden sambeskatning kan  

 kun fradrages i overskud hos det selskab, der har haft underskuddet.
 Underskud i udenlandske datterselskaber fra tiden før sambeskatningens  

 indtræden kan ikke fradrages i overskud indtjent efter sambeskatningens  

 indtræden.
 Underskud under sambeskatningen fordeles efter foranstående  

 retningslinjer, uanset hvilken metode der anvendes for fordeling af skatter,  

 jf. nærmere nedenfor.
* Hvis det selskab, der opnår en akkord, er sambeskattet med andre  

 selskaber, er det alene underskuddet fra det pågældende og tidligere  

 indkomstår i det selskab, der omfattes af akkorden, der nedsættes.
Akkorden  

 påvirker ikke selve muligheden for at overføre underskuddet til fradrag i et  

 sambeskattet selskab.
Underskuddet nedsættes dog, inden det kan overføres til  

 fradrag hos de andre (sambeskattede) selskaber, idet nedsættelsen dog  

 begrænses med et beløb svarende til den del af skyldnerens skattepligtige  

 indkomst, der hidrører fra skyldnerens frigørelse for gældsforpligtelser.
Det  

 gælder også underskud fra det år, hvori akkorden opnås.
I modsætning til hvad  

 der gælder for konkurs, betyder akkorden ikke, at sambeskatningen ophører. * Vilkår 2.4.2.
Begrænsning af fradragsret for underskud Sambeskatningsvilkår 2.4.2. om begrænsning for underskudsfremførsel ved  

 tynd kapitalisering "nedad" i en sambeskattet koncern er lempet fra  

 og med indkomståret 1991/92, idet der er skabt mulighed for ved opgørelsen af  

 nettofinansieringsudgiften at anvende en beregnet rente bl.a. på grundlag af  

 selskabets skattemæssige egenkapital.
 Vilkåret har følgende ordlyd:
 - Udviser den skattepligtige indkomst for et selskab underskud, kan en til  

 selskabets nettofinansieringsudgift svarende del af underskuddet ikke  

 fradrages i overskud i selskaber, hvori det underskudsgivende selskab direkte  

 eller indirekte ejer aktier, jf. vilkår 2.4.1.
 Nettofinansieringsudgiften opgøres som summen af renteudgifter,  

 skattemæssige kurstab og valutakurstab samt løbende ydelser med fradrag af  

 summen af renteindtægter, skattepligtige kursgevinster og  

 valutakursgevinster.
Såfremt summen af renteindtægter, skattepligtige kursgevinster og  

 valutakursgevinster er mindre end en beregnet rente af selskabets  

 skattemæssige egenkapital ved begyndelse af selskabets regnskabsår, kan denne  

 beregnede renteindtægt i stedet benyttes.
For børsnoterede selskaber kan  

 aktiekapitalen opgjort til børskursen ved begyndelsen af selskabets  

 regnskabsår anvendes i stedet for selskabets skattemæssige egenkapital.
Det  

 én gang valgte princip for opgørelsen af egenkapitalen kan kun ændres efter  

 tilladelse fra skattemyndigheden.
Ved fastsættelsen af forretningen anvendes  

 den gældende mindsterente efter KGL § 7 ved begyndelsen af selskabets  

 regnskabsår.
 Begrænsningen i adgangen til at fradrage underskud gælder dog højst den  

 del af underskuddet, som svarer til normal forrentning af anskaffelsessummen  

 for aktier i de af sambeskatningen omfattede selskaber, som er erhvervet  

 efter 31. dec. 1983, uden at erhvervelsen er sket i forbindelse med LOSV.
Ved denne beregning nedsættes anskaffelsessummen med 1/7 hvert år, første  

 gang for det regnskabsår, der følger umiddelbart efter anskaffelsesåret, uden  

 hensyn til den faktiske afvikling af købesummen.
Ved fastsættelsen af den  

 normale forrentning anvendes den gældende mindsterente efter KGL § 7 ved  

 begyndelsen af selskabets regnskabsår.
 Eksempel 1:
 Hvis f.eks. et selskab M køber aktierne i D for 10 mio. kr. og M kun har  

 finansielle aktiviteter og aktierne i D, kan indkomsten opgøres således:
Da alene underskud, der overstiger nettofinansieringsudgiften (600 - 550 = 50), kan fradrages udgør sambeskatningsindkomsten herefter Eksempel 2:
M, der er en handelsvirksomhed køber D for 10 mio. kr.
Det forudsættes, at  

 mindsterenten er 8 pct., hvorefter forrentningen af købesummen udgør 800  

 t.kr.
M har en skattemæssig egenkapital på 1 mio. kr. ved regnskabsårets  

 begyndelse.
Selv om renteindtægten er erstattet med en beregnet rente og dermed  

 reducerer nettofinansieringsudgiften til - 1.720 t.kr., overstiger beløbet  

 stadigvæk M's underskud på -1.400 t.kr.
Da begrænsningen i adgangen til at  

 fradrage underskud dog højst gælder den del af underskuddet, som svarer til  

 normal forrentning af anskaffelsessummen for aktierne i D, dvs. 800 t.kr.,  

 begrænses M's underskud på -1.400 t.kr. - der kan indgå i  

 sambeskatningsindkomsten - med 800 t.kr., til -600 t.kr.  

 Sambeskatningsindkomsten udgør herefter 900 t.kr. (1.500-600).
Underskudsbegrænsning LL § 15 stk. 5-8 begrænser underskudsfremførsel i henhold til LL § 15 stk.  

 1 for visse selskaber.
For sambeskattede selskaber kan disse regler få  

 betydning, hvis et ikke børsnoteret moderselskab skifter ejerkreds.
Hvis et  

 ejerskifte i moderselskabet i en sambeskattet koncern efter LL § 15, stk. 8,  

 medfører, at underskud fra et tidligere indkomstår efter sambeskatningens  

 påbegyndelse ikke kan nedbringe den skattepligtige indkomst til et beløb  

 mindre end selskabets nettokapitalindtægter, jf.
LL § 15, stk. 6, kan  

 underskuddet heller ikke fradrages i de andre selskabers  

 nettokapitalindtægter.
 I så fald fremføres ubenyttede underskud fra tidligere år forholdsmæssigt  

 til fradrag i den del af overskuddet i de af sambeskatningen i øvrigt  

 omfattede selskaber, der overstiger nettokapitalindtægterne.
Genbeskatning af underskud * Med lov nr. 219 af 3. april 1992 er der indført en ny bestemmelse: LL §  

 33 E, der omhandler genbeskatning af underskud i sambeskattede selskaber.
 Har et selskab mv. ved opgørelsen af den skattepligtige indkomst foretaget  

 fradrag for underskud i et sambeskattet selskab i en fremmed stat, Færøerne  

 eller Grønland, skal der i efterfølgende indkomstår, hvor der er overskud i  

 det sambeskattede selskab, eller hvor sambeskatningen ophører, ske  

 genbeskatning af et beløb svarende til det fratrukne underskud, jf. nedenfor.
 Har selskabet i samme indkomstår, hvor der er underskud i det  

 sambeskattede selskab, andet skattepligtigt overskud fra samme stat, skal der  

 dog kun ske genbeskatning af det beløb, hvormed underskuddet fra det  

 sambeskattede selskab overstiger andet skattepligtigt overskud.
 For efterfølgende år, hvor der er overskud i det sambeskattede selskab,  

 medregnes ved opgørelsen af den skattepligtige indkomst et beløb svarende til  

 det fratrukne underskud, dog højst et beløb svarende til det for samme  

 indkomstår ved indkomstopgørelsen eller skatteberegningen medregnede overskud  

 af det sambeskattede selskab.
Genbeskatning skal kun ske, hvis dobbeltbeskatningen af overskuddet i det  

 sambeskattede selskab lempes i henhold til den i § 33 D, stk. 1, nævnte  

 metode til lempelse af dobbeltbeskatning, se herom afsnit S.C. 9. Der skal dog ikke ske genbeskatning af tidligere fratrukket underskud i  

 efterfølgende år, hvor der er overskud af det sambeskattede selskab, i det  

 omfang dette overskud medregnes ved opgørelsen af selskabets negative  

 skattepligtige indkomst, som kan overføres til et sambeskattet selskab, eller  

 som kan fremføres til senere indkomstår.
Genbeskatning af underskud ved ophør af sambeskatning For det indkomstår, hvori sambeskatningen ophører, medregnes ved  

 opgørelsen af den skattepligtige indkomst et beløb svarende til det  

 underskud, der ikke er genbeskattet efter ovenstående regler.
 Der skal dog ikke ske genbeskatning, når et moderselskab fusionerer efter  

 reglerne i fusionsskatteloven med et datterselskab, hvormed det har været  

 sambeskattet indtil fusionsdatoen og i de seneste 5 indkomstår forud herfor  

 eller, for så vidt angår underskud efter kulbrintelovens kapitel 2 og 3, når  

 selskaberne har været sambeskattet indtil fusionsdatoen og i de seneste 15 år  

 forud herfor.
Ophører sambeskatningen i øvrigt, medregnes højst et beløb svarende til  

 det overskud og den fortjeneste, der for dette indkomstår skulle medregnes  

 ved opgørelsen af det sambeskattede selskabs skattepligtige indkomst eller  

 skatteberegningen, såfremt det sambeskattede selskab var blevet opløst ved  

 likvidation og i forbindelse hermed skulle beskattes her i landet.
Ved  

 opgørelsen af dette beløb kan der foretages fradrag for beløb, der beskattes  

 i medfør af § 5, stk. 1, i lov om skattemæssig opgørelse af varelagre mv.
Som  

 salgssum for afståede aktiver og passiver anses værdien i handel og vandel  

 ved sambeskatningens ophør.
I SSL § 31, stk. 1 er indsat et nyt 5. punktum, der har virkning fra og  

 med indkomståret 1993, (se afsnit S.D.5.1.). Ophører sambeskatningen i medfør  

 af denne bestemmelse, finder LL § 33 E, stk. 3, ikke anvendelse for så vidt  

 angår genbeskatning af underskud, der fradrages ved indkomstopgørelsen for  

 indkomstårene 1992 og 1993. * Vilkår 2.5.
Fordeling af skatter Under sambeskatning fordeles den på de sambeskattede selskaber hvilende  

 selskabsskat efter en af nedennævnte 3 fordelingsmetoder.
 - Nettoskatten af sambeskatningsindkomsten fordeles forholdsmæssigt på de  

 her i landet hjemmehørende selskaber, hvis indkomst er positiv (vilkår  

 2.5.1).
- Nettoskatten af sambeskatningsindkomsten fordeles forholdsmæssigt på de  

 her i landet hjemmehørende selskaber, hvis indkomst er positiv, men herudover  

 skal de her i landet hjemmehørende selskaber, som har opnået en  

 skattebesparelse som følge af overførsel af underskud fra andre af  

 sambeskatningen omfattede selskaber, der er hjemmehørende her i landet,  

 refundere disse andre selskaber et beløb svarende til den opnåede  

 skattebesparelse.
Beløbet beregnes ved at gange nettoskatteprocenten med et  

 beløb svarende til det overførte underskud.
Er sambeskatningsindkomsten 0  

 eller negativ, anvendes skatteprocenten 34. Beløbet skal ikke medregnes ved  

 underskudsselskabets indkomstopgørelse og kan ikke fradrages ved  

 overskudsselskabets indkomstopgørelse (vilkår 2.5.2).
 - Nettoskatten af sambeskatningsindkomsten posteres i moderselskabet  

 (vilkår 2.5.3).
 Nettoskatten er skatten efter reduktion for lempelser efter SSL § 17, stk.  

 2 og 3 og LL § 33 eller efter dobbeltbeskatningsoverenskomster.
 Det er en forudsætning for anvendelse af den under vilkår 2.5.2. nævnte  

 fordelingsmetode, at der gives oplysning om beløb, som overføres mellem  

 selskaberne, enten i en note til selskabernes regnskaber eller i et særligt  

 bilag hertil.
 Den én gang valgte metode kan kun ændres efter tilladelse fra  

 ligningsmyndigheden.
 Såfremt selskaber - der anvender fordelingsmetoderne under vilkår 2.5.1.  

 eller 2.5.2. - ved indgivelsen af selvangivelsen har foretaget fordelingen på  

 grundlag af en beregnet nettoskat, som senere viser sig at afvige fra den  

 faktiske pålignede nettoskat, foretages regnskabsmæssige korrektioner i det  

 følgende års regnskab.
 Beregningseksempler vedrørende den under vilkår 2.5.2. anførte  

 fordelingsmetode:
Eksempel 1 En sambeskattet koncern består af et moderselskab MS, et dansk  

 datterselskab DS 1 og et udenlandsk datterselskab DS 2.
Eksempel 2 En sambeskattet koncern består af et moderselskab MS, et dansk  

 datterselskab DS 1 og et udenlandsk datterselskab DS 2.
Eksempel 3 En sambeskattet koncern består af et moderselskab MS, et dansk  

 datterselskab DS 1 og et udenlandsk datterselskab DS 2. MS har et ubrugt  

 underskud fra det foregående år på 160.
Eksempel 4 En sambeskattet koncern består af et moderselskab MS, et dansk  

 datterselskab DS 1 og et udenlandsk datterselskab DS 2.
 At DS 1 kun modtager et tilskud på 18 og ikke på 22,31 skyldes, at DS 1  

 ikke får refunderet den skattebesparelse (22,31 pct. af 20), som det  

 udenlandske datterselskab DS 2 har opnået, som følge af overførsel af  

 underskud fra DS 1.
Godskrivning af skattebesparelsesbeløb - udover hvad der godkendes i  

 forbindelse med anvendelse af den under vilkår 2.5.2. nævnte fordelingsmetode  

 - vil som hidtil blive anset som et indkomstskattepligtigt tilskud fra det  

 overskudsgivende til det underskudsgivende selskab, medmindre overførslen kan  

 anses som skattefrit udbytte efter SSL § 13, stk. 1, nr. 2, og § 13, stk. 3 Vilkår 2.6.
Investeringsfondshenlæggelser Selskabers adgang til at henlægge til investeringsfond er ophævet fra og  

 med skatteåret 1991/92.
* Investeringsfondshenlæggelse kan anvendes til forlods afskrivning på  

 aktiver, som er anskaffet af det selskab, på grundlag af hvis indkomst den er  

 beregnet.
Henlæggelsen kan endvidere anvendes af et andet her i landet  

 hjemmehørende selskab, der er omfattet af sambeskatningen, såfremt det  

 afskrivningsberettigede aktiv er anskaffet senest 29. april 1992. * Anvender et selskab en investeringsfondshenlæggelse, som er foretaget af  

 et andet selskab, kan der samtidig uden beskatning overføres til førstnævnte  

 selskab et beløb, svarende til skatten af investeringsfondsoverførslen  

 udregnet efter koncernens nettoskatteprocent for det indkomstår, hvori  

 investeringsfondsoverførslen finder sted.
Reglen - hvorefter henlæggelser i et dansk selskab, kan benyttes til  

 forlods afskrivning på aktiver, som er anskaffet af et andet dansk selskab,  

 der er omfattet af sambeskatningen - har virkning fra og med skatteåret  

 1983/84. Henlæggelser, som er foretaget i et dansk selskab forud for  

 skatteåret 1983/84, kan anvendes til forlods afskrivning på aktiver, som  

 anskaffes i skatteåret 1983/84 eller senere af et andet dansk selskab, med  

 hvilket det nu er sambeskattet.
R.R.1983.87 SM.
Dette gælder, uanset at de  

 benyttede henlæggelser hidrører fra tiden før sambeskatningen.
 Henlæggelser i et dansk selskab kan anvendes til forlods afskrivning på  

 aktiver anskaffet i indkomståret 1983 eller senere af et andet dansk selskab,  

 uanset dette driver virksomhed, som ikke berettiger til henlæggelse til  

 investeringsfonds, jf. § 2, stk. 3, i lovbek. nr. 422 af 15. aug. 1984,  

 R.R.1983.111 SM.
Særvilkår for udenlandske datterselskaber Sambeskattede udenlandske datterselskaber behandles som udgangspunkt efter  

 samme regler, som gælder for danske datterselskaber.
 Dog gælder forskellige regler i relation til 1. fremførsel af underskud  

 fra før sambeskatningen og 2. skattefordelingsmetoderne, jf. nærmere foran.
 Herudover gælder for udenlandske datterselskaber de nedenfor under vilkår  

 2.7-2.10 anførte særvilkår.
 Vilkår 2.7.
 Regnskabsmateriale mv.
 Det påhviler et dansk moderselskab, der ønsker et udenlandsk datterselskab  

 inddraget under sambeskatning, at drage omsorg for, at bogføringen mv.  

 vedrørende det udenlandske selskab tilrettelægges således, at  

 resultatopgørelse og balance kan danne grundlag for ligningen af  

 moderselskabet, og at regnskabsmateriale mv. vedrørende det udenlandske  

 selskab opbevares i overensstemmelse med de her i landet gældende  

 bestemmelser.
 Såfremt det udenlandske regnskab ikke er udarbejdet på en sådan måde, at  

 det kan danne grundlag for ligningen, påhviler det moderselskabet, at der  

 vedlægges selvangivelsen et særligt bilag, hvorpå resultatopgørelsen i det  

 udenlandske årsregnskab omformes til at udvise et resultat opgjort efter  

 dansk lovgivning.
Det regnskab, der vedlægges selvangivelsen, skal være affattet på dansk,  

 norsk, svensk, engelsk, tysk eller fransk.
Ligningsmyndigheden er berettiget  

 til at kræve et regnskab oversat til dansk.
 På begæring skal regnskabsmateriale, dokumenter mv., som har betydning for  

 ligningen, indsendes til dansk skattemyndighed, ligesom der på begæring skal  

 meddeles oplysninger i øvrigt, som har betydning for ligningen.
 Såfremt foranstående vilkår ikke opfyldes, kan tilladelse til  

 sambeskatning med det pågældende udenlandske datterselskab inddrages af  

 bevillingsmyndigheden som hovedregel med virkning for det følgende  

 indkomstår.
 Inddragelse af sambeskatning med det pågældende udenlandske selskab skal  

 kun finde sted, hvor skønsmæssig forhøjelse, nægtelse af fradrag mv. ikke  

 findes at være tilstrækkeligt.
Inddragelse af sambeskatning skal som hovedregel ske med virkning for det  

 følgende indkomstår.
Har ligningsmyndigheden eksempelvis i 1992 anmodet om  

 materiale vedrørende indkomstperioden 1. jan. 1991-31. dec. 1991, er  

 hovedreglen således, at sambeskatningen først skal kunne inddrages med  

 virkning fra den 1. jan. 1992. Kun i særlige grelle tilfælde vil  

 sambeskatningen kunne inddrages allerede med virkning for det pågældende  

 indkomstår, hvilket i det i eksemplet anførte tilfælde vil sige fra den 1.  

 jan. 1991.
 Vilkår 2.8.
Omregning fra udenlandsk mønt Et i udenlandsk mønt ført regnskab omregnes på statustidspunktet til  

 kursen på dette tidspunkt eller til en gennemsnitskurs.
Det én gang  

 anvendte omregningsprincip skal anvendes også for følgende regnskabsår.  

 Derimod stilles ikke krav om, at omregningen skal ske efter samme principper  

 i alle de af sambeskatningen omfattede udenlandske datterselskaber R.R.  

 1984.237 SM.
Det er den skattepligtige indkomst for det udenlandske selskab -  

 opgjort efter danske regler - der omregnes til danske kroner.
 Afskrivninger og nedskrivninger mv. foretages således i det pågældende  

 lands mønt.
 Vilkår 2.9.
Forskudsafskrivning Reglerne i AL afsnit IV A om forskudsafskrivning kan ikke anvendes på  

 maskiner mv. og bygninger, når leveringsaftale er truffet af et udenlandsk  

 datterselskab, ligesom reglerne i AL § 14 ikke kan anvendes på kontrakt om  

 bygning af skibe, som et udenlandsk datterselskab har indgået.
 Vilkår 2.10.
Indgangsværdier Etablering af sambeskatning med et udenlandsk datterselskab på et  

 tidspunkt efter datterselskabets stiftelse medfører, at der skal fastsættes  

 en indgangsværdi for de afskrivningsberettigede aktiver.
Indgangsværdierne for afskrivningsberettigede aktiver mv., som de  

 udenlandske datterselskaber har erhvervet før sambeskatningens indtræden,  

 fastsættes til de pågældende aktivers handelsværdi på tidspunktet for  

 sambeskatningens indtræden.
For ejendomme skal handelsværdien omregnes til  

 kontantværdi.
Ligningsmyndigheden er berettiget til at kræve handelsværdien  

 dokumenteret.
 De af vilkåret omfattede afskrivningsberettigede aktiver mv. anses i  

 relation til AL for anskaffet på tidspunktet for sambeskatningens indtræden.
 Vilkår 2.11.
Meddelelse om ophør af sambeskatning Ønskes sambeskatningen bragt til ophør, må selskaberne give meddelelse  

 herom til bevillingsmyndigheden senest inden udløbet af fristen for rettidig  

 selvangivelse for det skatteår, i hvilket særbeskatning ønskes påbegyndt.
 Vilkåret vedrører den vilkårlige afbrydelse af sambeskatningen, derimod  

 ikke de tilfælde, hvor den ophører som følge af, at betingelserne ikke  

 længere er opfyldt.
 Vilkår 2.12.
Ophør ved datterselskabets likvidation Ophører sambeskatningen ved datterselskabets likvidation, foretages der  

 ikke afsluttende ansættelse af datterselskabet, og datterselskabets  

 eventuelle underskud i den afsluttende regnskabsperiode samt eventuelle  

 uudnyttede underskud fra tidligere år under sambeskatningen kan således  

 bringes til fradrag efter de almindelige regler, herunder fremføres i medfør  

 af LL § 15.
Ophør af andre årsager Ved ophør af sambeskatning af andre årsager end ved likvidation kan  

 fremførsel af underskud efter LL § 15 ikke ske i det omfang underskuddene har  

 været brugt til fradrag ved opgørelsen af de sambeskattede selskabers  

 sambeskattede indkomst.
Såfremt et eller flere af de sambeskattede selskaber har haft underskud i  

 det sidste sambeskatningsår, kan dette underskud således ikke overføres til  

 det efterfølgende særbeskatningsår i det omfang, hvori det ved opgørelsen af  

 de sambeskattede selskabers samlede indkomst er modregnet i overskud fra  

 andre af selskaberne.
Hvor flere af de sambeskattede selskaber har haft  

 underskud, anses modregningen i overskud for at være sket i forhold til de  

 pågældende selskabers underskudsbeløb.
 Med hensyn til overførsel til første særbeskatningsår af underskud fra  

 tidligere sambeskatningsår forholdes på tilsvarende måde, dog at overførsel  

 heller ikke kan ske for så vidt angår underskud, som er bragt til fradrag ved  

 opgørelsen af de sambeskattede selskabers skattepligtige indkomst for  

 tidligere sambeskatningsår.
S.D.5.3 Indkomstopgørelsen i de enkelte selskaber i øvrigt Under S.D.5.2 er gennemgået de vilkår, som gælder under sambeskatningen,  

 herunder vilkår i relation til indkomstopgørelsen i de enkelte selskaber.
 Disse vilkår indebærer visse mindre afvigelser fra de almindelige regler,  

 men som foran anført opgøres de enkelte selskabers indkomst som udgangspunkt  

 efter de almindelige regler.
Indtægtsposter og fradragsposter Indtægtsposter og fradragsposter skal placeres i de selskaber, de  

 vedrører.
Er der tale om indtægter eller udgifter i forbindelse med  

 mellemværender mellem de sambeskattede selskaber, gælder samme principper som  

 for koncerner, der ikke er sambeskattede.
Samhandel Ved handel mellem sambeskattede selskaber skal der beregnes normal avance  

 mv., og praksis om maskeret udbytte og udlodning, jf. herom SF, finder  

 tilsvarende anvendelse i disse tilfælde.
Anvendelse af investeringsfondsmidler Ved overdragelse af aktiver mellem sambeskattede selskaber kan der  

 foretages forlods afskrivning med investeringsfondsmidler efter de  

 almindeligt gældende regler.
Dog kan investeringsfondshenlæggelser ikke  

 anvendes til forlods afskrivning på aktiver anskaffet af udenlandske  

 datterselskaber, jf.
S.D.5.2 - vilkår 2.6.
Genvundne afskrivninger Afhænder et udenlandsk datterselskab under sambeskatningen aktiver, hvorpå  

 der er afskrevet, gælder de almindelige regler om beskatning af genvundne  

 afskrivninger for så vidt angår de under sambeskatningen foretagne  

 afskrivninger.
Hvis den sambeskattede koncern afhænder sin aktiebesiddelse i det  

 udenlandske datterselskab, ophører sambeskatningen fra udgangen af det sidste  

 indkomstår forud for salget.
Den omstændighed, at sambeskatningen ophører,  

 medfører ikke, at der kan foretages beskatning af genvundne afskrivninger for  

 så vidt angår aktiver, som er i det udenlandske datterselskabs besiddelse på  

 tidspunktet for sambeskatningens ophør.
Varelagerlovens § 5 Varelagerlovens § 5 bestemmer, at ophører et selskab, der er hjemmehørende  

 i udlandet, med at være sambeskattet med et her i landet hjemmehørende  

 moderselskab, skal den nedskrivning, der er foretaget på det varelager, der  

 er knyttet til det udenlandske selskab, og som er foretaget i det sidste  

 indkomstår, hvori sambeskatningen bestod, medregnes i det følgende års  

 skattepligtige indkomst for moderselskabet.
 Såfremt der i det første indkomstår, hvori sambeskatningen bestod, er  

 foretaget en indtægtsførsel af en i det udenlandske datterselskab tidligere  

 foretagen varelagernedskrivning, kan dette beløb fradrages i den ovennævnte  

 opgørelse.
 Det fradragsberettigede beløb er ikke begrænset til den  

 varelagernedskrivning, der efter § 5, stk. 1, skal indtægtsføres hos  

 moderselskabet i året efter sambeskatningens ophør.
Aktieavancer og aktietab Ved et moderselskabs afståelse af aktier i et sambeskattet datterselskab  

 behandles fortjeneste og tab efter de almindelige  

 aktieavancebeskatningsregler.
Der vil således kunne opstå fradragsberettiget  

 tab ved afståelse af aktier i et datterselskab, hvis underskud løbende har  

 været fratrukket i sambeskatningsindkomsten.
Ifølge de gældende  

 aktieavancebeskatningsregler er adgangen til tabsfradrag ved afståelse af  

 aktier dog undergivet visse begrænsninger, jf. nærmere S.G.
 Der er ikke mulighed for at modregne tab ved salg af aktier i et selskab i  

 fortjeneste ved salg af aktier i et andet af sambeskatningen omfattet  

 selskab.
