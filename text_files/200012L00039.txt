Fremsat den 4. oktober 2000 af  

 skatteministeren (Ole Stavad) Forslag til Lov om Danmarks tiltrædelse af  

 konventionen om gensidig bistand og samarbejde mellem toldmyndighederne  

 (Napoli II-konventionen).
 § 1. Konventionen af 18. december 1997 om gensidig bistand og  

 samarbejde mellem toldmyndighederne (Napoli II-konventionen), jf. bilag 1 til  

 denne lov, kan ratificeres på Danmarks vegne.
Stk. 2. Konventionens artikel 26, stk. 5, litra b  

 gælder her i landet.
Præjudiciel forelæggelse kan foretages  

 af enhver retsinstans.
 § 2. Toldembedsmænd fra et andet EU-medlemsland, der  

 udfører opgaver i Danmark efter artikel 20 og 21 i konventionen om  

 gensidig bistand og samarbejde mellem toldmyndighederne, har ret til at  

 bære tjenestevåben efter konventionens regler.
 Stk. 2. Bestemmelserne i straffelovens kapitel 14 om  

 forbrydelser mod den offentlige myndighed og kapitel 16 om forbrydelser i  

 offentlig tjeneste eller hverv finder også anvendelse, når  

 forholdet er begået mod eller af en toldembedsmand fra et andet  

 EU-medlemsland under udførelse af opgaver i Danmark efter afsnit IV i  

 den i stk. 1 nævnte konvention.
 Stk. 3. Forvolder toldembedsmænd fra et andet  

 medlemsland under udførelse af opgaver i Danmark efter afsnit IV i den  

 i stk. 1 nævnte konvention skader, som efter dansk ret  

 medfører erstatningspligt, udbetales erstatning af  

 skatteministeren.
 § 3. Skatteministeren kan i medfør af artikel 32,  

 stk. 4, i konventionen om gensidig bistand og samarbejde mellem  

 toldmyndighederne afgive en erklæring om, at konventionen finder  

 anvendelse i Danmarks forbindelser med de medlemslande, der har afgivet  

 tilsvarende erklæring.
 § 4. Told- og Skattestyrelsen er den centrale tjeneste  

 (koordineringstjeneste) efter artikel 5, stk. 1, i konventionen om  

 gensidig bistand og samarbejde mellem toldmyndighederne.
 Stk. 2. Registertilsynet er tilsynsmyndighed efter  

 konventionens artikel 25.
 § 5. I toldloven, jf. lovbekendtgørelse nr. 113 af 27.  

 februar 1996, som senest ændret ved § 7 i lov nr. 165 af 15. marts  

 2000, ophæves § 66.
 § 6. Lovens §1, stk. 1, § 2, stk. 1 og § 3  

 træder i kraft dagen efter bekendtgørelse i Lovtidende.  

 Skatteministeren fastsætter tidspunktet for ikrafttrædelsen af  

 lovens øvrige bestemmelser.
 § 7. Loven gælder ikke for Færøerne og  

 Grønland.
Bilag 1 RÅDETS RETSAKT af 18. december 1997 om udarbejdelse, på grundlag af artikel K.3 i  

 traktaten om Den Europæiske Union, af konventionen om gensidig bistand  

 og samarbejde mellem toldmyndighederne (98/C 24/01) RÅDET FOR DEN EUROPÆISKE UNION, som henviser til traktaten om Den Europæiske Union, særlig  

 artikel K.3, stk. 2, litra c), og som tager i betragtning, at medlemsstaterne med henblik på  

 virkeliggørelsen af Unionens målsætninger betragter  

 toldsamarbejdet som et spørgsmål af fælles interesse, der  

 falder ind under det samarbejde, der er indledt i henhold til traktatens  

 afsnit VI, FASTLÅR, at den hertil knyttede konvention, som  

 repræsentanterne for medlemsstaternes regeringer har undertegnet dags  

 dato, hermed er udarbejdet, og ANBEFALER medlemsstaterne at vedtage den i overensstemmelse med deres  

 forfatningsmæssige bestemmelser.
 Udfærdiget i Bruxelles, den 18. december 1997.
På Rådets vegne F.
BODEN Formand KONVENTION Udarbejdet på grundlag af artikel K.3 i traktaten om  

 Den Europæiske Union, om gensidig bistand og samarbejde mellem  

 toldmyndighederne DE HØJE KONTRAHERENDE PARTER i denne konvention, Den  

 Europæiske Unions medlemsstater, SOM HENVISER til Rådets retsakt af 18. december 1997, SOM ERINDRER om behovet for at skærpe forpligtelserne i henhold til  

 konventionen om gensidig bistand mellem toldforvaltningerne undertegnet i  

 Rom, den 7. september 1967, SOM TAGER I BETRAGTNING, at toldmyndighederne på Fællesskabets  

 toldområde og navnlig ved dets ind- og udgangssteder har ansvaret for  

 at forebygge, efterforske og bekæmpe overtrædelser ikke blot af  

 Fællesskabets retsforskrifter, men også af nationale love,  

 særlig de tilfælde, der er omfattet af artikel 36 og 223 i  

 traktaten om oprettelse af Det Europæiske Fællesskab, SOM TAGER I BETRAGTNING, at det voksende omfang af den ulovlige handel af  

 enhver art udgør en alvorlig trussel mod den offentlige sundhed,  

 sædelighed og sikkerhed, SOM TAGER I BETRAGTNING, at særlig former for samarbejde, der  

 indebærer grænseoverskridende aktioner med henblik på at  

 forebygge, efterforske og forfølge visse overtrædelser af  

 såvel medlemsstaternes nationale lovgivning som EF-toldbestemmelserne,  

 bør reguleres, og at sådanne grænseoverskridende aktioner  

 altid skal gennemføres under overholdelse af legalitetsprincippet (de  

 skal overholde gældende lovgivning i den bistandssøgte  

 medlemsstat og instrukser fra de kompetente myndigheder i denne medlemsstat),  

 nærhedsprincippet (sådanne aktioner bør kun  

 iværksættes, hvis det viser sig, at andre, mindre  

 vidtrækkende aktioner ikke er velegnede) og proportionalitetsprincippet  

 (aktionens omfang og varighed skal fastsættes under hensyn til  

 grovheden af den formodede overtrædelse), SOM ER OVERBEVIST, om det er nødvendigt at styrke samarbejdet  

 mellem toldmyndighederne ved at fastlægge procedurer, som gør  

 det muligt for toldmyndighederne at handle i fællesskab og udveksle  

 oplysninger om ulovlig handel, SOM ER OPMÆRKSOMME på, at toldmyndighederne i deres daglige  

 arbejde skal administrere såvel fællesskabsforskrifter som  

 nationale forskrifter, og at der derfor er et åbenbart behov for at  

 sikre, at bestemmelserne om gensidig bistand og samarbejde inden for begge  

 disse sektorer så vidt muligt udvikles sideløbende, ER BLEVET ENIGE OM FØLGENDE BESTEMMELSER:
AFSNIT I ALMINDELIGE BESTEMMELSER Artikel 1 Anvendelsesområde 1. Med forbehold af Fællesskabets kompetence yder  

 Den Europæiske Unions medlemsstater via deres toldmyndigheder hinanden  

 gensidig bistand og samarbejder med hinanden for at:
-	forebygge of efterforske overtrædelser af nationale  

 toldbestemmelser, og -	forfølge og straffe overtrædelser af EF-toldbestemmelser  

 og nationale toldbestemmelser.
 2. Denne konvention berører ikke gældende  

 bestemmelser om gensidig retshjælp i straffesager mellem retlige  

 myndigheder, jf. dog artikel 3, eller mere fordelagtige bestemmelser i  

 gældende bilaterale eller multilaterale aftaler mellem medlemsstaterne  

 vedrørende det i stk. 1 omhandlede samarbejde mellem toldmyndighederne  

 eller andre kompetente myndigheder i medlemsstaterne samt arrangementer, der  

 er indgået på samme område på grundlag af en ensartet  

 lovgivning eller særlig ordning, som foreskriver gensidig anvendelse af  

 foranstaltninger i forbindelse med gensidig bistand.
Artikel 2 Kompetence Toldmyndighederne anvender denne konvention inden for  

 rammerne af den kompetence, som de har i henhold til nationale bestemmelser.  

 Intet i denne konvention kan fortolkes som en ændring i den kompetence,  

 der efter nationale bestemmelser er tillagt toldmyndighederne som defineret i  

 denne konvention.
Artikel 3 Forholdet til gensidig retshjælp mellem retlige  

 myndigheder 1. Denne konvention omfatter gensidig bistand og  

 samarbejde som led i strafferetlige undersøgelser af  

 overtrædelser af nationale toldbestemmelser og EF-toldbestemmelser, med  

 hensyn til hvilke den bistandssøgende myndighed har kompetence i  

 medfør af den berørte medlemsstats nationale bestemmelser.
 2. Hvis en strafferetlig undersøgelse foretages af  

 eller under ledelse af en retlig myndighed, er det denne myndighed, der  

 bestemmer, om anmodninger om gensidig bistand eller samarbejde i forbindelse  

 hermed skal indgives på grundlag af de relevante bestemmelser om  

 gensidig retshjælp i straffesager eller på grundlag af denne  

 konvention.
Artikel 4 Definitioner I denne konvention forstås ved:
 1)	»nationale toldbestemmelser«: alle en medlemsstats love eller  

 administrative bestemmelser, for hvis anvendelse toldmyndighederne i  

 medlemsstaten er helt eller delvist ansvarlige, for så vidt  

 angår:
-	grænseoverskridende vareforsendelser, der er underlagt forbud,  

 restriktioner eller kontrolforanstaltninger, særlig i henhold til  

 artikel 36 og 223 i traktaten om oprettelse af Det Europæiske  

 Fællesskab -	ikke-harmoniserede punktafgifter 2)	»EF-toldbestemmelser«:
-	samtlige fællesskabsbestemmelser og bestemmelser, der er  

 vedtaget til gennemførelse af fællesskabsbestemmelser,  

 vedrørende indførsel, udførsel, forsendelse og  

 opbevaring af varer, der er genstand for samhandel mellem medlemsstaterne og  

 tredjelande samt mellem medlemsstaterne indbyrdes for så vidt  

 angår varer, der ikke har status som fællesskabsvarer efter  

 artikel 9, stk. 2, i traktaten om oprettelse af Det Europæiske  

 Fællesskab, eller som skal kontrolleres eller undersøges  

 yderligere for at få fastslået deres status som  

 fællesskabsvarer -	samtlige bestemmelser, der er vedtaget på fællesskabsplan  

 inden for rammerne af den fælles landbrugspolitik, og specifikke  

 bestemmelser, der er truffet vedrørende varer, som er frembragt ved  

 forarbejdning af landbrugsprodukter -	samtlige bestemmelser, der er vedtaget på fællesskabsplan  

 vedrørende harmoniserede punktafgifter og vedrørende  

 merværdiafgift ved indførslen, samt de nationale  

 gennemførelsesbestemmelser hertil 3)	»overtrædelser«: handlinger i strid med de nationale  

 toldbestemmelser eller EF-toldbestemmelserne, herunder bl. a.:
-	deltagelse i eller forsøg på sådanne  

 overtrædelser -	deltagelse i en kriminel organisation, der begår sådanne  

 overtrædelser -	hvidvaskning af penge, som hidrører fra de  

 overtrædelser, der er nævnt i dette stykke 4)	»gensidig bistand«: bistand mellem toldmyndigheder i henhold til  

 denne konvention 5)	»bistandssøgende myndighed«: en medlemsstats kompetente  

 myndighed, som fremsætter anmodning om bistand 6)	»bistandssøgt myndighed«: en medlemsstats kompetente  

 myndighed, til hvilken der rettes anmodning om bistand 7)	»toldmyndigheder«: medlemsstaternes toldmyndigheder samt andre  

 myndigheder, der har beføjelse til at gennemføre denne  

 konventions bestemmelser 8)	»personoplysninger«: alle oplysninger om en identificeret eller  

 identificerbar fysisk person; ved en identificerbar person forstås en  

 person, der kan identificeres direkte eller indirekte, bl. a. ved et  

 identifikationsnummer eller et eller flere specifikke kendetegn med hensyn  

 til den pågældende fysiske, fysiologiske, psykiske,  

 økonomiske, kulturelle eller sociale identitet 9)	»grænseoverskridende samarbejde«: samarbejde mellem  

 toldmyndighederne på tværs af den enkelte medlemsstats  

 grænser.
Artikel 5 Centrale koordineringstjenester 1. Medlemsstaterne udpeger en central tjeneste  

 (koordineringstjeneste) inden for deres toldmyndigheder.
Denne skal modtage  

 alle anmodninger om gensidig bistand i medfør af denne konvention og  

 sikre koordineringen af den gensidige bistand, jf. dog stk. 2. Den har  

 også ansvaret for samarbejde med andre myndigheder, der medvirker ved  

 ydelse af bistand i medfør af denne konvention.
Medlemsstaternes  

 koordineringstjenester står i den fornødne direkte kontakt med  

 hinanden, navnlig i de i afsnit IV omhandlede tilfælde.
2. De centrale koordineringstjenesters virke udelukker  

 ikke et direkte samarbejde mellem andre tjenestegrene inden for  

 medlemsstaternes toldmyndigheder, navnlig i hastetilfælde.
For at  

 opnå effektivitet og sammenhæng skal de centrale  

 koordineringstjenester underrettes om enhver foranstaltning, der  

 indebærer et sådant direkte samarbejde.
 3. Hvis toldmyndigheden ikke er kompetent eller kun er  

 delvis kompetent til at behandle en bistandsanmodning, videregiver den  

 centrale koordineringstjeneste anmodningen til den kompetente nationale  

 myndighed, og underretter den bistandssøgende myndighed herom.
 4. Hvis anmodningen ikke kan efterkommes af retlige eller  

 faktiske årsager, returnerer koordineringstjenesten anmodningen til den  

 bistandssøgende myndighed, vedlagt en begrundelse for afslaget.
Artikel 6 Forbindelsesofficerer 1. Medlemsstaterne kan indgå indbyrdes aftaler om  

 udveksling af forbindelsesofficerer på begrænset eller  

 ubegrænset tid og på betingelser, som er aftalt indbyrdes.
 2. Forbindelsesofficerer har ingen udøvende  

 beføjelser i værtslandet.
 3. Med henblik på at fremme samarbejdet mellem  

 medlemsstaternes toldmyndigheder kan forbindelsesofficerer, efter aftale med  

 eller på anmodning af medlemsstaternes kompetente myndigheder, have til  

 opgave at:
a)	fremme og fremskynde udvekslingen af oplysninger mellem  

 medlemsstaterne b)	yde assistance ved undersøgelser, der vedrører deres  

 hjemland eller den medlemsstat, de repræsenterer c)	yde støtte ved behandlingen af bistandsanmodninger d)	rådgive og yde assistance til værtslandet i forbindelse  

 med forberedelse og gennemførelse af grænseoverskridende  

 operationer e)	udføre andre opgaver, som medlemsstaterne måtte vedtage  

 indbyrdes.
4. Medlemsstaterne kan bilateralt eller multilateralt  

 aftale forbindelsesofficerernes mandat og placering.
Forbindelsesofficerer  

 kan også repræsentere en eller flere andre medlemsstaters  

 interesser.
Artikel 7 Legitimationspligt Medmindre andet er bestemt i denne konvention, skal  

 embedsmænd fra en bistandssøgende myndighed, der opholder sig i  

 en anden medlemsstat med henblik på udøvelse af de rettigheder,  

 der følger af denne konvention, til enhver tid kunne forevise en  

 skriftlig fuldmagt, hvoraf deres identitet og officielle adkomst til at  

 medvirke i sagen fremgår.
AFSNIT II BISTAND EFTER ANMODNING Artikel 8 Principper 1. Ved ydelse af bistand efter dette afsnit optræder  

 den bistandssøgte myndighed eller den kompetente myndighed, som  

 førstnævnte har indbragt sagen for, på samme måde,  

 som hvis den handlede på egne vegne eller efter anmodning fra en anden  

 myndighed i sit hjemland.
Den udnytter med henblik herpå alle de  

 retlige beføjelser, den har i henhold til gældende ret, for at  

 efterkomme anmodningen.
2. Den bistandssøgte myndighed lader denne bistand  

 omfatte alle omstændigheder i forbindelse med overtrædelsen, der  

 har en klar sagssammenhæng med formålet med anmodningen, uden at  

 det er nødvendigt at fremsætte en supplerende anmodning.
I  

 tvivlstilfælde retter den bistandssøgte myndighed først  

 henvendelse herom til den bistandssøgende myndighed.
Artikel 9 Bistandsanmodningers form og indhold 1. Anmodninger om bistand fremsættes altid  

 skriftligt og vedlægges den dokumentation, som er nødvendig for  

 at efterkomme den.
 2. Anmodninger efter stk. 1 skal ledsages af  

 følgende oplysninger:
a)	navn på den bistandssøgende myndighed b)	den foranstaltning, der ønskes iværksat c)	formålet med og begrundelsen for anmodningen d)	relevante love, regler og andre retsinstrumenter e)	så nøjagtige og udtømmende oplysninger som  

 muligt om de fysiske eller juridiske personer, der er genstand for  

 undersøgelsen f)	et sammendrag af sagens omstændigheder, undtagen i de i  

 artikel 13 nævnte tilfælde.
 3. Anmodningerne fremsættes på et officielt  

 sprog i den bistandssøgte myndigheds medlemsstat eller på et for  

 denne myndighed acceptabelt sprog.
 4. Når en hastende situation kræver det,  

 accepteres mundtlige anmodninger, men de skal omgående bekræftes  

 skriftligt.
 5. Hvis anmodningen ikke opfylder de formelle krav, kan  

 den bistandssøgte myndighed anmode om, at den rettes eller suppleres.  

 Foranstaltninger, der er nødvendige for at efterkomme anmodningen, kan  

 iværksættes i mellemtiden.
 6. Den bistandssøgte myndighed indvilger i at  

 anvende en bestemt procedure efter anmodning, forudsat denne procedure ikke  

 er i strid med love og administrative bestemmelser i den bistandssøgte  

 medlemsstat.
Artikel 10 Anmodning om oplysninger 1. På anmodning af den bistandssøgende  

 myndighed meddeler den bistandssøgte myndighed denne enhver oplysning,  

 som gør det muligt for førstnævnte myndighed at  

 forebygge, efterforske og straffe overtrædelser.
 2. I forbindelse med meddelelsen af oplysninger  

 vedlægges der rapporter og andre dokumenter, eller bekræftede  

 genparter eller uddrag heraf, der ligger til grund for de meddelte  

 oplysninger, og som den bistandssøgte myndighed er i besiddelse af,  

 eller som er udarbejdet eller fremskaffet med henblik på at efterkomme  

 anmodningen om oplysninger.
3. Efter aftale mellem den bistandssøgende og den  

 bistandssøgte myndighed kan embedsmænd, der er bemyndiget af  

 førstnævnte myndighed, efter nærmere anvisning fra den  

 bistandssøgte myndighed indhente oplysninger efter stk. 1 i den  

 bistandssøgte medlemsstats kontorer.
Dette gælder alle  

 oplysninger, der fremgår af den dokumentation, som de ansatte i disse  

 kontorer har adgang til.
Disse embedsmænd har tilladelse til at tage  

 kopier af sådan dokumentation.
Artikel 11 Anmodning om overvågning På anmodning af den bistandssøgende myndighed  

 skal den bistandssøgte myndighed så vidt muligt foretage eller  

 foranledige særlig overvågning af personer, om hvem der er  

 alvorlig grund til at antage, at de har begået, er i færd med at  

 begå eller har truffet forberedelser til at begå  

 overtrædelser af de nationale toldbestemmelser eller af  

 EF-toldbestemmelserne.
På anmodning af den bistandssøgende  

 myndighed overvåger den bistandssøgte myndighed ligeledes  

 steder, transportmidler og varer, der har sammenhæng med aktiviteter,  

 som kan være i strid med de nævnte toldbestemmelser.
Artikel 12 Anmodning om undersøgelser 1. På anmodning af den bistandssøgende  

 myndighed foretager eller foranlediger den bistandssøgte myndighed  

 passende undersøgelser af transaktioner, der er, eller forekommer den  

 bistandssøgende myndighed at være, overtrædelser.
 Den bistandssøgte myndighed meddeler den  

 bistandssøgende myndighed resultaterne af disse undersøgelser.  

 Artikel 10, stk. 2, finder tilsvarende anvendelse.
2. Efter aftale mellem den bistandssøgende og den  

 bistandssøgte myndighed kan embedsmænd udpeget af den  

 bistandssøgende myndighed være til stede under  

 undersøgelserne efter stk. 1. Embedsmænd fra den  

 bistandssøgte myndighed leder undersøgelserne under hele  

 forløbet.
Embedsmænd fra den bistandssøgende myndighed  

 må ikke på eget initiativ gøre brug af de  

 beføjelser, der er tillagt embedsmænd fra den  

 bistandssøgte myndighed.
 De har dog adgang til samme lokaler og samme dokumenter  

 som sidstnævnte, ved disses mellemkomst og udelukkende til brug for de  

 igangværende undersøgelser.
Artikel 13 Forkyndelse 1. På anmodning af den bistandssøgende  

 myndighed skal den bistandssøgte myndighed, under iagttagelse af de  

 gældende regler i den medlemsstat, hvor den er hjemmehørende,  

 forkynde eller lade forkynde for adressaten alle dokumenter eller  

 afgørelser hidrørende fra de kompetente myndigheder i den stat,  

 hvor den bistandssøgende myndighed er hjemmehørende,  

 vedrørende anvendelsen af denne konvention.
 2. Anmodninger om forkyndelse med angivelse af indholdet i  

 det dokument eller den afgørelse, der ønskes forkyndt, skal  

 ledsages af en oversættelse til det eller et af de officielle sprog i  

 den medlemsstat, hvor den bistandssøgte myndighed er  

 hjemmehørende, idet sidstnævnte dog har ret til at give afkald  

 på en sådan oversættelse.
Artikel 14 Anvendelse som bevismidler De konstateringer, attester, oplysninger, dokumenter,  

 bekræftede genparter og anden dokumentation, som embedsmænd fra  

 den bistandssøgte myndighed fremskaffer i henhold til deres nationale  

 lovgivning og videregiver til den bistandssøgende myndighed i  

 forbindelse med ydelse af bistand efter artikel 10 12, kan i henhold til den  

 nationale lovgivning anvendes som bevismidler af de kompetente instanser i  

 den medlemsstat, hvor den bistandssøgende myndighed er  

 hjemmehørende.
AFSNIT III BISTAND UDEN FORUDGÅENDE ANMODNING Artikel 15 Princip Den enkelte medlemsstats kompetente myndigheder yder  

 på betingelserne i artikel 16 og 17, og under iagttagelse af eventuelle  

 begrænsninger i den nationale lovgivning, de øvrige  

 medlemsstaters kompetente myndigheder bistand, uden at sidstnævnte  

 på forhånd har anmodet herom.
Artikel 16 Overvågning Den enkelte medlemsstats kompetente myndigheder skal, hvis  

 det tjener til at forebygge, efterforske og straffe overtrædelser i en  

 anden medlemsstat, a)	så vidt muligt foretage den i artikel 11 omhandlede  

 særlige overvågning eller foranledige en sådan  

 overvågning b)	meddele de øvrige berørte medlemsstaters kompetente  

 myndigheder de oplysninger, navnlig rapporter og andre dokumenter eller  

 bekræftede genparter eller uddrag heraf, som de råder over  

 vedrørende transaktioner, der har sammenhæng med en planlagt  

 eller begået overtrædelse.
Artikel 17 Meddelelser uden forudgående anmodning Den enkelte medlemsstats kompetente myndigheder meddeler  

 straks de øvrige berørte medlemsstaters kompetente myndigheder  

 alle relevante oplysninger om planlagte eller begåede  

 overtrædelser, herunder navnlig oplysninger om de deraf berørte  

 varer og om nye midler og metoder, der benyttes til at begå  

 sådanne overtrædelser.
Artikel 18 Anvendelse som bevismidler Overvågningsrapporter og oplysninger, som  

 embedsmænd i en medlemsstat fremskaffer og fremsender til en anden  

 medlemsstat i forbindelse med bistand uden forudgående anmodning efter  

 artikel 15 17, kan i overensstemmelse med den nationale lovgivning anvendes  

 som bevismidler af de kompetente instanser i den medlemsstat, der modtager  

 oplysningerne.
AFSNIT IV SÆRLIGE FORMER FOR SAMARBEJDE Artikel 19 Principper 1. Toldmyndighederne samarbejder på tværs af  

 grænserne i overensstemmelse med dette afsnit.
De yder hinanden den  

 fornødne personalemæssige og organisatoriske assistance.  

 Anmodninger om samarbejde skal i princippet fremsættes i form af  

 anmodninger om bistand efter artikel 9. Embedsmænd fra den  

 bistandssøgende myndighed kan med den bistandssøgte myndigheds  

 tilladelse udføre opgaver på den bistandssøgte stats  

 område i de konkrete tilfælde, der er nævnt i dette  

 afsnit.
 Koordineringen og planlægningen af  

 grænseoverskridende operationer varetages af de i artikel 5 omhandlede  

 centrale koordineringstjenester.
 2. Grænseoverskridende samarbejde efter stk. 1 kan  

 gennemføres med henblik på at forebygge, efterforske og straffe  

 overtrædelser i forbindelse med:
a)	ulovlig handel med narkotika og psykotrope stoffer, våben,  

 ammunition, sprængstoffer, kulturgenstande, farligt og giftigt affald,  

 nukleart materiale eller stoffer og udstyr, der er beregnet til fremstilling  

 af atomvåben, biologiske og/eller kemiske våben (forbudte  

 varer) b)	handel med de stoffer, der er opført i tabel I og II i De  

 Forenede Nationers konvention imod ulovlig handel med narkotika og psykotrope  

 stoffer, og som er beregnet til ulovlig fremstilling af narkotika  

 (prækursorer) c)	ulovlig grænseoverskridende handel med afgiftspligtige varer  

 for at unddrage sig afgiftspligten eller for på uretmæssig vis at  

 opnå en offentlig økonomisk ydelse i forbindelse med ind- eller  

 udførsel af de pågældende varer, når der på  

 grund af handelens omfang og den dermed forbundne afgifts- og  

 subventionsrisiko er fare for, at de Europæiske Fællesskabers  

 eller medlemsstaternes budgetter påføres betydelige udgifter d)	al anden handel med varer, de er forbudt i henhold til  

 EF-toldbestemmelserne eller de nationale toldbestemmelser.
 3. Den bistandssøgte myndighed er ikke forpligtet  

 til at indgå i de særlige former for samarbejde, som er omhandlet  

 i dette afsnit, hvis den form for undersøgelse, hvorom der anmodes, er  

 i strid med eller ikke er omfattet af den nationale lovgivning i den  

 bistandssøgte medlemsstat.
 Omvendt er den bistandssøgende myndighed af samme  

 grund berettiget til at afvise en tilsvarende form for  

 grænseoverskridende samarbejde, som en myndighed i den  

 bistandssøgte medlemsstat anmoder om.
4. Hvis medlemsstaternes nationale lovgivning indeholder  

 krav herom, anmoder de berørte myndigheder deres nationale retlige  

 myndigheder om tilladelse til at gennemføre de planlagte  

 undersøgelser.
Hvis de kompetente retlige myndigheder kun giver deres  

 tilladelse på visse betingelser og med visse forbehold, påser de  

 berørte myndigheder, at disse betingelser og forbehold overholdes ved  

 gennemførelsen af undersøgelserne.
 5. Når embedsmænd fra en medlemsstat i  

 medfør af dette afsnit udfører opgaver på en anden  

 medlemsstats område og ved deres aktion forvolder skade i denne  

 medlemsstat, erstatter den medlemsstat, på hvis område skaden er  

 forvoldt, skaden i overensstemmelse med sin nationale lovgivning på  

 samme måde, som hvis skaden var forvoldt af dens egne  

 embedsmænd.
 Denne medlemsstat modtager fuld erstatning fra den  

 medlemsstat, hvis embedsmænd har forvoldt skaden, for de beløb,  

 den har udbetalt til de skadelidte eller andre berettigede personer eller  

 institutioner.
 6. Uanset forpligtelsen til at erstatte skader i henhold  

 til stk. 5, anden punktum, giver hver enkelt medlemsstat i det i stk. 5,  

 første punktum, nævnte tilfælde afkald på at  

 kræve skadeserstatning fra en anden medlemsstat, dog med forbehold af  

 dens eventuelle rettigheder over for tredjemand.
 7. Oplysninger, som embedsmænd er kommet i  

 besiddelse af under grænseoverskridende samarbejde efter artikel 20 24,  

 kan i overensstemmelse med den nationale lovgivning og med forbehold af  

 særlige betingelser, som stilles af de kompetente myndigheder i den  

 stat, hvor oplysningerne er indhentet, anvendes som bevismidler af de  

 kompetente myndigheder i den medlemsstat, der har modtaget oplysningerne.
 8. Under gennemførelsen af de aktioner, der er  

 omhandlet i artikel 20 24, sidestilles embedsmænd, der udfører  

 opgaver på en anden medlemsstats område, med denne medlemsstats  

 egne embedsmænd for så vidt angår overtrædelser, som  

 de bliver ofre for eller selv begår.
Artikel 20 Forfølgelse over grænserne 1. Hvis en medlemsstats toldembedsmænd i deres egen  

 stat har optaget forfølgelse af en person, der er antruffet på  

 fersk gerning i færd med at begå en af de i artikel 19, stk. 2,  

 omhandlede overtrædelser, som kan medføre udlevering, eller  

 medvirke til en sådan overtrædelse, kan de fortsætte  

 forfølgelsen ind på en anden medlemsstats område uden  

 forinden at have indhentet tilladelse hertil, når der ikke inden  

 grænsepassagen var tid til at underrette den anden medlemsstats  

 kompetente myndigheder, eller når disse myndigheder ikke kunne nå  

 frem i tide til at overtage forfølgelsen.
De forfølgende embedsmænd skal senest ved  

 grænsepassagen tage kontakt med de kompetente myndigheder i den  

 medlemsstat, på hvis område forfølgelsen fortsættes.  

 Forfølgelsen indstilles, så snart den medlemsstat, på hvis  

 område forfølgelsen finder sted, kræver det.
De kompetente  

 myndigheder i denne medlemsstat skal på anmodning af de  

 forfølgende embedsmænd pågribe den forfulgte og  

 fastslå vedkommendes identitet eller anholde ham.
Medlemsstaterne  

 meddeler depositaren, hvilke forfølgende embedsmænd denne  

 bestemmelse omfatter; depositaren gør de øvrige medlemsstater  

 bekendt hermed.
 2. Forfølgelsen foregår på  

 følgende betingelser, som er fastlagt i den i stk. 6 omhandlede  

 erklæring:
 a)	De forfølgende embedsmænd har ikke ret til at standse  

 den forfulgte.
 b)	Hvis forfølgelsen ikke er krævet indstillet, og de  

 kompetente myndigheder i den medlemsstat, på hvis område  

 forfølgelsen finder sted, ikke kan overtage forfølgelsen i  

 tide, kan de forfølgende embedsmænd dog standse den forfulgte,  

 indtil embedsmænd i denne medlemsstat, som straks skal underrettes, kan  

 fastslå den forfulgtes identitet eller anholde ham.
 3. Forfølgelsen foregår i overensstemmelse  

 med stk. 1 og 2 på en af følgende betingelser, som er fastlagt i  

 den i stk. 6 omhandlede erklæring:
a)	inden for et givet område eller et givet tidsrum efter  

 grænsepassagen som fastlagt i erklæringen b)	uden geografisk eller tidsmæssig begrænsning.
 4. Forfølgelsen må kun finde sted på  

 følgende almindelige betingelser:
a)	de forfølgende embedsmænd skal overholde bestemmelserne  

 i denne artikel og lovgivningen i den medlemsstat, på hvis område  

 de opererer; de skal efterkomme påbud fra de kompetente myndigheder i  

 denne medlemsstat b)	når forfølgelsen forgår på havet, skal den,  

 når den forsætter på det åbne hav eller i den  

 eksklusive økonomiske zone, finde sted i overensstemmelse med den  

 internationale havret, som den fremgår af De Forenede Nationers  

 havretskonvention, og, når den foregår på en anden  

 medlemsstats område, i henhold til bestemmelserne i denne artikel c)	de forfølgende embedsmænd har ikke adgang til private  

 boliger og steder, der ikke er tilgængelige for offentligheden d)	de forfølgende embedsmænd skal let kunne identificeres,  

 enten ved hjælp af uniform, armbind eller anordninger anbragt på  

 deres transportmiddel; de må ikke uden førnævnte kendetegn  

 være civilklædte og benytte civile patruljevogne; de skal til  

 enhver tid kunne legitimere sig som embedsmænd e)	de forfølgende embedsmænd kan medføre deres  

 tjenestevåben under forfølgelsen, medmindre i) den  

 bistandssøgte medlemsstat har fremsat en generel erklæring om,  

 at der aldrig må bringes våben ind på dens område,  

 eller ii) den bistandssøgte medlemsstat udtrykkelig har modsat sig  

 dette.
I situationer, hvor embedsmænd fra en anden medlemsstat har lov  

 til at medføre tjenestevåben, må våbnene kun  

 benyttes i tilfælde af nødværge f)	med henblik på fremstilling for de kompetente myndigheder  

 må den forfulgte efter pågribelse, jf. stk. 2, litra b), kun  

 underkastes sikkerhedsmæssig kropsvisitering; den  

 pågældende må lægges i håndjern under  

 transport, og genstande i den forfulgtes besiddelse må  

 beslaglægges g)	efter hver operation som nævnt i stk. 1, 2 og 3 aflægger  

 de forfølgende embedsmænd ved personligt fremmøde rapport  

 til de kompetente myndigheder i den medlemsstat, på hvis område  

 operationen fandt sted; hvis disse myndigheder anmoder derom, skal de  

 stå til rådighed, indtil alle omstændigheder i forbindelse  

 med deres operation er tilstrækkeligt belyst; dette gælder  

 også, selv om den forfulgte ikke er blevet anholdt h)	myndighederne i de forfølgende embedsmænds hjemland  

 skal efter anmodning fra myndighederne i den medlemsstat, på hvis  

 område forfølgelsen fandt sted, bistå ved den  

 efterfølgende efterforskning, herunder også ved  

 retsforfølgning.
 5. En person, som under den i stk. 2 nævnte  

 operation er blevet anholdt af de kompetente myndigheder i den medlemsstat,  

 hvor forfølgelsen finder sted, kan uanset sin nationalitet  

 tilbageholdes med henblik på afhøring.
 De relevante bestemmelser i den nationale lovgivning  

 finder tilsvarende anvendelse.
 Hvis personen ikke er statsborger i den medlemsstat,  

 på hvis område han blev anholdt, skal vedkommende sættes  

 på fri fod senest seks timer efter anholdelsen, tiden mellem midnat og  

 kl. 9 ikke medregnet, medmindre de kompetente myndigheder i denne medlemsstat  

 forinden har modtaget en begæring under en hvilken som helst form om  

 foreløbig anholdelse og fængsling af vedkommende med henblik  

 på udlevering.
 6. Ved undertegnelsen af denne konvention afgiver hver  

 enkelt medlemsstat en erklæring, hvori den på grundlag af  

 bestemmelserne i stk. 2, 3 og 4 fastlægger betingelserne for  

 forfølgelse på sit område.
 En medlemsstat kan til enhver tid lade sin erklæring  

 erstatte af en ny, forudsat at den ikke indskrænker den  

 foregåendes rækkevidde.
 En erklæring afgives efter samråd med hver  

 enkelt af de berørte medlemsstater, og der tilstræbes ensartede  

 regler i disse stater.
 7. Medlemsstaterne kan bilateralt udvide  

 anvendelsesområdet for stk. 1 og vedtage supplerende  

 gennemførelsesbestemmelser til denne artikel.
8. Hver enkelt medlemsstat kan samtidig med deponeringen  

 af sine vedtagelsesinstrumenter erklære, at den ikke er bundet af denne  

 artikel eller en del heraf.
Denne erklæring kan til enhver tid  

 trækkes tilbage.
Artikel 21 Observation over grænserne 1. Hvis en medlemsstats toldembedsmænd i den  

 pågældende stat holder en person under observation, om hvem der  

 er alvorlig grund til at antage, at vedkommende er impliceret i en af de i  

 artikel 19, stk. 2, omhandlede overtrædelser, kan de fortsætte  

 denne observation på en anden medlemsstats område, når  

 denne har givet sin tilladelse hertil efter forinden at have modtaget en  

 anmodning om bistand.
Der kan knyttes betingelser til denne tilladelse.
 Medlemsstaterne meddeler depositaren, hvilke  

 embedsmænd denne bestemmelse omfatter; depositaren giver de  

 øvrige medlemsstater meddelelse herom.
 Observationen skal efter anmodning overlades til  

 embedsmændene i den medlemsstat, på hvis område den finder  

 sted.
 Anmodninger efter første afsnit rettes til den  

 myndighed, som hver medlemsstat har udpeget, og som er kompetent til at give  

 en sådan tilladelse eller videresende anmodningen.
 Medlemsstaterne meddeler depositaren, hvilken myndighed  

 den har udpeget med henblik herpå; depositaren giver de øvrige  

 medlemsstater meddelelse herom.
 2. Hvis det i særligt hastende tilfælde ikke  

 er muligt forinden at anmode den anden medlemsstat om tilladelse, kan de  

 embedsmænd, der observerer en person, om hvem der er alvorlige grund  

 til at antage, at vedkommende er impliceret i en af de i artikel 19, stk. 2,  

 omhandlede overtrædelser, fortsætte observationen på den  

 anden side af grænsen på følgende betingelser:
a)	de kompetente myndigheder i den medlemsstat, på hvis  

 område observationen fortsættes, skal omgående, allerede  

 mens observationen finder sted, underrettes om, at grænsen vil blive  

 passeret b)	der skal straks indgives en anmodning efter stk. 1 med en  

 begrundelse for, at grænsen blev passeret uden forudgående  

 tilladelse.
 Observationen indstilles i samme øjeblik, den medlemsstat, på  

 hvis område den finder sted, kræver det som følge af  

 underretning efter litra a) eller anmodning efter litra b), eller hvis  

 tilladelse ikke foreligger fem timer efter grænsepassagen.
 3. Observation efter stk. 1 og 2 må udelukkende  

 finde sted på følgende almindelige betingelser:
a)	de observerende embedsmænd skal overholde bestemmelserne i  

 denne artikel og lovgivningen i den medlemsstat, på hvis område  

 de opererer; de skal efterkomme påbud fra de kompetente myndigheder i  

 denne medlemsstat b)	bortset fra de tilfælde, der er nævnt i stk. 2, skal  

 embedsmændene under observationen kunne forevise dokumentation for, at  

 der er meddelt tilladelse c)	de observerende embedsmænd skal til enhver tid kunne  

 legitimere sig som embedsmænd d)	de observerende embedsmænd kan medføre deres  

 tjenestevåben under observationen, medmindre i) den  

 bistandssøgte medlemsstat har fremsat en generel erklæring om,  

 at der aldrig må bringes våben ind på dens område,  

 eller ii) den bistandssøgte medlemsstat udtrykkelig har modsat sig  

 dette.
I situationer, hvor embedsmænd fra en anden medlemsstat har lov  

 til at medføre tjenestevåben, må våbnene kun  

 benyttes i tilfælde af nødværge e)	embedsmændene har ikke adgang til private boliger og steder,  

 der ikke er tilgængelige for offentligheden f)	de må hverken standse eller anholde den observerede person g)	for hver operation indgives der rapport til myndighederne i den  

 medlemsstat, på hvis område operationen fandt sted; der kan  

 kræves personligt fremmøde af de pågældende  

 embedsmænd h)	myndighederne i de observerende embedsmænds hjemland skal  

 efter anmodning fra myndighederne i den medlemsstat, på hvis  

 område observationen fandt sted, bistå dem ved den  

 efterfølgende efterforskning, herunder også ved  

 retsforfølgning.
 4. Medlemsstaterne kan bilateralt udvide denne artikels  

 anvendelsesområde og vedtage supplerende  

 gennemførelsesbestemmelser herfor.
5. Hver enkelt medlemsstat kan samtidig med deponeringen  

 af sine vedtagelsesinstrumenter erklære, at den ikke er bundet af denne  

 artikel eller en del heraf.
Denne erklæring kan til enhver tid  

 trækkes tilbage.
Artikel 22 Kontrollerede leverancer 1. Hver medlemsstat forpligter sig til på  

 begæring af en anden medlemsstat at tillade kontrollerede leverancer  

 på sit område som led i en strafferetlig efterforskning af  

 overtrædelser, som kan medføre udlevering.
 2. Beslutning om anvendelse af kontrollerede leverancer  

 træffes konkret i hvert enkelt tilfælde af de kompetente  

 myndigheder i den bistandssøgte medlemsstat under hensyn til denne  

 medlemsstats nationale ret.
3. Gennemførelsen af kontrollerede leverancer  

 finder sted efter procedurerne i den bistandssøgte medlemsstat.
De  

 kompetente myndigheder i denne medlemsstat udfører og leder  

 operationerne.
De overtager kontrollen med leverancen ved  

 grænsepassagen eller på et aftalt sted for at undgå  

 afbrydelser af kontrollen.
De sørger for, at den videre transport hele  

 tiden holdes under observation på en sådan måde, at de til  

 enhver tid har mulighed for at pågribe gerningsmændene og  

 beslaglægge varerne.
 4. Forsendelser, i forbindelse med hvilke der tillades  

 kontrolleret leverance, kan med de berørte medlemsstaters samtykke  

 standses og få tilladelse til at fortsætte med det oprindelige  

 indhold intakt eller fjernet eller helt eller delvis erstattet med andre  

 varer.
Artikel 23 Diskrete undersøgelser 1. Den bistandssøgte myndighed kan efter anmodning  

 fra den bistandssøgende myndighed tillade, at embedsmænd fra den  

 bistandssøgende medlemsstats toldmyndigheder eller embedsmænd,  

 der handler på disse myndigheders vegne, og som opererer under falsk  

 identitet (diskrete undersøgere), opererer på den  

 bistandssøgte medlemsstats område.
Den bistandssøgende  

 myndighed fremsætter kun anmodning herom, hvis det ville være  

 yderst vanskeligt at opklare sagen uden at gribe til de overvejede  

 foranstaltninger.
De nævnte embedsmænd har som led i  

 udførelsen af deres opgave beføjelse til at indsamle  

 oplysninger og etablere kontakter til mistænkte eller andre personer i  

 deres omgangskreds.
 2. Diskrete undersøgelser i den  

 bistandssøgte medlemsstat skal have begrænset varighed.  

 Forberedelsen og ledelsen af undersøgelserne sker i nært  

 samarbejde mellem de berørte myndigheder i den bistandssøgte og  

 den bistandssøgende medlemsstat.
3. Betingelserne for anvendelsen af diskrete  

 undersøgelser samt for gennemførelsen heraf fastsættes af  

 den bistandssøgte myndighed efter dennes nationale lovgivning.
Hvis  

 der i forbindelse med diskrete undersøgelser fremkommer oplysninger om  

 andre overtrædelser end dem, der er omfattet af den oprindelige  

 anmodning, fastsættes betingelserne for, hvad disse oplysninger  

 må anvendes til, også af den bistandssøgte myndighed efter  

 dennes nationale lovgivning.
4. Den bistandssøgte myndighed yder den  

 nødvendige personalemæssige og tekniske støtte.
Den  

 træffer foranstaltninger til at beskytte de i stk. 1 nævnte  

 embedsmænd under udførelsen af deres opgave i den  

 bistandssøgte medlemsstat.
5. Hver enkelt medlemsstat kan samtidig med deponeringen  

 af sine vedtagelsesinstrumenter erklære, at den ikke er bundet af denne  

 artikel eller en del heraf.
Denne erklæring kan til enhver tid  

 trækkes tilbage.
Artikel 24 Fælles særlige efterforskningshold 1. Flere medlemsstaters myndigheder kan efter fælles  

 overenskomst nedsætte et fælles særligt efterforskningshold  

 hjemmehørende i en medlemsstat og bestående af embedsmænd,  

 der er specialiserede på de relevante områder.
 Det fælles særlige efterforskningshold skal have  

 følgende opgaver:
-	gennemførelse af vanskelige og krævende  

 undersøgelser med henblik på opklaring af konkrete  

 overtrædelser, som kræver en koordineret, samtidig indsats i de  

 berørte medlemsstater -	koordinering af den fælles indsats med henblik på at  

 forebygge og afsløre bestemte former for overtrædelser og  

 tilvejebringe oplysninger om de involverede personer, deres kontakter samt  

 metoder.
 2. Der gælder følgende regler for de  

 fælles særlige efterforskningshold:
a)	de nedsættes udelukkende med henblik på et bestemt  

 formål og for et begrænset tidsrum b)	de ledes af en embedsmand fra den medlemsstat, hvor  

 efterforskningsholdet skal operere c)	de deltagende embedsmænd skal overholde lovgivningen i den  

 medlemsstat, på hvis område efterforskningsholdet skal  

 operere d)	den medlemsstat, på hvis område efterforskningsholdet  

 skal operere, skaber de nødvendige organisatoriske  

 forudsætninger for operationen.
 3. Deltagelse i et efterforskningshold giver ikke de  

 pågældende embedsmænd udøvende beføjelser  

 på en anden medlemsstats område.
AFSNIT V DATABESKYTTELSE Artikel 25 Databeskyttelse ved dataudveksling 1. Under udvekslingen af oplysninger tager  

 toldmyndighederne i hvert enkelt tilfælde hensyn til behovet for  

 beskyttelse af personoplysninger.
De skal overholde de gældende  

 bestemmelser i Europarådets konvention af 28. januar 1981 om  

 beskyttelse af det enkelte menneske i forbindelse med elektronisk  

 databehandling af personoplysninger.
Af hensyn til databeskyttelse kan en  

 medlemsstat i overensstemmelse med stk. 2 stille betingelser for en anden  

 medlemsstats behandling af oplysninger, som den har modtaget.
 2. Med forbehold af bestemmelserne i konventionen om brug  

 af informationsteknologi på toldområdet gælder  

 nedenstående bestemmelser for videregivelse af personoplysninger i  

 medfør af nærværende konvention:
 a)	Den modtagende myndighed må kun behandle personoplysningerne  

 med henblik på det i artikel 1, stk. 1, anførte formål.  

 Den kan uden forudgående samtykke fra den medlemsstat, der har  

 fremsendt dem, videregive dem til sine toldmyndigheder,  

 retsforfølgende myndigheder og retsinstanser for at sætte dem i  

 stand til at forfølge og straffe overtrædelser, jf. artikel 4,  

 nr. 3. I alle andre tilfælde er det nødvendigt at indhente  

 samtykke fra den medlemsstat, der har givet oplysningerne.
b)	Den videregivende medlemsstats myndighed påser, at  

 oplysningerne er korrekte og ajourførte.
Hvis det viser sig, at der er  

 videregivet ukorrekte oplysninger eller oplysninger, som ikke burde  

 være videregivet, eller at det senere viser sig nødvendigt at  

 tilintetgøre lovligt videregivne oplysninger i overensstemmelse med  

 lovgivningen i den videregivende medlemsstat, underrettes den modtagende  

 myndighed straks herom.
Denne skal rette eller tilintetgøre  

 oplysningerne.
Hvis den modtagende myndighed har grund til at tro, at de  

 videregivne oplysninger er ukorrekte eller bør tilintetgøres,  

 underretter den den videregivende medlemsstat herom.
 c)	I tilfælde, hvor videregivne oplysninger efter lovgivningen i  

 den videregivende medlemsstat burde tilintetgøres eller ændres,  

 skal de berørte personer have ret til at få oplysningerne  

 berigtiget.
 d)	De berørte myndigheder registrerer fremsendelsen og  

 modtagelsen af de udvekslede oplysninger.
e)	Den videregivende og den modtagende myndighed skal på  

 anmodning fra den pågældende underrette vedkommende om de  

 oplysninger, der er udleveret vedrørende ham, samt om det  

 formål, til hvilket de påtænkes anvendt.
Der er ingen  

 underretningspligt, hvis det ved en afvejning viser sig, at offentlighedens  

 interesse i, at oplysningerne tilbageholdes, vejer tungere end vedkommendes  

 interesse i at blive underrettet.
I øvrigt er vedkommendes ret til at  

 blive underrettet om de oplysninger, der er videregivet vedrørende  

 ham, underlagt den nationale lovgivning og praksis i den medlemsstat,  

 på hvis område der anmodes om oplysninger.
Inden det bestemmes,  

 om der skal gives oplysninger, skal den videregivende myndighed have  

 lejlighed til at blive hørt.
f)	Medlemsstaterne er i henhold til deres nationale lovgivning og  

 praksis ansvarlige for enhver skade, der tilføjes personer som  

 følge af behandlingen af de videregivne oplysninger i den  

 pågældende medlemsstat.
Dette gælder også, hvis  

 skaden skyldes, at der er videregivet ukorrekte oplysninger, eller fordi den  

 videregivende myndighed har videregivet oplysninger i modstrid med  

 konventionen.
g)	De videregivne oplysninger opbevares ikke længere end  

 nødvendigt af hensyn til formålet med videregivelsen.
Den  

 berørte medlemsstat undersøger ved lejlighed, om det er  

 nødvendigt fortsat at opbevare dem.
 h)	Oplysningerne skal i hvert fald nyde mindst samme beskyttelse som  

 den, modtagerlandet giver oplysninger af lignende art.
 i)	Hver enkelt medlemsstat træffer passende foranstaltninger for  

 ved hjælp af effektiv kontrol at sikre, at denne artikel overholdes.  

 Den enkelte medlemsstat kan overdrage disse kontrolopgaver til den nationale  

 tilsynsmyndighed, der er omhandlet i artikel 17 i konventionen om brug af  

 informationsteknologi på toldområdet.
 3. I denne artikel skal udtrykket »behandling af  

 personoplysninger« forstås som defineret i artikel 2, litra b), i  

 Europa-Parlamentets og Rådet direktiv 95/46/EF af 24. oktober 1995 om  

 beskyttelse af fysiske personer i forbindelse med behandling af  

 personoplysninger og om fri udveksling af sådanne oplysninger1) .
AFSNIT VI FORTOLKNING AF KONVENTIONEN Artikel 26 Domstolen 1. De Europæiske Fællesskabers Domstol har  

 kompetence til at afgøre alle tvister mellem medlemsstaterne  

 vedrørende fortolkningen eller anvendelsen af denne konvention, hvis  

 sådanne tvister ikke kan bilægges af Rådet inden seks  

 måneder efter, at et medlem af Rådet har forelagt det sagen.
2. De Europæiske Fællesskabers Domstol har  

 kompetence til at afgøre alle tvister mellem medlemsstaterne og  

 Kommissionen vedrørende fortolkningen eller anvendelsen af denne  

 konvention, som ikke har kunnet løses ved forhandling.
En sådan  

 tvist kan indbringes for Domstolen efter udløbet af en frist på  

 seks måneder fra den dato, hvor en af parterne har meddelt den anden  

 part, at der foreligger en tvist.
 3. De Europæiske Fællesskabers Domstol har  

 på de betingelser, der er fastsat i stk. 4 7, kompetence til at  

 afgøre præjudicielle spørgsmål om fortolkningen af  

 denne konvention.
 4. I en erklæring fremsat i forbindelse med  

 undertegnelsen af denne konvention eller på et senere tidspunkt vil en  

 medlemsstat kunne godkende, at De Europæiske Fællesskabers  

 Domstol får kompetence til at træffe præjudiciel  

 afgørelse om fortolkningen af denne konvention på betingelserne  

 i stk. 5, litra a) eller litra b).
5. En medlemsstat, der fremsætter en erklæring  

 i henhold til stk. 4, anfører, at enten a)	kan en ret i denne medlemsstat, hvis afgørelser ifølge  

 de nationale retsregler ikke kan appelleres, anmode De Europæiske  

 Fællesskabers Domstol om at træffe præjudiciel  

 afgørelse vedrørende et spørgsmål, der rejses  

 under en retssag ved denne ret, og som angår fortolkningen af denne  

 konvention, når den pågældende ret skønner, at en  

 afgørelse af dette spørgsmål er nødvendig,  

 før den afsiger sin dom, eller b)	kan en ret i denne medlemsstat anmode De Europæiske  

 Fællesskabers Domstol om at træffe præjudiciel  

 afgørelse vedrørende et spørgsmål, der rejses  

 under en retssag ved denne ret, og som angår fortolkningen af denne  

 konvention, når den pågældende ret skønner, at en  

 afgørelse af dette spørgsmål er nødvendig,  

 før den afsiger sin dom.
 6. Protokollen vedrørende statutten for De  

 Europæiske Fællesskabers Domstol og dennes procesreglement finder  

 anvendelse.
 7. En medlemsstat kan, uanset om den har fremsat en  

 erklæring i henhold til stk. 4, indgive indlæg eller andre  

 skriftlige udtalelser til De Europæiske Fællesskabers Domstol i  

 sager, som er forelagt den i medfør af stk. 5.
 8. Domstolen har ingen kompetence til at prøve  

 gyldigheden eller proportionaliteten af operationer, som udføres af de  

 kompetente retshåndhævende myndigheder i henhold til denne  

 konvention, eller til at udtale sig om udøvelsen af medlemsstaternes  

 beføjelser med hensyn til opretholdelse af lov og orden og beskyttelse  

 af den indre sikkerhed.
AFSNIT VII GENNEMFØRELSESBESTEMMELSER OG AFSLUTTENDE  

 BESTEMMELSER Artikel 27 Fortrolighed Toldmyndighederne tager i hver enkelt tilfælde, hvor  

 der udveksles oplysninger, hensyn til behovet for hemmeligholdelse af  

 forundersøgelsen.
 Med henblik herpå kan medlemsstaten stille  

 betingelser for, hvordan en anden medlemsstat, som oplysningerne videregives  

 til, må anvende disse.
Artikel 28 Undtagelser fra pligten til at yde bistand 1. Denne konvention forpligter ikke myndighederne i  

 medlemsstaterne til at yde hinanden gensidig bistand, hvis dette kan  

 være til skade for denne stats offentlige orden eller andre  

 væsentlige interesser, især på  

 databeskyttelsesområdet, eller når omfanget af den aktion, der  

 anmodes om, især i forbindelse med de særlige former for  

 samarbejde i henhold til afsnit IV, helt klart står i misforhold til  

 grovheden af den formodede overtrædelse.
I disse tilfælde kan det  

 nægtes helt eller delvis at yde bistand, eller denne kan gøres  

 afhængig af, at visse betingelser overholdes.
 2. Ethvert afslag på bistand skal begrundes.
Artikel 29 Udgifter 1. Medlemsstaterne giver normalt afkald på alle krav  

 om godtgørelse af udgifter, som er påløbet under  

 gennemførelsen af denne konvention, undtagen udgifter til  

 aflønning af eksperter.
 2. Hvis imødekommelsen af anmodningen  

 medfører udgifter af væsentlig og ekstraordinær karakter,  

 konsulterer toldmyndighederne hinanden for at fastlægge de betingelser,  

 hvorpå en anmodning skal efterkommes, samt den måde, hvorpå  

 udgifterne skal afholdes.
Artikel 30 Forbehold 1. Der kan ikke tages andre forbehold med hensyn til denne  

 konvention end de i artikel 20, stk. 8, artikel 21, stk. 5, og artikel 23,  

 stk. 5, omhandlede.
 2. Medlemsstater, der allerede har indgået indbyrdes  

 aftaler inden for de områder, der er omfattet af afsnit IV i denne  

 konvention, kan kun tage forbehold i medfør af stk. 1, hvis  

 forbeholdene ikke berører deres forpligtelser i henhold til disse  

 aftaler.
 3. På samme måde berøres  

 forpligtelserne i henhold til bestemmelserne i konventionen af 19. juni 1990  

 om gennemførelse af Schengen-aftalen af 14. juni 1985 om gradvis  

 ophævelse af kontrollen ved de fælles grænser, der  

 indeholder regler om et styrket samarbejde, ikke af nærværende  

 konvention for så vidt angår forbindelserne mellem de  

 medlemsstater, der er forpligtet i henhold til de pågældende  

 bestemmelser.
Artikel 31 Geografisk anvendelse 1. Denne konvention finder anvendelse på  

 medlemsstaternes områder som omhandlet i artikel 3, stk. 1, i  

 Rådets forordning (EØF) nr. 2913/92 af 12. oktober 1992 om  

 indførelse af en EF-toldkodeks 2) ,  

 som ændret i medfør af akten vedrørende betingelserne for  

 Republikken Østrigs, Republikken Finlands og Kongeriget Sveriges  

 tiltrædelse samt tilpasningerne af de traktater, som Unionen bygger  

 på3) , og ved Europa-Parlamentets og  

 Rådets forordning (EF) nr. 82/97 af 19. december 19964) , herunder tillige for Forbundsrepublikken  

 Tysklands vedkommende øen Helgoland og Buesingen-området (inden  

 for rammerne af og i henhold til traktaten mellem Forbundsrepublikken  

 Tyskland og Det Schweiziske Forbund om integreringen af Buesingen am  

 Hochrhein i Det Schweiziske Forbunds toldområde af 23. november 1964,  

 eller den nuværende version heraf) og for Den Italienske Republiks  

 vedkommende kommunerne Livigno og Campione d'Italia, samt på det  

 søterritorium, de indre farvande og det luftrum, der er knyttet til  

 medlemsstaternes områder.
 2. Rådet, der træffer afgørelse med  

 enstemmighed efter proceduren i afsnit VI i traktaten om Den Europæiske  

 Union, kan tilpasse stk. 1 til enhver ændring af de heri omhandlede  

 bestemmelser i EF-retten.
Artikel 32 Ikrafttræden 1. Medlemsstaterne vedtager denne konvention i  

 overensstemmelse med deres forfatningsmæssige bestemmelser.
 2. Medlemsstaterne giver depositaren notifikation om  

 afslutningen af de procedurer, der efter deres forfatningsmæssige  

 bestemmelser kræves for at vedtage konventionen.
 3. Denne konvention træder i kraft 90 dage efter, at  

 den i stk. 2 omhandlede notifikation er afgivet af den sidste af de stater,  

 som på tidspunktet for Rådets vedtagelse af retsakten om  

 udarbejdelse af denne konvention var medlem af Den Europæiske  

 Union.
4. Indtil denne konvention træder i kraft, kan  

 enhver medlemsstat, når den afgiver den i stk. 2 omhandlede  

 notifikation eller på et hvilket som helst andet senere tidspunkt,  

 erklære, at konventionen, med undtagelse af artikel 26 heri, for dens  

 eget vedkommende finder anvendelse i dens forbindelser med de medlemsstater,  

 der har afgivet samme erklæring.
Sådanne erklæringer  

 træder i kraft 90 dage efter deponeringen.
 5. Denne konvention finder kun anvendelse på  

 begæringer, der fremsættes efter dens ikrafttræden eller  

 efter dens anvendelse i forbindelserne mellem den bistandssøgte  

 medlemsstat og den bistandssøgende medlemsstat.
 6. På datoen for denne konventions  

 ikrafttræden ophæves konventionen af 7. september 1967 om  

 gensidig bistand mellem toldforvaltningerne.
Artikel 33 Tiltrædelse 1. Denne konvention er åben for tiltrædelse af  

 stater, der bliver medlem af Den Europæiske Union.
 2. Teksten til konventionen på den tiltrædende  

 medlemsstats sprog, som udformet af Rådet for Den Europæiske  

 Union, er autentisk.
 3. Tiltrædelsesinstrumenterne deponeres hos  

 depositaren.
 4. Denne konvention træder i kraft for alle  

 tiltrædende medlemsstater 90 dage efter deponeringen af deres  

 tiltrædelsesinstrument eller på den dato, hvor konventionen  

 træder i kraft, hvis den endnu ikke er trådt i kraft ved  

 udløbet af nævnte periode på 90 dage.
 5. Artikel 32, stk. 4, finder anvendelse på de  

 tiltrædende medlemsstater, hvis denne konvention endnu ikke er  

 trådt i kraft ved deponeringen af deres  

 tiltrædelsesinstrument.
Artikel 34 Ændringer 1. Medlemsstater, der er høje kontraherende parter,  

 kan foreslå ændringer til denne konvention.
Alle  

 ændringsforslag sendes til depositaren, der underretter Rådet og  

 Kommissionen herom.
 2. Ændringer til konventionen fastlægges af  

 Rådet, der anbefaler medlemsstaterne at vedtage dem i overensstemmelse  

 med deres forfatningsmæssige bestemmelser, jf. dog artikel 31, stk.  

 2.
 3. Ændringer, der fastlægges i  

 overensstemmelse med stk. 2, træder i kraft efter bestemmelserne i  

 artikel 32, stk. 3.
Artikel 35 Depositar 1. Generalsekretæren for Rådet for Den Europæiske Union  

 er depositar for denne konvention.
 2. Depositaren offentliggør i De Europæiske  

 Fællesskabers Tidende en oversigt over vedtagelser og  

 tiltrædelser, iværksættelse samt erklæringer og  

 forbehold og enhver anden meddelelse vedrørende denne konvention.
BILAG ERKLÆRINGER, SOM SKAL KNYTTES TIL KONVENTIONEN OG  

 OFFENTLIGGØRES I DE EUROPÆISKE FÆLLESSKABERS  

 TIDENDE 1.	Ad artikel 1, stk. 1, og artikel 28 Under henvisning til undtagelserne fra pligten til at yde bistand som  

 omhandlet i artikel 28 i denne konvention erklærer Italien, at  

 imødekommelsen af anmodninger om gensidig bistand i henhold til denne  

 konvention vedrørende overtrædelser, som ifølge italiensk  

 ret ikke udgør overtrædelser af nationale toldbestemmelser eller  

 EF-toldbestemmeler - af grunde, der skyldes kompetencefordelingen mellem de  

 nationale myndigheder vedrørende forebyggelse og forfølgning af  

 forbrydelser - vil kunne være til skade for den offentlige orden eller  

 andre væsentlige nationale interesser.
2.	Ad artikel 1, stk. 2, og artikel 3, stk. 2 Danmark og Finland erklærer, at de fortolker ordene »retlige  

 myndigheder« eller »retlig myndighed« i konventionens artikel 1, stk. 2, og  

 artikel 3, stk. 2, som anført i de erklæringer, de har fremsat i  

 medfør af artikel 24 i den europæiske konvention om gensidig  

 retshjælp i straffesager, undertegnet den 20. april 1959 i  

 Strasbourg.
3.	Ad artikel 4, stk. 3, andet led Danmark erklærer, at for dets vedkommende dækker artikel  

 4, stk. 3, andet led, kun handlinger, hvorved en person deltager i en eller  

 flere af de overtrædelser, der begås af en gruppe personer, der  

 handler med et fælles formål, herunder situationer, hvor den  

 pågældende person ikke deltager i selve udførelsen af den  

 eller de pågældende overtrædelser; en sådan  

 deltagelse skal være baseret på kendskab til gruppens  

 formål og generelle kriminelle virksomhed eller på kendskab til,  

 at gruppen har til hensigt at begå de(n) pågældende  

 overtrædelse(r).
4.	Ad Artikel 4, stk. 3, tredje led Danmark erklærer, at for dets vedkommende finder artikel 4, stk.  

 3, tredje led, kun anvendelse på prædikatforbrydelser, i  

 forbindelse med hvilke hæleri til enhver tid er strafbart i henhold til  

 dansk lovgivning, herunder § 191a i straffeloven om narkotikahæleri og  

 § 284 i straffeloven om hæleri i forbindelse med indsmugling af  

 særlig grov karakter.
5.	Ad artikel 6, stk. 4 Danmark, Finland og Sverige erklærer, at de  

 forbindelsesofficerer, der er omhandlet i artikel 6, stk. 4, også kan  

 repræsentere Norges og Islands interesser og omvendt.
De fem nordiske  

 lande indgik i 1982 en ordning, hvorefter udstationerede  

 forbindelsesofficerer fra et af de berørte lande også  

 repræsenterer de andre nordiske lande.
Denne ordning blev  

 indført for at styrke bekæmpelsen af den ulovlige  

 narkotikahandel og begrænse de enkelte landes økonomiske byrde  

 ved udstationering af forbindelsesofficerer.
Danmark, Finland og Sverige  

 tillægger det stor betydning, af denne meget velfungerende ordning kan  

 fortsætte.
6.	Ad Artikel 20, stk. 8 Danmark erklærer, at det kan acceptere bestemmelserne i artikel  

 20 på følgende betingelser:
 Når en anden medlemsstats toldmyndigheder foretager en  

 forfølgelse over grænserne til vands eller i luften, kan en  

 sådan forfølgelse kun fortsættes ind på dansk  

 område, herunder dansk søterritorium og luftrummet over dansk  

 område og søterritorium, hvis de kompetente danske myndigheder  

 på forhånd har fået meddelelse herom.
7.	Ad artikel 21, stk. 5 Danmark erklærer, at det kan acceptere bestemmelserne i artikel  

 21 på følgende betingelser:
 Observation over grænserne uden forudgående tilladelse  

 må kun finde sted i henhold til artikel 21, stk. 2 og 3, hvis der er  

 tungtvejende grunde til at antage, at de observerede personer er involveret i  

 en af de i artikel 19, stk. 2, omhandlede overtrædelser, som kan  

 medføre udlevering.
8.	Ad artikel 25, stk. 2, nr. i) Medlemsstaterne forpligter sig til at underrette hinanden i  

 Rådet om de foranstaltninger, der træffes for at sikre, at de i  

 nr. i) omhandlede forpligtelser opfyldes.
9.	Erklæring i medfør af artikel 26, stk. 4 I forbindelse med undertegnelsen af denne konvention erklærer  

 følgende medlemsstater, at de accepterer EF-Domstolens kompetence  

 efter retningslinjerne i artikel 26, stk. 5:
-	Irland efter retningslinjerne i artikel 26, stk. 5, litra a) -	Forbundsrepublikken Tyskland, Den Hellenske Republik, Den Italienske  

 Republik og Republikken Østrig efter retningslinjerne i artikel 26,  

 stk. 5, litra b).
ERKLÆRING Forbundsrepublikken Tyskland, Den Italienske Republik og  

 Republikken Østrig forbeholder sig ret til i deres nationale  

 lovgivning at fastsætte, at når der rejses spørgsmål  

 angående fortolkningen af konventionen om gensidig bistand og  

 samarbejde mellem toldmyndighederne i en sag, der verserer for en national  

 retsinstans, hvis afgørelser ikke kan ankes inden for det nationale  

 retssystem, skal denne retsinstans forelægge spørgsmålet  

 for Domstolen.
Bemærkninger til lovforslaget Almindelige bemærkninger 1. Lovforslagets formål og baggrund Lovforslagets formål er at skabe grundlag for  

 Danmarks tiltrædelse af konventionen af 18. december 1997 om gensidig  

 bistand og samarbejde mellem toldmyndighederne (Napoli II-konventionen) EFT  

 1998/C24/1. Konventionen er udarbejdet på grundlag af artikel K.3 i  

 Traktaten om Den Europæiske Union (efter Amsterdam-Traktaten findes de  

 tilsvarende bestemmelser i artikel 34, stk. 2, i EU-Traktaten).
 Ved en vedtagelse af lovforslaget giver Folketinget sit  

 samtykke til, at Danmark tiltræder konventionen om gensidig bistand og  

 samarbejde mellem toldmyndighederne.
 En gennemførelse af Napoli II-konventionen  

 indebærer, at toldlovens § 66 skal ophæves, idet den vil  

 blive erstattet af bestemmelserne i nærværende lovforslag.  

 Toldlovens § 66 indeholder en henvisning til konventionen fra 1967 om  

 gensidig bistand (Napoli I-konventionen), der afløses af Napoli II,  

 jf. nedenfor.
Formålet med Napoli II-konventionen er at styrke  

 EU-toldmyndighedernes samarbejde vedrørende vareførsler over  

 såvel medlemslandenes indre grænser som over grænser fra  

 tredjelande med ulovlige varer (narkotika, våben og  

 børnepornografi m.v.) samt ulovlig handel med højtbeskattede  

 varer.
Efter gennemførelsen af det indre marked, og dermed  

 grænsekontrollens afskaffelse, er der opstået behov for at styrke  

 samarbejdet mellem toldmyndighederne i EU s medlemslande.
Samtidig har en  

 øget internationalisering af kriminaliteten efter opbruddet i Central-  

 og Østeuropa ligeledes skabt behov for et endnu tættere  

 toldsamarbejde om bl.a. udveksling af oplysninger og erfaringer til brug for  

 de enkelte medlemslandes toldmyndigheder ved bekæmpelse af  

 overtrædelser af toldlovgivningen.
Napoli II-konventionen, der er en mellemstatslig  

 konvention, danner grundlaget for samarbejdet mellem medlemslandenes  

 toldmyndigheder på de områder, der ikke er omfattet af  

 Fællesskabets kompetence.
Det betyder f.eks., at toldmyndighedernes  

 udveksling af oplysninger om overholdelse af medlemslandenes nationale  

 lovgivning om ulovlig indførsel af narkotika mv. vil ske i henhold til  

 Napoli II-konventionen, mens toldmyndighedernes udveksling af oplysninger om  

 den almindelige - lovlige - vareførsel er baseret på  

 Rådets (EF) forordning nr. 515/97 af 13. marts 1997 om gensidig bistand  

 EFT 97/L 82/1.
Napoli II-konventionen erstatter konventionen af 7.  

 september 1967 om gensidig bistand mellem EU-landenes toldforvaltninger  

 (Napoli I-konventionen), der blev tiltrådt af Danmark i forbindelse med  

 indtrædelsen i EF i 1973. Napoli I-konventionen ophæves ved  

 ikrafttrædelsen af Napoli II-konventionen.
Napoli II-konventionen er  

 mere vidtgående end Napoli I-konventionen, nødvendiggjort af  

 grænsekontrollens bortfald.
Napoli II-konventionen indeholder derfor  

 bestemmelser om »særlige former for samarbejde« mellem  

 toldmyndighederne, nemlig bestemmelser om grænseoverskridende  

 forfølgelse, grænseoverskridende observation, diskrete  

 undersøgelser samt fælles særlige efterforskningshold.
 Napoli II-konventionen blev undertegnet af EU s  

 medlemslande den 18. december 1997. På nuværende tidspunkt har  

 Frankrig og Grækenland som de eneste lande ratificeret  

 konventionen.
 En forklarende rapport EFT 1998/C 189/58 til Napoli  

 II-konventionen blev vedtaget på rådsmødet (retlige og  

 indre anliggender) den 28. maj 1998.
2. Lovforslagets opbygning og systematik Danmark kan inden for rammerne af den gældende  

 lovgivning opfylde de pligter, som en tiltrædelse af Napoli  

 II-konventionen indebærer.
Dansk lovgivning er således indrettet,  

 at det umiddelbart er muligt at opfylde de pligter, som en tiltrædelse  

 af konventionen indebærer.
På denne baggrund indeholder  

 lovforslaget ikke nogen bestemmelse om, at Napoli II-konventionen  

 »gælder her i landet«.
Lovforslagets § 1, stk. 1,  

 indebærer blot, at regeringen på Danmarks vegne kan  

 tiltræde Napoli II-konventionen.
I lovforslagets § 1, stk. 2,  

 er det dog udtrykkelig fastsat, at artikel 26, stk. 5, i Napoli  

 II-konventionen om præjudiciel fortolkning ved De Europæiske  

 Fællesskabers Domstol af Napoli II-konventionen gælder her i  

 landet.
 Lovforslagets §§ 2, 3 og 4 indeholder enkelte  

 bestemmelser, der angår opfyldelsen af Napoli II-konventionen, mens  

 § 5 indeholder en bestemmelse, der ophæver § 66 i toldloven.
 §§ 6 og 7 vedrører lovens ikrafttræden  

 og forholdet til Færøerne og Grønland.
3. Indholdet i konventionen om gensidig bistand og samarbejde mellem  

 toldmyndighederne (Napoli II-konventionen) 3.1 Oversigt Konventionens afsnit I indeholder en række generelle  

 bestemmelser om gensidig bistand, herunder om oprettelse af en central  

 tjeneste (koordineringstjeneste) og om udveksling af  

 forbindelsesofficerer.
 Afsnit II indeholder bestemmelser om bistand efter  

 anmodning.
 Afsnit III indeholder bestemmelser om bistand uden  

 forudgående anmodning.
 Afsnit IV indeholder bestemmelser om særlige former  

 for samarbejde, herunder om grænseoverskridende forfølgelse,  

 grænseoverskridende observation, kontrollerede leverancer, diskrete  

 undersøgelser samt fælles særlige efterforskningshold.
 Afsnit V indeholder bestemmelser om databeskyttelse ved  

 udveksling af oplysninger.
 Afsnit VI indeholder bestemmelser om fortolkning af  

 konventionen (Domstolens kompetence).
 Afsnit VII indeholder gennemførelsesbestemmelser og  

 afsluttende bestemmelser.
 Et bilag til konventionen indeholder de erklæringer  

 som medlemslandene, herunder Danmark, har afgivet i tilknytning til  

 konventionen.
3.2 Generelle bestemmelser (Konventionens afsnit I) Afsnit I (artikel 1-7) indeholder en række generelle  

 bestemmelser, herunder bestemmelser om konventionens anvendelsesområde.  

 Efter artikel 1 skal medlemslandenes toldmyndigheder i Den Europæiske  

 Union yde hinanden gensidig bistand og samarbejde for at forebygge og  

 efterforske overtrædelser af nationale toldbestemmelser, samt for at  

 forfølge og straffe overtrædelser af EF-toldbestemmelser og  

 nationale toldbestemmelser.
Nationale toldbestemmelser er defineret som  

 medlemslandenes love om grænseoverskridende vareforsendelser, der er  

 underlagt forbud, restriktioner og kontrolforanstaltninger, særligt i  

 henhold til artikel 36 og 223 i EF-Traktaten (nu artikel 30 og 296) dvs.  

 typisk narkotika o. lign., samt ikke-harmoniserede punktafgifter.  

 EF-toldbestemmelser er defineret som samtlige fællesskabsbestemmelser  

 og bestemmelser, der er vedtaget til gennemførelse af  

 fællesskabsbestemmelser vedrørende indførsel,  

 udførsel, forsendelse og opbevaring af »almindelige« varer, samtlige  

 bestemmelser, der er vedtaget på fællesskabsplan inden for  

 rammerne af den fælles landbrugspolitik, samt samtlige bestemmelser,  

 der er vedtaget på fællesskabsplan vedrørende  

 harmoniserede punktafgifter og merværdiafgift ved indførslen,  

 jf. artikel 4, stk. 1 og 2.
Ifølge artikel 4, stk. 3, defineres  

 overtrædelser som handlinger i strid med de nationale toldbestemmelser  

 eller EF-toldbestemmelser, herunder også deltagelse i eller  

 forsøg på sådanne overtrædelser, deltagelse i en  

 kriminel organisation, der begår sådanne overtrædelser samt  

 hvidvaskning af penge, som hidrører fra sådanne  

 overtrædelser.
Danmark har afgivet erklæringer om sin fortolkning  

 af »deltagelse i en kriminel organisation« og om »hvidvaskning af penge«, jf.  

 konventionens bilag.
 Konventionen berører ikke gældende  

 bestemmelser om gensidig bistand i straffesager mellem retlige myndigheder.  

 En retlig myndighed kan dog i forbindelse med en strafferetlig  

 undersøgelse bestemme, om en anmodning om gensidig bistand skal  

 indgives på grundlag af bestemmelserne om gensidig retshjælp  

 eller på grundlag af konventionen, jf. artikel 1, stk. 2 og  

 artikel 3.
Toldmyndighedernes kompetence i de 15 medlemslande er ikke  

 den samme.
I Danmark er de statslige told- og skattemyndigheders  

 kontrolbeføjelser i henhold til toldloven knyttet til indførsel  

 og udførsel af varer, herunder narkotika og andre ulovlige varer.
Ved  

 grænseovergangen er der ved de ydre grænser (havne og lufthavne)  

 mulighed for fysisk kontrol af indførslen, mens der ved de indre  

 grænser kun kan foretages kontrol med narkotika m.v. samt en  

 lejlighedsvis stikprøvekontrol af rejsendes indførsel af  

 spiritus og tobak i henhold til den danske særordning.
Herudover sker  

 der kontrol af den erhvervsmæssige indførsel til virksomhederne,  

 hvor kontrollen er baseret på en gennemgang af regnskaber og eftersyn  

 af varer i forretnings- og lagerlokaler.
I visse medlemslande har toldmyndighederne herudover  

 udstrakte beføjelser til at foretage kontrol inde i landet, samt til  

 at foretage efterforskning af narkotikaovertrædelser.
Det er  

 beføjelser, der i Danmark er henlagt til politiet.
Det er derfor  

 præciseret i konventionen, at intet i konventionen kan fortolkes som en  

 ændring af den kompetence, der normalt er tillagt toldmyndighederne  

 efter nationale bestemmelser, jf. artikel 2. Samtidig er toldmyndighederne i  

 konventionen defineret som medlemslandenes toldmyndigheder samt andre  

 myndigheder, der har beføjelse til at gennemføre denne  

 konventions bestemmelser, (artikel 4, stk. 3, nr. 7). Dette  

 indebærer, at politiet på visse punkter kan blive ansvarlig for  

 gennemførelsen af konventionens bestemmelser.
Det drejer sig f.eks. om  

 bestemmelsen om hvidvaskning af penge, der hidrører fra de  

 overtrædelser, der er omfattet af konventionen, (artikel 4,  

 stk. 3).
Efter bestemmelsen om centrale koordineringstjenester  

 (artikel 5), udpeger medlemslandene en koordineringstjeneste inden for deres  

 toldmyndigheder, der skal modtage alle anmodninger om gensidig bistand i  

 medfør af denne konvention.
I Danmark vil denne centrale  

 koordineringstjeneste være Told - og Skattestyrelsen.
I henhold til artikel 6 kan medlemslandene indbyrdes  

 indgå aftaler om udveksling af forbindelsesofficerer.
Danmark har  

 sammen med Finland og Sverige afgivet en erklæring, hvorefter  

 forbindelsesofficerer også kan repræsentere Norge og Islands  

 interesser og omvendt, jf. konventionens bilag.
Dette skal ses på  

 baggrund af, at de nordiske lande i 1982 indgik en ordning, hvorefter  

 forbindelsesofficerer fra et af de berørte lande også  

 repræsenterer de øvrige nordiske lande.
 Efter artikel 7 skal embedsmænd, der opholder sig i  

 et bistandssøgende medlemsland, til enhver tid kunne legitimere sig,  

 medmindre andet er bestemt i konventionen.
3.3. Bistand efter anmodning (konventionens afsnit II) Afsnit II (artikel 8-14) indeholder bestemmelser om  

 fremgangsmåden i forbindelse med fremsættelse af anmodninger om  

 bistand og om de foranstaltninger, der skal træffes af et medlemsland,  

 når det modtager en anmodning.
Bestemmelserne svarer til bestemmelserne  

 i Napoli I.
Princippet bag bestemmelserne er, at medlemslandene skal  

 efterkomme anmodninger om bistand, der fremsættes af andre  

 medlemslande, jf. dog artikel 28, der omhandler undtagelser fra denne  

 generelle pligt til at yde bistand.
Medlemslandene handler, som hvis de  

 handlede på egne vegne (artikel 8). Der er bestemmelser om  

 bistandsanmodningernes form og indhold (artikel 9), om anmodning om  

 oplysninger (artikel 10), om anmodning om overvågning (artikel 11), om  

 anmodning om undersøgelse (artikel 12), om forkyndelse (artikel 13),  

 samt om anvendelse af bevismidler (artikel 14).
3.4. Bistand uden forudgående anmodning (konventionens afsnit  

 III) Afsnit III (artikel 15-18) indeholder bestemmelser om  

 fremgangsmåderne ved bistand uden forudgående anmodning om  

 bistand.
Bestemmelserne svarer til bestemmelserne i Napoli I.
Udgangspunktet  

 for disse bestemmelser er, at medlemslandene - uden at være anmodet  

 herom - skal foretage den fornødne efterforskning og stille alle  

 bevismidler eller oplysninger til rådighed, som de kommer i besiddelse  

 af, og som kan være relevante for andre medlemslande i forbindelse med  

 overtrædelser på toldområdet.
Der er bestemmelser om  

 principperne for denne bistand (artikel 15), om overvågning (artikel  

 16), om meddelelser uden forudgående anmodning (artikel 17), samt om  

 anvendelse af bevismidler (artikel 18).
3.5. Grænseoverskridende samarbejde (konventionens afsnit IV) Bestemmelserne i dette afsnit er nye i forhold til Napoli  

 I-konventionen.
Afsnit IV (artikel 19-24) indeholder bestemmelser om  

 toldmyndighedernes samarbejde på tværs af grænserne med  

 henblik på at forebygge, efterforske og straffe overtrædelser  

 på toldområdet.
Afsnittet indeholder bestemmelser om  

 grænseoverskridende forfølgelse, grænseoverskridende  

 observation, kontrollerede leverancer, diskrete undersøgelser samt  

 anvendelse af særlige fælles efterforskningshold.
Artikel 19, stk. 1, slår fast, at  

 toldmyndighederne samarbejder på tværs af grænserne i  

 overensstemmelse med bestemmelserne i afsnittet.
Det præciseres, at  

 embedsmænd fra en bistandssøgende myndighed med den  

 bistandssøgte myndigheds tilladelse kan udføre opgaver på  

 den bistandssøgte stats område i de konkrete tilfælde, der  

 er nævnt i afsnittet.
 Efter artikel 19, stk. 2, kan det  

 grænseoverskridende samarbejde gennemføres med henblik på  

 at forebygge, efterforske og straffe overtrædelser i forbindelse med  

 følgende strafbare handlinger:
ulovlig handel med narkotika og psykotrope stoffer, våben,  

 ammunition, kulturgenstande m.v., ulovlig handel med prækursorer (dvs. almindelige handelsvarer,  

 der anvendes til ulovlig fremstilling af narkotika), ulovlig grænseoverskridende handel med afgiftspligtige varer,  

 såfremt der med handelens omfang og den dermed forbundne afgifts- og  

 subventionsrisiko er fare for, at Fællesskabets eller medlemslandenes  

 budgetter påføres betydelige udgifter, og al anden handel med varer, der er forbudt i henhold til  

 EF-bestemmelser eller nationale toldbestemmelser.
 Artikel 19, stk. 3, fastsætter dog, at den  

 bistandssøgte myndighed ikke er forpligtet til at indgå i de  

 særlige former for samarbejde, hvis den form for undersøgelse,  

 der anmodes om, er i strid med eller ikke omfattet af national lovgivning, og  

 artikel 19, stk. 4, fastsætter, at såfremt medlemslandenes  

 nationale lovgivning indeholder krav om tilladelse til at gennemføre  

 planlagte undersøgelser, skal de berørte myndigheder anmode  

 deres nationale retlige myndigheder herom.
Artikel 19, stk. 5 fastsætter, at  

 toldembedsmænd fra et andet medlemsland, der efter artikel 20 - 24  

 udfører opgaver på et andet medlemslands territorium og ved  

 deres aktion forvolder skade i dette medlemsland, skal det medlemsland  

 på hvis område skaden er forvoldt, erstatte skaden i  

 overensstemmelse med national lovgivning på samme måde, som hvis  

 skaden var forvoldt af dets egne embedsmænd.
Dette medlemsland kan  

 herefter gøre regreskrav gældende over for det andet  

 medlemsland.
 Efter artikel 19, stk. 8, skal embedsmænd fra  

 andre medlemslande, der udfører opgaver i henhold artikel 20 - 24,  

 sidestilles med det pågældende medlemslands egne embedsmænd  

 for så vidt angår overtrædelser, som de bliver ofre for  

 eller selv begår.
Artikel 20 og 21 indeholder bestemmelser om, at et  

 medlemslands toldmyndigheder under visse omstændigheder må  

 overskride grænsen til et andet medlemsland med det formål at  

 forfølge og observere lovovertrædere.
Det skal i den forbindelse  

 bemærkes, at tyske og svenske toldembedsmænd på visse  

 områder allerede er omfattet af Schengen-konventionens bestemmelser om  

 grænseoverskridende samarbejde, jf. konventionens artikel 40 og 41.
Efter artikel 20, stk. 1, om  

 grænseoverskridende forfølgelse kan et medlemslands  

 toldembedsmænd, der på eget territorium har optaget  

forfølgelse af en person, som er antruffet på fersk  

 gerning i færd med at begå eller at medvirke til en  

 overtrædelse, fortsætte forfølgelsen på et andet  

 medlemslands territorium (varm forfølgelse). Dette gælder dog  

 kun de overtrædelser, der er nævnt i artikel 19, stk. 2, og  

 kun hvis overtrædelsen kan medføre udlevering.
Hertil kommer, at  

 varm forfølgelse kun kan foretages, når der ikke inden  

 grænsepassagen var tid til at underrette det andet medlemslands  

 kompetente myndigheder, eller når disse myndigheder ikke kunne nå  

 frem i tide til at overtage forfølgelsen.
De forfølgende  

 embedsmænd skal senest ved grænsepasssagen tage kontakt med de  

 kompetente myndigheder i det medlemsland, på hvis område  

 forfølgelsen fortsættes.
Efter artikel 20, stk. 6, afgiver medlemslandene ved  

 undertegnelsen en erklæring, hvori de på grundlag af artikel 20,  

 stk. 2, 3 og 4, fastlægger betingelserne for, hvorledes de  

 medlemslande, som det pågældende land har fælles  

 grænser med, kan udøve deres ret til forfølgelse.
Danmark  

 har afgivet en erklæring, hvoraf det fremgår, at svenske og tyske  

 myndigheder kun har ret til at fortsætte en igangværende  

 forfølgelse på dansk grund i en afstand på op til 25 km  

 fra grænsen, samt at svenske og tyske myndigheder ikke har ret til at  

 standse personer på dansk grund.
Erklæringen svarer til den  

 erklæring, der blev afgivet i forbindelse med Danmarks  

 tiltrædelse af Schengen-konventionen med hensyn til den dansk-tysk  

 landegrænse.
I modsætning til Schengen-konventionen omfatter  

 Napoli II-konventionen også det grænseoverskridende samarbejde  

 henover sø- og luftterritoriet.
Efter artikel 20, stk. 8, kan medlemslandene  

 endvidere afgive en erklæring, hvori de angiver, at de ikke er bundet  

 af artikel 20 eller dele deraf.
Danmark har afgivet en erklæring,  

 hvorefter artikel 20 accepteres på følgende betingelse:  

 »Når et andet medlemslands toldmyndigheder foretager forfølgelse  

 over grænserne til vands eller i luften, kan en sådan  

 forfølgelse kun fortsættes ind på dansk område,  

 herunder dansk søterritorium og luftrummet over dansk område og  

 søterritorium, hvis de kompetente danske myndigheder på  

 forhånd har fået meddelelse herom«, jf. konventionens bilag.
De  

 kompetente danske myndigheder er Søværnets Operative Kommando og  

 Flyvertaktisk Kommando.
Efter artikel 21, stk. 1, kan et medlemslands  

 toldembedsmænd under visse betingelser fortsætte en  

observation af en person, om hvem der er alvorlig grund til at antage,  

 at vedkommende er impliceret i en af de i artikel 19, stk. 2, omhandlede  

 overtrædelser, på et andet medlemslands territorium, når  

 det andet medlemsland har givet tilladelse hertil.
Det andet medlemsland kan  

 til enhver tid vælge at overtage observationen.
 I særligt hastende tilfælde, hvor det ikke er  

 muligt at anmode det andet medlemsland om tilladelse, kan et medlemslands  

 toldembedsmænd efter artikel 21, stk. 2, uden tilladelse  

 fortsætte en observation på et andet medlemslands territorium.  

 Det pågældende medlemslands toldmyndigheder skal omgående,  

 allerede mens observationen finder sted, underrettes om, at grænsen vil  

 blive passeret, og kan til enhver tid kræve, at observationen  

 standses.
Efter artikel 21, stk. 5, kan medlemslandene afgive  

 en erklæring, hvori de angiver, at de ikke er bundet af artikel 21  

 eller dele deraf.
Danmark har afgivet en erklæring, hvorefter artikel  

 21 accepteres på følgende betingelse: »Observation over  

 grænserne uden forudgående tilladelse må kun finde sted i  

 henhold til artikel 21, stk. 2 og 3, hvis der er tungtvejende grunde til  

 at antage, at de observerede personer er involveret i en af de i artikel 19,  

 stk. 2, omhandlede overtrædelser, som kan medføre  

 udlevering«, jf. konventionens bilag.
 Der gælder nogle fælles bestemmelser for  

 udførelsen af opgaver efter artikel 20 og 21, jf. artikel 20,  

 stk. 4, og artikel 21, stk. 3. De omhandlede embedsmænd skal  

 overholde lovgivningen i det medlemsland, på hvis område de  

 forfølger eller observerer, og de skal efterkomme påbud fra  

 myndighederne, på hvis område de opererer, og de har ikke adgang  

 til private boliger og steder, der ikke er tilgængelige for  

 offentligheden m.v..
Efter artikel 20, stk. 4, litra e) og artikel 21,  

 stk. 3, litra d) kan tjenestevåben medbringes, medmindre det  

 bistandssøgte medlemsland har fremsat en generel erklæring om,  

 at der aldrig må bringes tjenestevåben ind på dets  

 område, eller udtrykkelig har modsat sig dette.
Tjenestevåben,  

 der kan medbringes, må kun anvendes i tilfælde af  

 nødværge.
Det bemærkes, at danske toldere ikke er  

 bevæbnede.
Derimod er tyske og visse svenske toldere  

 bevæbnede.
 Det må antages, at der i de fleste tilfælde,  

 hvor det kommer på tale at fortsætte en observation på  

 dansk område, forinden vil blive indhentet tilladelse fra dansk politi  

 efter artikel 21, stk. 1. Det bør derfor være op til  

 politiet efter en konkret vurdering at tage stilling til, om der er grundlag  

 for at modsætte sig, at tjenestevåbnet kan medbringes.
Ved grænseoverskridende forfølgelse efter  

 artikel 20, stk. 1, samt ved grænseoverskridende observation i  

 hastende tilfælde efter artikel 21, stk. 2, hvor det ikke har  

 været muligt for de pågældende fremmede  

 toldembedsmænd at anmode om tilladelse til fortsat observation, er der  

 ikke grundlag for at modsætte sig, at der medbringes  

 tjenestevåben, hvis forfølgelsen eller observationen  

 fortsættes over landegrænsen, dvs. den dansk- tyske grænse  

 samt over Øresundsforbindelsen.
I disse tilfælde vil det normalt  

 være meget vanskeligt at træffe foranstaltninger for at skaffe  

 sig af med tjenestevåbnene.
Er der derimod tale om, at forfølgelsen og  

 observationen fortsætter ind på dansk område med skib eller  

 fly bør udgangspunktet være, at der ikke kan medbringes  

 tjenestevåben.
Det hænger sammen med, at det i sådanne  

 tilfælde normalt må antages at være muligt på  

 betryggende måde at deponere tjenestevåbnet.
Der kan dog  

 foreligge særlige omstændigheder, hvor dette udgangspunkt  

 må fraviges.
Det gælder f.eks. hvor det ikke måtte  

 være muligt at deponere våbnet på betryggende måde,  

 eller hvor den, der forfølges eller observeres, selv må antages  

 at være bevæbnet.
 Danmark vil i forbindelse med ratifikationen af  

 konventionen afgive en erklæring i overensstemmelse med det  

 anførte over for de øvrige medlemslande.
Efter artikel 22, stk. 1, forpligter medlemslandene  

 sig til på begæring af et andet medlemsland at tillade  

kontrollerede leverancer på sit område som led i en  

 strafferetlig efterforskning af overtrædelser, der kan medføre  

 udlevering.
Kontrollerede leverancer er en efterforskningsteknik, der  

 indebærer, at forsendelser af mistænkelige eller ulovlige varer  

 ikke beslaglægges ved grænsen, men holdes under observation,  

 indtil de når bestemmelsesstedet.
Derved får myndighederne  

 større mulighed for at afsløre, hvem der står bag  

 forsendelserne.
 Efter artikel 23, stk. 1, kan et medlemsland efter  

 anmodning fra et andet medlemsland tillade, at embedsmænd fra dette  

 andet medlemslands toldmyndighed eller embedsmænd, der arbejder  

 på denne myndigheds vegne, opererer på dets område under  

 falsk identitet (diskrete undersøgelser). Medlemslandene kan  

 efter artikel 23, stk. 5, afgive en erklæring, hvori de angiver,  

 at de ikke er bundet af artikel 23 eller en del heraf.
Retsplejeloven indeholder bestemmelser om anvendelse af  

 diskrete undersøgelser som led i efterforskningen af kriminalitet.
Det  

 er fastsat i loven, at sådanne undersøgelser alene må  

 udføres af polititjenestemænd.
Der vil fra dansk side blive  

 afgivet en erklæring, hvori det vil blive anført, at Danmark  

 ikke er bundet af bestemmelsen.
Artikel 24 indeholder bestemmelser om fælles  

 særlige efterforskningshold, der giver medlemslandene mulighed for  

 efter fælles aftale at nedsætte sådanne  

 efterforskningshold.
Det er præciseret, at deltagelse i et  

 efterforskningshold ikke giver de pågældende embedsmænd  

 udøvende beføjelser på et andet medlemslands  

 område.
3.6. Databeskyttelse (konventionens afsnit V) Afsnittet indeholder en enkelt bestemmelse - artikel 25 -  

 der fastsætter, at toldmyndighederne i hvert enkelt tilfælde  

 tager hensyn til behovet for beskyttelse af personoplysninger, idet  

 bestemmelserne i Europarådets konvention fra 1981om beskyttelse af det  

 enkelte menneske i forbindelse med elektronisk databehandling af  

 personoplysninger skal overholdes.
Medlemslandene kan fastsætte  

 betingelser med hensyn til behandlingen af data i forbindelse med  

 videregivelse af oplysninger til et andet medlemsland.
Personoplysninger  

 må af den modtagende myndighed kun benyttes til at forebygge og  

 efterforske overtrædelser af nationale toldbestemmelser, samt for at  

 forfølge og straffe overtrædelser af EF-toldbestemmelser og  

 nationale toldbestemmelser.
Det videregivende medlemslands myndighed skal  

 påse, at oplysningerne er korrekte og ajourførte.
I  

 øvrigt har en person ret til at modtage oplysning om hvilke  

 oplysninger, der er videregivet om den pågældende, i  

 overensstemmelse med den nationale lovgivning i det medlemsland, på  

 hvis område der anmodes om oplysninger.
Det kan bemærkes, at edb-baseret udveksling af  

 oplysninger mellem medlemslandene med henblik på bekæmpelse af  

 toldovertrædelser vil ske ved det såkaldte  

 toldinformationssystem.
Bestemmelserne om toldinformationssystemet, herunder  

 bestemmelserne om beskyttelse af personoplysninger, er indeholdt i  

 konventionen af 26. juli 1995 om brug af informationsteknologi på  

 toldområdet (CIS-konventionen). Toldinformationssystemet i  

 CIS-konventionen anses som et nationalt dataregister, der er underlagt  

 databestemmelser.
3.7. Fortolkning af konventionen (konventionens afsnit VI) Afsnittet indeholder en bestemmelse - artikel 26 - om De  

 Europæiske Fællesskabers Domstols kompetence.
Det er fastsat, at  

 Domstolen har kompetence til at afgøre alle tvister mellem  

 medlemslandene vedrørende fortolkningen eller anvendelsen af Napoli  

 II-konventionen.
 Endvidere har Domstolen kompetence til at afgøre  

 alle tvister mellem medlemslandene og Kommissionen vedrørende  

 fortolkningen og anvendelsen af Napoli II-konventionen.
 Endelig kan Domstolen afgøre præjudicielle  

 spørgsmål, hvis medlemslandet accepterer det i en  

 erklæring (art. 26, stk. 4). I forbindelse med erklæringen skal  

 medlemslandet angive, om retten til forelæggelse for Domstolen skal  

 tilkomme alle nationale retsinstanser eller alene retsinstanser, hvis  

 afgørelser ikke kan ankes inden for det nationale system.
 Danmark vil - som i forbindelse med tiltrædelsen af  

 Europol-konventionen - afgive en erklæring om, at alle danske  

 retsinstanser er berettiget til, men ikke forpligtet til, at anmode Domstolen  

 om at træffe præjudiciel afgørelse vedrørende et  

 spørgsmål, der rejses under en retssag ved denne ret, og som  

 angår fortolkningen af konventionen, når den  

 pågældende ret skønner, at en afgørelse er  

 nødvendig, før den afsiger en dom (artikel 26, stk. 5,  

 litra b)).
3.8. Gennemførelsesbestemmelser og afsluttende bestemmelser  

 (konventionens afsnit VII) Afsnit VII (artikel 27-35) indeholder en række  

 generelle bestemmelser vedrørende konventionen og dens  

 ikrafttrædelse.
Der er i artikel 27 en bestemmelse om fortrolighed,  

 hvorefter toldmyndighederne skal tage hensyn til behovet for hemmeligholdelse  

 af forundersøgelsen og derfor kan fastsætte betingelser for  

 anvendelsen af oplysninger, som de videregiver til et andet medlemsland.
Det  

 er endvidere fastsat i artikel 28, at medlemslandene ikke er forpligtet til  

 at yde hinanden bistand, såfremt dette vil være til skade for det  

 pågældende lands offentlige orden eller andre væsentlige  

 interesser, eller når omfanget af den aktion, der anmodes om,  

 især i forbindelse med de særlige former for samarbejde i henhold  

 til afsnit IV, helt klart står i misforhold til grovheden af den  

 formodede overtrædelse.
 Efter artikel 29 skal der normalt ikke gives  

 godtgørelse af udgifter, der påløber under  

 gennemførelsen af denne konvention.
Det følger af artikel 30 om forbehold, at  

 forpligtelser i henhold til andre aftaler og navnlig i henhold til  

 Schengen-konventionen ikke berøres af Napoli II-konventionen.
Dette  

 indebærer, at de medlemslande, der deltager i Schengen-samarbejdet ikke  

 kan undgå mere bindende forpligtelser i henhold til  

 Schengen-konventionen ved at indgå mindre bindende forpligtelser i  

 henhold til Napoli II-konventionen.
I henhold til artikel 31 finder konventionen anvendelse  

 på Fællesskabets toldområde.
Det indebærer bl.a., at  

 Færøerne og Grønland ikke er omfattet af konventionen.
I  

 artikel 32 om konventionens ikrafttræden fastsættes, at  

 konventionen træder i kraft 90 dage efter, at det sidste af  

 medlemslandene har foretaget ratifikation om afslutningen af de procedurer,  

 der kræves for en vedtagelse af konventionen.
Indtil konventionen  

 træder i kraft, kan medlemslandene - i forbindelse med meddelelsen til  

 Rådssekretariatet eller senere - erklære, at konventionen finder  

 anvendelse i deres forbindelser med de medlemslande, der har afgivet samme  

 erklæring.
Danmark vil afgive en sådan erklæring om  

 midlertidig anvendelse af konventionen.
Konventionen finder kun anvendelse  

 på begæringer, der fremsættes efter dens ikrafttræden  

 eller efter dens anvendelse i forbindelserne mellem det bistandsøgte  

 medlemsland og det bistandsøgende medlemsland.
4. Forholdet til grundloven I forbindelse med Danmarks tiltræden af  

 Schengen-konventionen blev det overvejet, hvorvidt ordningen i henhold til  

 Schengen-konventionens artikel 40 og 41 om grænseoverskridende  

 forfølgelse og overvågning indebærer overladelse af  

 beføjelser til andre medlemslandes politimyndigheder.
 I forarbejderne til Lov om Danmarks tiltrædelse af  

 Schengen-konventionen er det dog lagt til grund, at en tiltrædelse af  

 Schengen-konventionen ikke indebærer, at der overlades  

 beføjelser til andre medlemslandes politimyndigheder, som efter  

 grundlovens § 20 kun kan overlades til mellemfolkelige myndigheder, jf.  

 Folketingstidende 1996-97, tillæg A, s. 4694 f.f.
Bestemmelserne i Napoli II-konventionens artikel 20 om  

 grænseoverskridende forfølgelse (varm forfølgelse) og  

 artikel 21 om grænseoverskridende observation svarer i deres indhold  

 til Schengen-konventionens artikel 41, henholdsvis artikel 40, idet det  

 bemærkes, at der i henhold til Napoli II-konventionen også kan  

 ske forfølgelse på tværs af grænser i forbindelse  

 med sø- og lufterritoriet.
Danmarks tiltrædelse af Napoli  

 II-konventionen kan derfor heller ikke antages at indebære, at der  

 overlades beføjelser til andre landes myndigheder, som efter  

 grundlovens § 20 kun kan overlades til mellemfolkelige myndigheder.
 Efter artikel 26 i Napoli II-konventionen kan ethvert  

 medlemsland afgive en erklæring, hvorefter domstole i det  

 pågældende medlemsland kan anmode Domstolen om at træffe  

 præjudiciel afgørelse om fortolkning af konventionen om gensidig  

 bistand og samarbejde mellem toldmyndighederne.
Domstolens afgørelser vedrørende fortolkning  

 af konventionen vil være bindende, men den endelige dom i sagen skal  

 afsiges af de danske domstole.
Domstolens afgørelse vil således  

 ikke indebære en umiddelbar normering af parternes retstilling og vil  

 derfor ikke have den virkning i det interne danske retssystem, som er en  

 forudsætning for, at grundlovens § 20 finder anvendelse.
Det  

 må derfor antages, at den fastsatte ordning i Napoli II-konventionen,  

 hvorefter Domstolen får kompetence til at træffe  

 præjudicielle afgørelser om fortolkningen af konventionen, ikke  

 indebærer en overladelse af beføjelser (her dømmende  

 myndighed) i grundlovens forstand.
5. Høring Forslaget har været sendt til høring hos  

 Justitsministeriet, Finansministeriet, Forsvarsministeriet,  

 Udenrigsministeriet, Registertilsynet, Domstolsstyrelsen, Rigspolitichefen,  

 Rigsadvokaten, Advokatrådet, Foreningen af Statsautoriserede Revisorer,  

 Foreningen af Registrerede Revisorer, Det Danske Center for  

 Menneskerettigheder, Dansk Industri, Landbrugsrådet,  

 Håndværksrådet, Det Danske Handelskammer, og  

 Arbejderbevægelsens Erhvervsråd.
Organisation/myndighed Bemærkninger i høringssvar Kommentarer til høringssvar Advokatrådet Ingen bemærkninger Foreningen af Statsautoriserede Revisorer Har ikke afgivet bemærkninger Foreningen af Registrerede Revisorer Har ikke afgivet bemærkninger Det Danske Center for Menneskerettigheder Har henvist til den udtalelse, der blev afgivet i forbindelse  

 med EU-vedtagelsen af Den forklarende rapport til Napoli II-konventionen i  

 1998. Udtalelsen knytter sig især til den forklarende rapports  

 bemærkninger om behandlingen af personoplysninger.
Høringssvaret giver ikke anledning til  

 kommentarer Dansk Industri Har ikke afgivet bemærkninger Landbrugsrådet Har ikke afgivet bemærkninger Håndværksrådet Har ikke afgivet bemærkninger Det Danske Handelskammer Har ikke afgivet bemærkninger Arbejderbevægelsens Erhvervsråd Har ikke afgivet bemærkninger 6. Provenumæssige konsekvenser En gennemførelse af forslaget skønnes ikke  

 at have økonomiske konsekvenser.
7. Administrative konsekvenser for det offentlige Forslaget skønnes ikke at medføre  

 nævneværdige administrative konsekvenser for Told*Skat.
8. Miljømæssige konsekvenser Forslaget har ingen miljømæssige  

 konsekvenser.
9. Økonomiske og administrative konsekvenser for erhvervslivet Forslaget har ingen økonomiske og administrative  

 konsekvenser for erhvervslivet.
Sammenfatning af økonomiske og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Ingen Ingen Administrative konsekvenser for stat, amter og  

 kommuner Ingen Ingen Økonomiske konsekvenser for  

 erhvervslivet Ingen Ingen Administrative konsekvenser for  

 erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget gennemfører EU-konventionen om gensidig  

 bistand og samarbejde mellem toldmyndighederne.
Bemærkninger til lovforslagets  

 enkelte bestemmelser Til § 1 Til stk. 1 Bestemmelsen i stk. 1, indebærer, at  

 Folketinget efter grundlovens § 19, stk. 1, giver samtykke til, at  

 regeringen på Danmarks vegne kan ratificere konventionen om gensidig  

 bistand og samarbejde mellem toldmyndighederne (Napoli II-konventionen).
Til stk. 2 Bestemmelsen i stk. 2 indebærer, at  

 bestemmelsen i konventionens artikel 26, stk. 5, litra b), om Domstolens  

 præjudicielle kompetence gælder her i landet på en  

 sådan måde, at alle danske retsinstanser er berettiget, men i  

 intet tilfælde forpligtet, til at anmode EF-domstolen om en  

 præjudiciel afgørelse vedrørende fortolkningen af  

 konventionen om gensidig bistand og samarbejde mellem toldmyndighederne,  

 når den pågældende ret skønner, at en  

 afgørelse af dette spørgsmål er nødvendig,  

 før den afsiger sin dom.
 Der henvises i øvrigt til forslagets almindelige  

 bemærkninger.
Til § 2 Til stk. 1 Det foreslås, at toldembedsmænd fra et andet  

 EU-land, der udfører opgaver i Danmark efter Napoli II-konventionens  

 artikel 20 og 21 har ret til at bære tjenestevåben efter  

 konventionens regler.
 Konventionens artikel 20, stk. 4, litra e) og artikel  

 21, stk. 3, litra d) indebærer, at toldembedsmænd fra et  

 andet EU-land, som efter de nævnte bestemmelser udfører opgaver  

 vedrørende forfølgning og overvågning på et andet  

 medlemslands territorium, kan medtage deres tjenestevåben, medmindre  

 det bistandssøgte medlemsland har fremsat en generel erklæring  

 om, at der aldrig må bringes våben ind på dets territorium  

 eller det bistandsøgte medlemsland udtrykkelig har modsat sig dette.  

 Våbnene må kun benyttes i nødværge.
Danmark vil i forbindelse med ratifikationen afgive en  

 erklæring overfor de øvrige medlemslande, jf. nærmere  

 punkt 3.5 i lovforslagets almindelige bemærkninger.
Retten til efter  

 den foreslåede bestemmelse at medbringe tjenestevåben skal  

 forstås i overensstemmelse med denne erklæring.
Tjenestevåben vil som nævnt alene kunne  

 anvendes i tilfælde af nødværge.
Bl.a. som følge  

 af, at andre medlemslandes toldembedsmænd efter konventionen ikke vil  

 kunne standse borgere eller i øvrigt udøve fysisk magt i  

 Danmark, må det antages, at sådanne  

 nødværgesituationer kun yderst sjældent vil kunne  

 opstå.
Til stk. 2 Efter Napoli II-konventionens artikel 19, stk. 8,  

 skal embedsmænd, der efter bestemmelserne i konventionens afsnit IV om  

 grænseoverskridende samarbejde udfører opgaver på et andet  

 medlemslands område, sidestilles med dette medlemslands egne  

 embedsmænd for så vidt angår overtrædelser, som de  

 bliver ofre for eller selv begår.
 Det er almindelig antaget, at bestemmelserne i  

 straffelovens kapitel 14 og 16 om henholdsvis forbrydelser mod den offentlige  

 myndighed og forbrydelser i offentlig tjeneste ikke omfatter udenlandske  

 myndigheder, medmindre andet er udtrykkelig fastsat.
På denne baggrund foreslås det, at de  

 nævnte bestemmelser i straffeloven også gælder, når  

 forholdet er begået mod eller af toldembedsmænd fra et andet  

 EU-medlemsland under udførelse af opgaver i henhold til konventionens  

 afsnit IV.
Dette indebærer f.eks., at vold eller trussel om vold mod en  

 embedsmand fra et andet EU-medlemsland, der udfører opgaver efter  

 konventionens afsnit IV, vil kunne straffes efter straffelovens § 119,  

 stk. 1.
Den foreslåede bestemmelse omfatter efter sit  

 indhold alle bestemmelserne i straffelovens kapitel 14 og 16. Det er dog  

 selvsagt en forudsætning, at den enkelte bestemmelse efter sit eget  

 indhold kan finde anvendelse.
F.eks. vil straffelovens § 148 om den, som  

 har domsmyndighed eller anden offentlig myndighed til at træffe  

 afgørelse i retsforhold, ikke kunne anvendes på andre  

 medlemslandes toldembedsmænd.
Det skyldes, at Napoli II-konventionen  

 ikke hjemler nævnte toldembedsmænd sådanne  

 beføjelser her i landet.
Til stk. 3 Efter Napoli II-konventionens artikel 19, stk. 5, er  

 embedsmænd, der udfører opgaver i henhold til konventionens  

 afsnit IV på et andet EU-medlemslands område,  

 erstatningsansvarlige efter den lovgivning, der gælder i det  

 sidstnævnte medlemsland.
Efter bestemmelsen er det myndighederne i det  

 medlemsland, hvor skaden sker, som umiddelbart udbetaler erstatningen til  

 skadelidte.
Dette medlemsland modtager fuld erstatning fra det medlemsland,  

 hvis embedsmænd har forvoldt skade, for de beløb, den har  

 udbetalt til de skadelidte eller andre berettigede personer eller  

 institutioner.
Da der er tale om en rettighed for borgerne over for den  

 danske stat, er det fundet rigtigst, at der optages en udtrykkelige  

 bestemmelse herom i loven.
Det må dog antages, at bestemmelsen vil  

 få meget begrænset praktisk betydning.
 Efter den foreslåede bestemmelse udbetales  

 erstatningen af skatteministeren.
Til § 3 Indtil Napoli II-konventionen træder i kraft kan  

 ethvert medlemsland, der har tiltrådt konventionen, efter artikel 32,  

 stk. 4, afgive en erklæring til Rådssekretariatet om, at  

 konventionen midlertidigt finder anvendelse i dets forbindelser med de  

 medlemslande, der har afgivet den samme erklæring.
Det foreslås,  

 at skatteministeren bemyndiges til at afgive en sådan erklæring  

 om midlertidig anvendelse af konventionen, således at konventionen kan  

 finde anvendelse over for de medlemslande, der har afgivet en tilsvarende  

 erklæring.
Dette indebærer, at konventionens bestemmelser kan  

 anvendes i forhold til de omhandlede andre medlemslande inden den  

 træder i kraft.
Konventionen træder først i kraft,  

 når den er ratificeret af alle medlemslande.
 Bestemmelsen i konventionens artikel 26 om Domstolens  

 kompetence vil dog ikke være omfattet af en sådan  

 erklæring.
Til § 4 Til stk.1 Efter Napoli II-konventionens artikel 5, stk, 1, udpeger  

 hvert medlemsland en såkaldt central koordineringstjeneste, der skal  

 modtage alle anmodninger om gensidig bistand i henhold til konventionen om  

 gensidig bistand og samarbejde mellem toldmyndighederne, samt sikre  

 koordineringen af den gensidige bistand, jf. konventionens artikel 5,  

 stk. 1. Det fastsættes i bestemmelsen, at Told- og Skattestyrelsen  

 er den centrale koordineringstjeneste i Danmark.
Til stk. 2 Efter konventionens artikel 25, stk. 2, litra i)  

 fastsætter hver enkelt medlemsland passende foranstaltninger for ved  

 effektiv kontrol at sikre, at bestemmelserne om databeskyttelse ved  

 dataudveksling overholdes.
De enkelte medlemslande kan overlade disse  

 kontrolopgaver til den nationale tilsynsmyndighed, der er omhandlet i artikel  

 17 i konventionen om brug af informationsteknologi på toldområdet  

 (CIS-konventionen).
På denne baggrund foreslås det, at  

 Registertilsynet udpeges som tilsynsmyndighed med henblik på at sikre  

 en effektiv kontrol med anvendelsen af bestemmelserne om databeskyttelse ved  

 dataudveksling.
Tilsynet omfatter ikke kun videregivelse af edb-registrerede  

 oplysninger, men også videregivelse af f.eks. registrerede, manuelle  

 oplysninger.
Til § 5 Det foreslås, at toldlovens § 66 ophæves.  

 Toldlovens § 66 indeholder en henvisning til konventionen af 7.  

 september 1967 mellem EU s medlemsstater om gensidig bistand mellem deres  

 toldadministrationer (Napoli I-konventionen). Efter artikel 32, stk. 6,  

 i konventionen om gensidig bistand og samarbejde mellem toldmyndighederne  

 (Napoli II-konventionen) ophæves Napoli I-konventionen på datoen  

 for Napoli II-konventionens ikrafttræden.
Vedtagelsen af dette  

 lovforslag indebærer, at en bestemmelse om Napoli II-konventionen ikke  

 er nødvendig i toldloven.
Til § 6 Det foreslås, at bestemmelsen i lovens § 1,  

 stk. 1, hvorefter regeringen bemyndiges til at ratificere Napoli  

 II-konventionen på Danmarks vegne, træder i kraft dagen efter  

 bekendtgørelsen i Lovtidende.
Medlemslandenes erklæring efter Napoli  

 II-konventionens artikel 20 og 21, om i hvilket omfang toldembedsmænd  

 fra andre medlemslande har ret til at bære tjenestevåben, samt  

 medlemslandenes erklæring efter konventionens artikel 32, stk. 4,  

 om konventionens eventuelle anvendelse i forbindelserne med andre  

 medlemslande, der har afgivet tilsvarende erklæring, skal afgives ved  

 ratifikationen af konventionen.
Det er på denne baggrund  

 foreslået, at bestemmelsen i lovforslagets § 2, stk. 1, om  

 retten til for toldembedsmænd fra andre EU-lande at bære  

 tjenestevåben, samt bestemmelsen i lovforslagets § 3 om, at  

 skatteministeren bemyndiges til at afgive en erklæring om, at  

 konventionen finder anvendelse i Danmarks forbindelser med medlemslande, der  

 har afgivet tilsvarende erklæring, ligeledes træder i kraft dagen  

 efter lovens bekendtgørelse i Lovtidende.
Napoli II-konventionen træder efter artikel 32 i  

 kraft 90 dage efter, at det sidste medlemsland har foretaget ratifikation af  

 konventionen.
På denne baggrund foreslås det, at  

 ikrafttrædelsestidspunktet for lovens øvrige bestemmelser  

 fastsættes af skatteministeren.
Til § 7 I bestemmelsen fastsættes det, at loven ikke  

 gælder for Færøerne og Grønland.
 1)   EFT L 281 af 23.11.1995, s. 31.
 2)   EFT L 302 af 19.10.1992, s. 2.
 3)   EFT L 1 af 1.1.1995, s. 181.
 4)   EFT L 17 af  

 21.1.1997, s. 2.
