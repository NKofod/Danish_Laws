Vejledning om reklame for lægemidler Indholdsfortegnelse 1.	Reklamereglerne 2.	Reklamebegrebet 3.	Generelle bestemmelser 4.	Reklame over for offentligheden 5.	Reklame over for medicinalpersoner 6.	Internettet 7.	Lægemiddelkonsulenter 8.	Udlevering af lægemiddelprøver 9.	Frivillig forhåndsvurderingsordning 10.	Spørgsmål, klage og rekurs 11.	Selvjustitsorganer 12.	Tidligere vejledning 1.  

 Reklamereglerne 1.1. Reglerne om reklame for lægemidler findes i  

 lægemiddellovens kapitel 6 (§§ 26-31), bekendtgørelse nr.  

 736 af 7. august 1996 om reklame for lægemidler  

 (reklamebekendtgørelsen) og bekendtgørelse nr. 329 af 24. maj  

 1993 om udlevering af lægemiddelprøver.
2.  

 Reklamebegrebet 2.1. Lægemiddellovgivningens reklamebegreb er bredt, hvilket er  

 i overensstemmelse med Rådsdirektiv 92/28/EØF om reklame for  

 humanmedicinske lægemidler.
I direktivet defineres reklame for  

 lægemidler som »enhver form for opsøgende  

 informationsvirksomhed, kundesøgning eller holdningspåvirkning,  

 der tager sigte på at fremme ordinering, udlevering, salg eller forbrug  

 af lægemidler; dette omfatter især: offentlig reklame for  

 lægemidler, reklame for lægemidler over for personer, der er  

 beføjet til at ordinere eller udlevere lægemidler,  

 lægemiddelkonsulenters besøg hos personer, der er beføjet  

 til at ordinere eller udlevere lægemidler, udlevering af prøver,  

 tilskyndelse til at ordinere eller udlevere lægemidler ved at yde,  

 tilbyde eller love pekuniære fordele eller fordele i form af  

 naturalier, undtagen hvis den reelle værdi heraf er ubetydelig,  

 sponsorering af reklamemøder, hvori der deltager personer, som er  

 beføjet til at ordinere eller udlevere lægemidler, sponsorering  

 af videnskabelige kongresser, hvori der deltager personer, som er  

 beføjet til at ordinere eller udlevere lægemidler, og navnlig  

 afholdelse af disse personers udgifter til transport og ophold i denne  

 forbindelse«.
I direktivet nævnes sponsorering af  

 reklamemøder udtrykkeligt.
Et reklamemøde, der ikke blot  

 sponsoreres, men ligefrem afholdes af en medicinvirksomhed, er også  

 omfattet af reklamebegrebet.
 2.2. Uden for lovens reklamebegreb falder:
 a)	Lægemidlers mærkning og indlægsseddel i det omfang  

 disse forhold er omfattet af særlige bestemmelser herom, jf. især  

 bekendtgørelse om mærkning af og indlægssedler til  

 lægemidler.
 b)	Korrespondance - om nødvendigt ledsaget af dokumenter af ikke  

 reklamemæssig art - af individuel karakter, der tjener til besvarelse  

 af et bestemt spørgsmål om et bestemt lægemiddel.
 c)	Nødvendig og konkret information eller dokumentation om  

 f.eks. ændringer i pakningsmateriale, bivirkninger e.l., som tjener  

 sikkerhedsmæssige - ikke markedsføringsmæssige -  

 formål.
 d)	Prislister, produktkataloger o.l., forudsat materialet ikke  

 indeholder andre informationer end præparatnavne og priser og ikke  

 indeholder informationer om konkurrerende præparater.
 e)	Informationsmateriale om sundhed og sygdom, forudsat der hverken  

 direkte eller indirekte omtales konkrete lægemidler.
f)	Patientinformationsfoldere, der udleveres af receptudstederen i  

 forbindelse med ordination af et lægemiddel.
Patientinformationsfoldere  

 må kun indeholde objektiv information af betydning for patienten (og  

 eventuelt dennes pårørende) i forbindelse med anvendelse af  

 lægemidlet.
Oplysningerne må ikke være i strid med  

 produktresumeet.
Patientinformationsfoldere vil blive betragtet som reklame,  

 hvis de indeholder udsagn, oplysninger, illustrationer o.l. af udelukkende  

 eller overvejende markedsføringsmæssig karakter.
 2.3. Det brede reklamebegreb indebærer bl.a., at  

 »forhandlerinformation«, »produktinformation« o.l., som en  

 lægemiddelvirksomhed forsyner f.eks. detailhandlere med, betragtes som  

 reklame.
3. Generelle  

 bestemmelser 3.1. Lægemiddellovens § 26 indeholder de  

 grundlæggende krav til indhold og udformning af  

 lægemiddelreklamer.
Bestemmelsen gælder såvel reklame over  

 for offentligheden som reklame over for medicinalpersoner.
 3.2. Ifølge § 26, stk. 1, skal  

 lægemiddelreklame være fyldestgørende og saglig, og den  

 må ikke være vildledende eller overdrive lægemidlets  

 egenskaber.
Kravet om, at reklamen skal være  

fyldestgørende, indebærer, at det ikke er  

 tilstrækkeligt, at en reklame ikke indeholder forkerte eller  

 vildledende oplysninger.
Den skal derudover indeholde relevant og  

 nødvendig information med henblik på, at  

 modtagerne/læserne af reklamen kan forstå og vurdere,  

 hvornår og i hvilke situationer lægemidlet kan og bør  

 anvendes, og hvornår det ikke bør anvendes.
En reklame er f.eks.  

 ikke fyldestgørende, hvis den indeholder så brede formuleringer,  

 at den er egnet til at fremme forbruget af et lægemiddel, som ikke er  

 det mest hensigtsmæssige at anvende i den givne situation.
Kravet om saglighed er primært et forbehold  

 om, at lægemidler ikke må markedsføres lige så  

 pågående og potentielt forbrugsskabende som almindelige  

 forbrugsvarer.
Generelt bør lægemiddelreklame ikke sigte mod  

 eller være egnet til at skabe merforbrug af lægemidler.
Efter bestemmelsen suppleres de generelt angivne normer  

 med et krav om, at oplysninger i reklamen skal stemme overens med det  

 produktresumé, Lægemiddelstyrelsen har godkendt for  

 lægemidlet. (Produktresumeet indeholder bl.a. oplysninger om  

 lægemidlets sammensætning, lægemiddelform, indikationer  

 (anvendelsesområde), kontraindikationer, bivirkninger,  

 forsigtighedsforanstaltninger, dosering og eventuelle advarsler). Det  

 betyder, at reklamens materielle indhold ikke må stride mod  

 produktresumeets indhold.
Men der er mulighed for - inden for  

 saglighedskravets rammer - at anvende andre formuleringer end i  

 produktresumeet, jf. dog punkt 5.2.
 Hvis der ikke foreligger et godkendt produktresumé,  

 skal oplysningerne være objektivt korrekte og i overensstemmelse med de  

 oplysninger, Lægemiddelstyrelsen ligger inde med om lægemidlet,  

 herunder et eventuelt godkendt indikationsområde.
3.3. Ifølge lægemiddellovens § 26,  

 stk. 2, må reklamen ikke være vildledende eller  

 overdrive lægemidlets egenskaber.
Det indebærer, at der ikke  

 gennem en reklames udformning og indhold må bibringes forbrugerne og  

 personer, der ordinerer eller udleverer lægemidler, en fejlagtig  

 opfattelse af lægemidlet, herunder af dets anvendelsesområde,  

 virkning, bivirkninger, pris, indhold osv.
Reklamen må endvidere ikke  

 stille lægemidlet i et gunstigere lys end andre tilsvarende eller  

 måske endda - objektivt set - mere velegnede lægemidler.
 3.4. Indeholder en reklame en sammenligning,  

 herunder en prissammenligning, mellem flere lægemidler, skal det  

 tydeligt fremgå, hvilke lægemidler - herunder hvilken styrke,  

 pakningsstørrelse mv. - sammenligningen omfatter.
 Sammenligningen må kun omfatte lægemidler,  

 herunder styrker, pakningsstørrelser mv., som det objektivt set er  

 relevant at sammenligne, dvs. lægemidler med sammenfaldende  

 anvendelsesområde.
Sammenligningen er endvidere kun fyldestgørende,  

 jf. lægemiddellovens § 26, stk. 1, hvis den omfatter alle  

 synonyme (samt eventuelle parallelimporterede) lægemidler, der hverken  

 afviger i pakningsform, lægemiddelform eller styrke eller afviger  

 væsentligt i pakningsstørrelse.
Lægemidler med en  

 ubetydelig markedsandel kan dog udelades af sammenligningen.
I egentlige  

 prislister, der indeholder en prissammenligning mellem direkte forhandlede og  

 parallellimporterede lægemidler, som ikke derudover indeholder aspekter  

 af reklamemæssig karakter, og som udelukkende udsendes til apoteker og  

 sygehusapoteker, kan sammenligning med eventuelle synonyme lægemidler  

 undlades.
Der stilles ikke krav om, at en prissammenligning altid  

 skal omfatte den pakning af et konkurrerende produkt, der giver den laveste  

 enhedspris.
Hvis pakningerne afviger væsentligt i størrelse,  

 således at de ikke i praksis opfattes som reelle alternativer, er en  

 prissammenligning pakningerne imellem ikke relevant.
 Sammenlignende reklame skal altid udarbejdes på  

 baggrund af de oplysninger, som fremgår af produktresumeet for de  

 lægemidler, sammenligningen omfatter.
 Da det ifølge reklamebekendtgørelsens  

 § 2, stk. 1, nr. 2, er forbudt over for offentligheden at give  

 indtryk af, at et lægemiddels virkning er lige så god eller bedre  

 end virkningen af et andet lægemiddel, vil der ikke i reklamer over for  

 offentligheden kunne foretages sammenligninger mellem flere lægemidlers  

 virkning.
3.5. Ifølge lægemiddellovens § 26,  

 stk. 3, kan sundhedsministeren fastsætte nærmere regler  

 om reklame for lægemidler.
Denne adgang skal ifølge  

 bemærkningerne til loven primært anvendes til at udarbejde de  

 yderligere bestemmelser, som kræves for at gennemføre  

 Rådsdirektiv 92/28/EØF.
Sådanne regler er fastsat i  

 reklamebekendtgørelsen, jf. nedenfor.
3.6. Ifølge lægemiddellovens § 27a  

 må der ikke reklameres for lægemidler i fjernsynet, medmindre  

 Lægemiddelstyrelsen har givet tilladelse til det.
En sådan  

 tilladelse vil kun blive givet i helt specielle tilfælde, f.eks. hvis  

 det ud fra sundhedsmæssige betragtninger skønnes  

 nødvendigt af hensyn til befolkningen som helhed eller til enkelte  

 befolkningsgrupper via reklame at informere om et bestemt  

 lægemiddel.
 3.7. Ifølge lægemiddellovens § 27b  

 må der ikke reklameres for lægemidler, som ikke lovligt kan  

 forhandles eller udleveres her i landet.
Et nyt lægemiddel kan først lovligt forhandles fra det  

 tidspunkt, hvor det er godkendt ved en markedsføringstilladelse.
Hvis  

 der er tale om et apoteksforbeholdt lægemiddel, er det endvidere en  

 betingelse, at indehaveren af markedsføringstilladelsen har  

 underrettet Lægemiddelstyrelsen om prisen på lægemidlet,  

 jf. lægemiddellovens § 22, stk. 1.
3.8. følge lægemiddellovens § 27c må  

 der ikke reklameres for magistrelle lægemidler.
Dette forbud er en  

 naturlig konsekvens af, at magistrelle lægemidler fremstilles  

 individuelt til den enkelte patient eller det enkelte dyr efter anvisning fra  

 en læge eller dyrlæge.
3.9. Ifølge lægemiddellovens § 29, stk. 1  

 og 2, skal indehaveren af markedsføringstilladelsen opbevare et  

 eksemplar af alle reklamer for et lægemiddel i mindst 2 år.  

 Sammen med reklamen skal der opbevares oplysninger om, hvor, hvornår og  

 hvordan reklamen har været anvendt, herunder hvem den er blevet sendt  

 eller udleveret til, distributionsmåden samt hvilke tidsskrifter o.l.,  

 den har været bragt i.
Dette materiale skal på forlangende  

 stilles til rådighed for Lægemiddelstyrelsen.
 Hvis andre end indehaveren af  

 markedsføringstilladelsen, f.eks. en forretningskæde,  

 selvstændigt reklamerer for et lægemiddel, påhviler pligten  

 til at opbevare reklamematerialet den, der i det konkrete tilfælde er  

 ansvarlig for reklamen, jf. lægemiddellovens § 29,  

 stk. 3.
 Såvel den eller dem, der indrykker eller bestiller  

 en reklame, som den eller dem, der bistår hermed, f.eks. et  

 reklamebureau, er ansvarlige i lovens forstand.
Ifølge lægemiddellovens § 29,  

 stk. 4, kan Lægemiddelstyrelsen kræve alle  

 nødvendige oplysninger fra den, der er ansvarlig for en reklame, med  

 henblik på at kontrollere, om reklameringen er lovlig.
Bestemmelsen er  

 overordentlig vidtrækkende og giver f.eks.
Lægemiddelstyrelsen  

 mulighed for at kræve specificerede oplysninger om en  

 lægemiddelvirksomheds udgifter ved en kongres, således at det kan  

 kontrolleres, om der er tilgået deltagerne i kongressen gaver eller  

 andre fordele, herunder luksuriøs forplejning o.l., i ulovligt  

 omfang.
 De nævnte oplysninger kan ikke alene kræves af  

 registreringsindehaveren, men også af andre, der måtte være  

 involveret i markedsføringen af et lægemiddel, dvs. f.eks. et  

 reklamebureau eller en kongresarrangør.
3.10. Lægemiddelstyrelsen kan i medfør af  

 lægemiddellovens § 30 kræve ulovlig reklamering for  

 et lægemiddel bragt til ophør.
Lægemiddelstyrelsen kan  

 endvidere kræve, at den, der er ansvarlig for en ulovlig reklame,  

 offentliggør Lægemiddelstyrelsens afgørelse om, at  

 reklamen skal standses, eller offentliggør en berigtigelse af  

 reklamen.
Formen og indholdet af sådanne offentliggørelser  

 bestemmes af Lægemiddelstyrelsen.
 3.11. Ordet »apotek« må som hovedregel ikke benyttes i  

 reklamer for ikke apoteksforbeholdte lægemidler, hvilket først  

 og fremmest vil sige naturlægemidler, vitamin- og  

 mineralpræparater samt visse veterinære lægemidler  

 (V-mærkede lægemidler), jf. lægemiddellovens § 31,  

 stk. 3.
Hvis den, der er ansvarlig for reklamen, kan dokumentere,  

 at lægemidlet forhandles på mere end halvdelen af landets  

 apoteker, er det dog tilladt at benytte ordet »apotek«.
Kravet om, at  

 lægemidlet forhandles på et flertal af apotekerne, skal til  

 enhver tid være opfyldt og på forlangende kunne dokumenteres over  

 for Lægemiddelstyrelsen.
 Dokumentationskravet må i almindelighed anses for  

 opfyldt, hvis lægemidlet er optaget i »Mærkevarer på  

 Apotek«, der udgives af Danmarks Apotekerforening, eller hvis en  

 uafhængig grossist bekræfter, at lægemidlet  

 regelmæssigt sælges til et flertal af apotekerne.
 Tilladelser til at benytte ordet »apotek«, som er udstedt  

 i henhold til den før 1993 gældende dispensationsadgang i  

 lægemiddelloven, er i dag bortfaldet.
 I reklamer for apoteksforbeholdte lægemidler er det  

 tilladt at benytte ordet »apotek«.
4. Reklame over for  

 offentligheden 4.1. Ifølge lægemiddellovens § 27,  

 stk. 1, må der ikke reklameres over for offentligheden for  

 lægemidler, som 1)	er receptpligtige, 2)	er uegnede til anvendelse uden at patienten forinden har søgt  

 læge med henblik på diagnosticering eller overvågning af  

 behandlingen, eller 3)	er omfattet af lov om euforiserende stoffer.
 Bestemmelsen i § 27, stk. 1, nr. 2,  

 indebærer, at der ikke må reklameres for lægemidler, som  

 ikke med rimelighed kan eller bør anvendes, uden at patienten har  

 været i kontakt med en læge.
4.2. Efter lægemiddellovens § 27, stk. 2,  

 kan der opnås tilladelse til reklamering for receptpligtige  

 lægemidler i fagblade for andet sundhedspersonale end læger,  

 tandlæger, dyrlæger og farmaceuter, dvs. f.eks. sygeplejersker.  

 En begrundet ansøgning skal af det pågældende fagblad  

 indsendes til Lægemiddelstyrelsen.
Ved afgørelsen af, om  

 tilladelsen kan gives, lægges der vægt på, om det er  

 relevant for tidsskriftets målgruppe(r) gennem reklamer at modtage  

 information om receptpligtige lægemidler, og om den  

 pågældende personkreds har de nødvendige faglige  

 forudsætninger for at forstå og vurdere sådan  

 information.
 Der kan umiddelbart reklameres for receptpligtige  

 lægemidler i fagblade for læger, tandlæger, dyrlæger,  

 farmaceuter og studerende inden for disse fag, idet reklamering i  

 sådanne fagblade ikke betragtes som reklame over for offentligheden,  

 selvom bladene også i en vis (begrænset) udstrækning  

 læses af andre end medicinalpersoner.
 4.3. Reklame over for offentligheden for et lægemiddel skal  

 udformes således, at det tydeligt fremgår, at der er tale om en  

 reklame, og at reklamen omhandler et lægemiddel, jf.  

 reklamebekendtgørelsens  § 1, stk. 1.
Pligtoplysninger 4.4. Ifølge reklamebekendtgørelsens § 1,  

 stk. 2, skal en lægemiddelreklame indeholde de nedenfor under  

 1-5 nævnte oplysninger (pligtoplysninger), jf. dog punkt 4.6, der  

 omtaler de særlige krav til pligtoplysningerne i reklamer på film  

 og i radioen.
 1) Lægemidlets navn og - hvis lægemidlet kun indeholder  

 ét virksomt stof - fællesnavn.
Fællesnavnet fastsættes entydigt i forbindelse  

 med godkendelsen af lægemidlet.
Fællesnavnet skal fremtræde  

 som en tydelig angivelse af lægemidlets indhold.
Denne betingelse er  

 ikke opfyldt, hvis fællesnavnet f.eks. kun er anført i en  

 advarsel mod misbrug af det pågældende stof.
 2) Pakningsstørrelser og priser inkl. moms.
 Samtlige pakningsstørrelser med tilhørende  

 pris skal angives, jf. dog nedenfor vedrørende veterinære  

 lægemidler.
For apoteksforbeholdte lægemidler skal prisen  

 angives som den i henhold til bekendtgørelse om beregning af  

 forbrugerpriser på apoteksforbeholdte lægemidler fastsatte  

 forbrugerpris inkl. moms.
Denne pris fremgår af Specialitetstaksten,  

 der udgives af Lægemiddelstyrelsen.
I reklamer for andre  

 lægemidler, for hvilke der ikke findes en fast udsalgspris, skal der  

 anføres en vejledende udsalgspris inkl. moms.
Prisoplysningerne bør være daterede, hvis de  

 ikke løbende ajourføres.
Hvis der sker væsentlige  

 prisændringer, skal prisen under alle omstændigheder rettes, idet  

 reklamen ellers er vildledende, jf. lægemiddellovens § 26,  

 stk. 2.
 3) En udtrykkelig og letlæselig opfordring til omhyggeligt at  

 læse den vejledning, der er anført på indlægssedlen  

 eller emballagen.
 4) Virkning, bivirkninger og dosering.
Lægemidlets virkning skal angives i overensstemmelse  

 med produktresumeet.
Hvis formuleringen i produktresumeet skønnes at  

 være vanskeligt forståelig for den almindelige forbruger, kan og  

 bør den omskrives til et lettere tilgængeligt sprog.  

 Indikationer, som indehaveren af markedsføringstilladelsen  

 skønner er irrelevante for den almindelige forbruger (eller for  

 særlige forbrugergrupper, som reklamen specifikt er stilet til), kan  

 udelades.
 Hvis de godkendte indikationer omfatter alvorlige  

 sygdomme, må disse alvorlige sygdomme ikke nævnes, jf. punkt  

 4.7.
De bivirkninger, der er nævnt i produktresumeet,  

 skal som udgangspunkt indgå i pligtteksten.
Bivirkninger, der pga.  

 sjældenhed, karakter eller andre objektive kriterier skønnes  

 mindre relevante, kan dog udelades.
Skønnet bør udøves  

 af indehaveren af markedsføringstilladelsen, ikke af andre - f.eks. en  

 forretningskæde - der udarbejder egne reklamer for et lægemiddel.  

 Indehaveren af markedsføringstilladelsen skal på forlangende  

 over for Lægemiddelstyrelsen kunne redegøre for, hvorfor  

 bivirkninger, der er omtalt i produktresumeet, er udeladt.
Hvis et lægemiddel ikke har nogen bivirkninger, skal  

 omtale af bivirkninger undlades.
Der må ikke anføres f.eks.  

 »Bivirkninger: Ingen«, jf. punkt 4.7.
Doseringen skal angives i overensstemmelse med  

 produktresumeet.
En dosering, der udelukkende modsvarer indikationer, der er  

 udeladt, jf. ovenfor, skal ikke medtages.
 5) Andre oplysninger som er nødvendige med henblik på  

 korrekt og hensigtsmæssig anvendelse af lægemidlet.
Indehaveren af markedsføringstilladelsen må  

 skønne, hvilke oplysninger det er nødvendigt at medtage, for at  

 forbrugerne får et korrekt og fyldestgørende billede af  

 lægemidlet og dets anvendelse, jf. lægemiddellovens § 26,  

 stk. 1 og 2. Som udgangspunkt bør de kontraindikationer,  

 særlige forsigtighedsregler, interaktionsforhold, relevante  

 overdoseringsrisici, tilbageholdelsestider og særlige advarsler, der er  

 nævnt i produktresumeet, medtages i reklamen.
Oplysninger, som det ud  

 fra objektive kriterier skønnes irrelevant at videregive til  

 offentligheden, kan udelades.
Indehaveren af markedsføringstilladelsen  

 skal på given foranledning over for Lægemiddelstyrelsen kunne  

 redegøre for, hvorfor en eller flere oplysninger fra produktresumeet  

 er udeladt.
Hovedparten af ovennævnte oplysninger bliver  

 entydigt fastsat i produktresumeet.
I reklamer for lægemidler, der ikke  

 er godkendt, og for hvilke der derfor ikke foreligger et  

 produktresumé, kan pligtoplysningerne begrænses til  

 følgende:
Lægemidlets navn Pakningsstørrelser og priser Dosering Andre nødvendige oplysninger Der er ikke fastsat formkrav for angivelse af  

 pligtoplysninger.
De skal imidlertid fremtræde så tydeligt, at  

 den naturlige målgruppe for reklamen umiddelbart kan læse  

 oplysningerne.
Nedenfor er opstillet eksempler på, hvilke typer der  

 mindst bør anvendes til pligtoplysningerne.
Mindste bogstavhøjde Mindste Stregtykkelse Annonce 1,2 mm 0,15 mm Vinduesudstilling 2,5 mm 0,3 mm Plakat 5,0 mm 0,6 mm Reklame på bus 10,0 mm 1,2 mm De angivne mindstemål gælder i tilfælde,  

 hvor pligtoplysningerne er anført på ensartet baggrund og med en  

 klar kontrast mellem typer og baggrund, f.eks. sort på hvidt,  

 mørkeblåt på hvidt eller hvidt på sort.
Hvis  

 baggrunden er uensartet eller kontrasten mindre klar, bør der anvendes  

 større typer.
Hvis en reklame, f.eks. en vinduesudstilling, består  

 af flere elementer, der udgør et samlet hele, skal pligtoplysningerne  

 ikke nødvendigvis påføres hvert enkelt element.
I stedet  

 kan oplysningerne påføres et separat element, der indgår i  

 udstillingen på lige fod med dennes øvrige elementer.
 Kravet om angivelse af pligtoplysninger gælder for  

 alle former for reklame, herunder reklame i det fri, jf. dog punkt 4.5 og  

 4.6.
Veterinære lægemidler 4.5. Hvis et veterinært lægemiddel er godkendt til  

 anvendelse til flere dyrearter, skal pligtoplysningerne som udgangspunkt  

 indeholde information om lægemidlets anvendelse på samtlige  

 arter.
Hvis en reklame udelukkende er bestemt til at skulle  

 anvendes over for personer, der specifikt har interesse i en enkelt af  

 dyrearterne, kan pligtteksten begrænses til information, der er  

 relevant for netop denne dyreart.
Det betyder f.eks., at pligtteksten i en  

 reklame for et lægemiddel, der er godkendt til anvendelse på  

 kalve, køer, svin, fjerkræ, hunde og katte, i et tidsskrift for  

 svineavlere kan begrænses til at omfatte information om  

 lægemidlets anvendelse til svin, og i en brochure, der udleveres  

 på apoteket, og som udelukkende omhandler behandling af hunde, kan  

 begrænses til information om lægemidlets anvendelse til  

 hunde.
 Hvis pligtteksten på denne måde  

 målrettes mod en enkelt dyreart, skal oplysninger, der er irrelevante i  

 forbindelse med behandling af den pågældende art, udelades.
 En brochure, der generelt beskriver lægemidlets  

 virkning, og som udleveres til en ukendt flerhed af personer, skal indeholde  

 fuld pligttekst, dvs. information om lægemidlets anvendelse på  

 samtlige dyrearter.
Film og radio 4.6. Reklame på film, herunder videofilm, og i radioen skal  

 ifølge reklamebekendtgørelsens § 1, stk. 3, indeholde  

 følgende oplysninger (pligtoplysninger):
 1) Lægemidlets navn og - hvis lægemidlet kun indeholder  

 ét virksomt stof - fællesnavn.
Fællesnavnet fastsættes entydigt i forbindelse  

 med godkendelsen af lægemidlet.
Fællesnavnet skal fremtræde  

 som en tydelig angivelse af lægemidlets indhold.
Denne betingelse er  

 ikke opfyldt, hvis fællesnavnet f.eks. kun indgår i en advarsel  

 mod misbrug af det pågældende stof.
 2) En udtrykkelig opfordring til omhyggeligt at læse den  

 vejledning, der er anført på indlægssedlen eller  

 emballagen.
 3) Virkning og væsentlige bivirkninger.
Lægemidlets virkning skal angives i overensstemmelse  

 med produktresumeet.
Hvis formuleringen i produktresumeet skønnes at  

 være vanskeligt forståelig for den almindelige forbruger, kan og  

 bør den omskrives til et lettere tilgængeligt sprog.  

 Indikationer, som indehaveren af markedsføringstilladelsen ikke  

 skønner relevante for den almindelige forbruger, kan udelades.
 Hvis de godkendte indikationer omfatter alvorlige  

 sygdomme, må disse alvorlige sygdomme ikke nævnes, jf. punkt  

 4.7.
 Ved vurderingen af, om en bivirkning er væsentlig,  

 må der lægges vægt på sandsynligheden for, at  

 bivirkningen indtræffer, bivirkningens karakter samt på  

 reklamemediets særlige karakter, der begrænser forbrugernes  

 mulighed for at opfatte og huske informationer i større omfang.  

 Vurderingen bør anlægges af indehaveren af  

 markedsføringstilladelsen, ikke af andre - f.eks. en  

 forretningskæde - der udarbejder egne reklamer for et lægemiddel.  

 Indehaveren af markedsføringstilladelsen skal på forlangende  

 over for Lægemiddelstyrelsen kunne redegøre for, hvordan og ud  

 fra hvilke kriterier udvælgelsen af de bivirkninger, der er medtaget,  

 er foretaget.
 Hvis et lægemiddel ikke har nogen bivirkninger, skal  

 omtale af bivirkninger undlades, jf. punkt 4.7.
 4) Andre oplysninger, som er nødvendige med henblik på  

 korrekt og hensigtsmæssig anvendelse af lægemidlet.
Indehaveren af markedsføringstilladelsen må  

 skønne, hvilke oplysninger det er nødvendigt at medtage for at  

 give forbrugerne et korrekt og fyldestgørende billede af  

 lægemidlet og dets anvendelse, jf. lægemiddellovens § 26,  

 stk. 1 og 2. Som udgangspunkt bør de kontraindikationer,  

 særlige forsigtighedsregler, interaktionsforhold, relevante  

 overdoseringsrisici, tilbageholdelsestider og særlige advarsler, der er  

 nævnt i produktresumeet, medtages i reklamen.
Oplysninger, som det ud  

 fra objektive kriterier skønnes irrelevant at videregive til  

 offentligheden, kan udelades.
Endvidere må der tages hensyn til  

 reklamemediets særlige karakter, der begrænser forbrugernes  

 mulighed for at opfatte og huske informationer i større omfang.  

 Indehaveren af markedsføringstilladelsen skal på given  

 foranledning over for Lægemiddelstyrelsen kunne redegøre for,  

 hvordan og ud fra hvilke kriterier udvælgelsen af oplysninger er  

 foretaget.
 5) En opfordring til at kontakte lægen eller apoteket.
Der er naturligvis kun behov for, at forbrugeren kontakter  

 lægen eller apoteket, hvis der er tvivlsspørgsmål.
Derfor  

 kan opfordringen til at kontakte læge eller apotek f.eks. udformes  

 således: »Kontakt lægen eller apoteket, hvis du har nogen  

 spørgsmål«.
Specifikke forbud 4.7. Ifølge reklamebekendtgørelsens § 2,  

 stk. 1, må reklame over for offentligheden for et  

 lægemiddel ikke 1)	give indtryk af, at det er overflødigt at konsultere en  

 læge eller dyrlæge, 2)	give indtryk af, at virkningen af lægemidlet er sikker  

 (garanteres), er uden bivirkninger eller er bedre end eller lige så god  

 som virkningen af en anden behandling, herunder et andet  

 lægemiddel, 3)	give indtryk af, at det almindelige velbefindende kan forbedres ved  

 brug af lægemidlet, 4)	give indtryk af, at det almindelige velbefindende kan forringes,  

 hvis lægemidlet ikke bruges, 5)	udelukkende eller hovedsageligt henvende sig til børn, 6)	indeholde en anbefaling fra forskere, medicinalpersoner eller andre  

 personer, sammenslutninger af personer, institutioner, virksomheder e.l., som  

 i kraft af deres anseelse e.l. kan tilskynde til forbrug af  

 lægemidler, 7)	sidestille lægemidlet med levnedsmidler, kosmetik eller andre  

 forbrugsvarer, 8)	give indtryk af, at sikkerheden ved lægemidlet eller dets  

 effektivitet skyldes, at dets indholdsstoffer er »naturlige«, 9)	være egnet til at forlede til fejlagtig  

 selvdiagnosticering, 10)	indeholde overdrevne, skræmmende eller vildledende udsagn om  

 helbredelse, 11)	på overdreven, skræmmende eller vildledende måde  

 gøre brug af billeder, tegninger e.l. af ændringer i den  

 menneskelige krop, der skyldes sygdomme eller læsioner, eller af et  

 lægemiddels indvirkning på den menneskelige krop eller dele  

 heraf, 12)	indeholde oplysning om, at lægemidlet er godkendt af  

 myndighederne, at det er optaget i Lægemiddelstyrelsens  

 specialitetsregister m.v. , 13)	direkte eller indirekte omtale alvorlige sygdomme eller symptomer  

 på alvorlige sygdomme, eller 14)	indeholde henvisninger til undersøgelser, litterære  

 værker, tidsskrifter m.v.
Forbudet i nr. 6 omfatter dels personer, hvis anseelse mv.  

 hidrører fra deres uddannelse, arbejde e.l., dels personer hvis  

 anseelse mv. beror på personlige egenskaber.
Begrebet anseelse  

 mv. omfatter ikke blot den anseelse eller respekt, som personer og  

 sammenslutninger af personer kan nyde som følge af en særlig  

 viden, sagkundskab e.l., men også f.eks. som følge af  

 berømmelse, der ikke har nogen forbindelse til lægemidler,  

 sundhed osv, eller en særlig status som er knyttet til et bestemt  

 erhverv.
Den første kategori omfatter bl.a.  

 medicinalpersoner, andet sundhedspersonale (f.eks. sygeplejersker), forskere  

 og professorer.
Den anden kategori omfatter først og fremmest  

 offentligt kendte personer, f.eks. skuespillere, sportsfolk og »TV-stjerner«,  

 men også anonyme personer, der udøver særligt  

 prestigefyldte eller autoritetsgivende erhverv, f.eks. politifolk.
Forbudet  

 omfatter ikke kun enkeltpersoner, men også sammenslutninger af  

 personer, institutioner, virksomheder o.l.
Det betyder, at f.eks. et sygehus  

 eller et fodboldhold lige så lidt som en læge eller en kendt  

 fodboldspiller må anvendes i lægemiddelreklamer.
Den i bestemmelsen omtalte »anbefaling« behøver  

 ikke at være udtrykkelig.
Den blotte tilstedeværelse af  

 ovennævnte personer, sammenslutninger af personer o.l. i form af navn  

 eller billede vil typisk være tilstrækkelig til, at der  

 foreligger en anbefaling.
 Vurderingen af, om en sygdom er »alvorlig«, jf. nr. 13,  

 hviler på en konkret afvejning, hvor der bl.a. lægges vægt  

 på, om sygdommen typisk medfører lægekontakt, er  

 behandlingskrævende, giver betydelige smerter, kan medføre varig  

 helbredsforringelse, fordrer sengeleje, medfører uarbejdsdygtighed,  

 kan forkorte livslængden eller sænker livskvaliteten.
 Ved vurderingen af, hvad der skal anses for et symptom  

 på en alvorlig sygdom, lægges der vægt på, om selve  

 omtalen af symptomet leder tanken hen på en alvorlig sygdom.  

 Bestemmelsen i nr. 13 forbyder således ikke omtale af enhver tilstand,  

 der blot kan være et symptom på en alvorlig sygdom.
Repræsentation 4.8. I almindelighed må repræsentation (f.eks.  

 bespisning, ophold o.l.) i forbindelse med reklame for og faglige  

 arrangementer vedrørende lægemidler ikke omfatte andre end  

 medicinalpersoner, jf. punkt 5.10. Hvis der er tale om ikke receptpligtige  

 lægemidler, kan repræsentationen dog også omfatte personer,  

 der erhvervsmæssigt er beskæftiget med forhandling eller  

 anvendelse af lægemidler, jf. reklamebekendtgørelsens  

§ 3. Dvs. f.eks. apoteksansatte apoteksassistenter, personalet  

 hos materialister og i helsekostbutikker, alternative behandlere samt  

 husdyrproducenter.
 Repræsentation skal holdes på et rimeligt  

 niveau og være underordnet - i såvel økonomisk som  

 tidsmæssig henseende - reklameaktiviteten eller arrangementet i sin  

 helhed.
5.  

 Reklame over for medicinalpersoner 5.1. Ved medicinalpersoner forstås læger, tandlæger,  

 dyrlæger og farmaceuter samt studerende inden for disse fag, jf.  

 reklamebekendtgørelsens § 4.
Pligtoplysninger 5.2. Ifølge reklamebekendtgørelsens § 5,  

 stk. 1, skal reklame for at lægemiddel over for  

 medicinalpersoner indeholde de nedenfor under nr. 1-11 nævnte  

 oplysninger.
Oplysningerne skal angives således, at de er umiddelbart  

 læselige.
Der bør derfor i annoncer anvendes typer, der mindst  

 er 1,2 mm høje og har en stregtykkelse på mindst 0,15 mm.
1) Lægemidlets navn og fællesnavn.
Fællesnavnet skal  

 angives med samme typer og på lige så fremtrædende  

 måde som lægemidlets særnavn.
For  

 kombinationspræparater, for hvilke der ikke er fastsat et  

 fællesnavn, skal der gives tydelig oplysning om fællesnavnene for  

 samtlige virksomme indholdsstoffer.
Samme typer betyder, at typerne skal være af  

 samme højde, bredde, design og stregtykkelse.
Det er dog tilladt at  

 anvende forskellig afstand mellem typerne i særnavn og  

 fællesnavn, f.eks. således at typerne i fællesnavnet  

 skrives tættere sammen end typerne i særnavnet.
Særnavn og fællesnavn skal fremtræde  

 lige tydeligt.
Det sikres normalt ved, at navnene skrives med samme farve og  

 på samme farvebaggrund.
 Hvis der er tale om et kombinationspræparat, for  

 hvilket der ikke er fastsat ét fællesnavn, skal  

 fællesnavnene for de virksomme indholdsstoffer ikke nødvendigvis  

 angives med samme typer som særnavnet.
 2) Navnet på indehaveren af markedsføringstilladelsen.
3) Indikationsområde, således som dette fremgår af  

 produktresumeet.
I reklame, som udelukkende retter sig til en afgrænset  

 gruppe af de i § 4 nævnte personer, kan angivelsen af  

 indikationsområdet indskrænkes til det for den  

 pågældende gruppe relevante.
Som udgangspunkt skal formuleringen fra produktresumeet  

 anvendes ordret i pligtteksten.
Hvis angivelsen af indikationsområdet i  

 produktresumeet har et sådant omfang, at det ikke skønnes  

 hensigtsmæssigt at gengive den fulde ordlyd, kan  

 indikationsområdet omskrives og forkortes.
I den forbindelse kan  

 oplysninger, der skønnes mindre relevante, udelades.
 Indikationsområdet må under ingen  

 omstændigheder omformuleres på en sådan måde, at det  

 kan lede til misforståelser, herunder give indtryk af at  

 indikationsområdet er anderledes eller bredere, end hvad der  

 fremgår af produktresumeet.
Hvis produktresumeets formulering ikke anvendes ordret,  

 skal dette tydeligt fremgå af reklamen.
Det skal endvidere tydeligt  

 fremgå, at produktresumeet i sin helhed kan rekvireres fra indehaveren  

 af markedsføringstilladelsen.
Følgende formulering kan  

 anvendes: »Indikationsområdet er omskrevet og/eller forkortet i forhold  

 til det af Lægemiddelstyrelsen godkendte produktresumé.  

 Produktresumeet kan vederlagsfrit rekvireres fra (indehaveren af  

 markedsføringstilladelsen)«.
Denne information bør skrives med  

 typer, der er væsentligt større end eller på anden vis  

 adskiller sig klart fra selve pligtteksten.
Hvis informationen mangler, er  

 reklamen ikke fyldestgørende og dermed ikke i overensstemmelse med  

 lægemiddellovens § 26, stk. 1.
 4) Kontraindikationer.
Som udgangspunkt bør mindst de kontraindikationer,  

 der er indeholdt i produktresumeet, medtages i pligtteksten.
Hvis  

 kontraindikationerne i produktresumeet har et sådant omfang eller  

 ordvalg, at det ikke er hensigtsmæssigt at gengive dem ordret, kan de  

 omskrives og forkortes.
I den forbindelse kan oplysninger, der skønnes  

 mindre relevante, udelades.
 Den præcise afgrænsning af, hvilke  

 kontraindikationer der skal medtages, hviler på et skøn.  

 Skønnet skal udøves ud fra objektive kriterier og under  

 hensyntagen til kravene i lægemiddellovens § 26.
Hvis kontraindikationer, der er nævnt i  

 produktresumeet, udelades eller formuleringen ændres, skal dette  

 tydeligt fremgå af reklamen.
Det skal endvidere tydeligt fremgå,  

 at produktresumeet i sin helhed kan rekvireres fra indehaveren af  

 markedsføringstilladelsen.
Der henvises til den formulering, der er  

 foreslået ovenfor i afsnittet om indikationsområde.
 5) Bivirkninger og risici.
Som udgangspunkt bør de bivirkninger og risici,  

 dvs. interaktioner, advarsler, overdoseringsrisici, tilbageholdelsestider  

 o.l., der er indeholdt i produktresumeet, medtages i pligtteksten.
Hvis  

 formuleringerne i produktresumeet pga. ordvalg eller omfang ikke  

 hensigtsmæssigt kan anvendes ordret, kan de pågældende  

 oplysninger omskrives og forkortes.
Oplysninger, der skønnes mindre  

 relevante i den givne sammenhæng, kan udelades.
Hvis produktresumeets formuleringer ikke anvendes, skal  

 dette tydeligt fremgå af reklamen.
Det skal endvidere tydeligt  

 fremgå, at produktresumeet i sin helhed kan rekvireres fra indehaveren  

 af markedsføringstilladelsen.
Der henvises til den formulering, som er  

 foreslået ovenfor i afsnittet om indikationsområde.
 6) Dosering.
Doseringen skal angives i overensstemmelse med  

 produktresumeet.
Hvis formuleringerne i produktresumeet pga. ordvalg eller  

 omfang ikke hensigtsmæssigt kan anvendes ordret, kan  

 doseringsoplysningerne omskrives og forkortes.
Oplysninger, der  

 skønnes mindre relevante i den givne sammenhæng, kan  

 udelades.
Hvis produktresumeets formulering ikke anvendes, skal  

 dette tydeligt fremgå af reklamen.
Det skal endvidere tydeligt  

 fremgå, at produktresumeet i sin helhed kan rekvireres fra indehaveren  

 af markedsføringstilladelsen.
Der henvises til den formulering, der er  

 foreslået ovenfor i afsnittet om indikationsområde.
 Omformulering af doseringsoplysningerne kræver stor  

 påpasselighed, da den ændrede formulering ikke må kunne  

 lede til misforståelser.
 7) Lægemiddelformer.
Alle lægemiddelformer, hvori lægemidlet  

 findes, skal angives.
For så vidt angår lægemidler bestemt  

 til flere dyrearter henvises dog til punkt 5.3.
 8) Pakningsstørrelser.
Alle pakningsstørrelser, hvori lægemidlet  

 findes, skal angives.
I særlige tilfælde, hvor kun en del af  

 indikationsområdet er medtaget i reklamen, jf. ovenfor, bør  

 pakninger, der ikke kan anvendes i forbindelse med de pågældende  

 indikationer, dog udelades.
Se endvidere nedenfor under punkt 5.3  

 vedrørende lægemidler til flere dyrearter.
 9) Pris (registerpris(er)) inkl. moms.
Reklamen skal som minimum indeholde prisen ved salg til  

 enkeltpersoner, jf. § 2, stk. 1, i bekendtgørelse om  

 beregning af forbrugerpriser på apoteksforbeholdte lægemidler.
I  

 den udstrækning, det er relevant for reklamens målgruppe, skal  

 reklamen endvidere indeholde prisen ved leverancer til de institutioner og  

 personer, som er omtalt i § 2, stk. 3-5 i bekendtgørelse om  

 beregning af forbrugerpriser på apoteksforbeholdte  

 lægemidler.
 Den pris, der oplyses, skal så vidt muligt  

 være aktuel, dvs. gældende på det tidspunkt, reklamen  

 når frem til modtageren, jf. lægemiddellovens § 26,  

 stk. 1 og 2.
 Angivelse af pris kan udelades i reklamer, som er bestemt  

 til at udsendes over et længere tidsrum, hvis reklamen i stedet  

 vedlægges en prisliste e.l., og i reklamer som kun er stilet til  

 studerende, jf. reklamebekendtgørelsens § 5,  

 stk. 2.
 Hvis kravet om angivelse af pris opfyldes ved, at reklamen  

 vedlægges en prisliste e.l., som løbende kan opdateres, kan  

 bestemmelserne om prisangivelse kun anses for opfyldt, hvis reklamen  

 indeholder eller er vedlagt aktuelle priser.
I tidsskrifter o.l. skal reklamer ofte indleveres relativt  

 lang tid forud for udgivelsesdagen.
Det kan derfor forekomme, at det ikke er  

 muligt at opfylde kravet om fuldstændig prisaktualitet.
I sådanne  

 tilfælde accepteres mindre afvigelser fra de på  

 udgivelsestidspunktet faktisk gældende priser.
Hvor stor afvigelsen  

 må være, afhænger af en konkret vurdering.
Hvis afvigelsen  

 kan have betydning for præparatvalget, herunder som følge af  

 reglerne om omvendt generisk og original substitution og apotekernes  

 informationsforpligtelse (parallelimport), er den ikke acceptabel.
 Hvis en reklame indeholder prissammenligninger, må  

 kravet om prisaktualitet normalt anses for ubetinget.
Prisangivelser bør normalt altid være  

 daterede.
Udaterede prisangivelser må i almindelighed anses for  

 ufyldestgørende, jf. lægemiddellovens § 26,  

 stk. 1.
 10) Udleveringsgruppe.
 11) Tilskudsregler.
Der skal gives oplysning om eventuelle generelle tilskud  

 til lægemidlet.
Hvis lægemidlet er omfattet af fast  

 kronetilskudsordningen, bør dette også oplyses.
Der skal ikke gives oplysning om mulighederne for at  

 opnå særlige individuelt begrundede tilskud.
Hvis der  

 undtagelsesvis skønnes anledning til at give oplysning om  

 sådanne tilskudsmuligheder, skal det tydeligt fremgå, at der  

 netop er tale om individuelt begrundede tilskud.
Veterinære lægemidler 5.3. Når et veterinært lægemiddel er godkendt til  

 anvendelse til flere dyrearter, skal pligtteksten som udgangspunkt indeholde  

 information om lægemidlets anvendelse til samtlige arter.
Hvis en reklame udelukkende omtaler behandling af en  

 enkelt dyreart, kan pligtteksten begrænses til information, der knytter  

 sig netop til behandling af denne dyreart.
Pligtteksten bør i så  

 fald i sin helhed målrettes mod netop den pågældende  

 dyreart, dvs. at oplysninger om f.eks. irrelevante lægemiddelformer  

 eller pakningsstørrelser også skal udelades.
I tilfælde, hvor pligtteksten reduceres til at  

 omtale behandling af en enkelt dyreart, skal det i tilknytning til  

 pligtteksten tydeligt anføres, at lægemidlet også er  

 godkendt til behandling af andre dyr, og at oplysning herom findes i  

 produktresumeet, der kan rekvireres vederlagsfrit fra indehaveren af  

 markedsføringstilladelsen.
I modsat fald anses reklamen for  

 ufyldestgørende, jf. lægemiddellovens § 26,  

 stk. 1.
Remindere 5.4. Hvis en reklame for et lægemiddel alene henvender sig  

 til personer, som er beføjet til at ordinere eller udlevere  

 lægemidlet, kan den begrænses til kun at indeholde  

 lægemidlets navn og fællesnavn, jf.  

 reklamebekendtgørelsens § 6. Hvis der medtages andre  

 oplysninger, f.eks. priser, falder reklamen uden for bestemmelsen, og  

 så skal samtlige de i reklamebekendtgørelsens § 5,  

 stk. 1, nævnte oplysninger medtages.
Informationsmateriale 5.5. Ifølge reklamebekendtgørelsens § 7 skal  

 alt informationsmateriale om et lægemiddel, som i salgsfremmende  

 øjemed sendes eller udleveres til medicinalpersoner, mindst indeholde  

 de i reklamebekendtgørelsens § 5, stk. 1, nævnte  

 oplysninger og den dato, på hvilken det er udarbejdet eller senest  

 ændret.
Alle oplysninger i materialet skal være nøjagtige,  

 aktuelle, kontrollerbare og tilstrækkeligt udførlige til, at  

 modtageren kan danne sig en personlig mening om lægemidlets  

 terapeutiske værdi.
Citater, tabeller og illustrationer hentet fra  

 medicinske tidsskrifter, videnskabelige værker o.l., som benyttes i  

 materialet, skal gengives loyalt, og den nøjagtige kilde skal oplyses.  

 I modsat fald anses materialet for ufyldestgørende, jf.  

 lægemiddellovens § 26, stk. 1.
Som dokumentation for oplysninger om et lægemiddel  

 kan kun anvendes videnskabeligt underbyggede undersøgelser.  

 Undersøgelserne skal have været offentliggjort i anerkendte  

 danske eller udenlandske værker eller fagtidsskrifter m.m., der er  

 uafhængige, dvs. uden interesse i salg eller anden form for promovering  

 af lægemidler.
Undersøgelserne skal have været underlagt  

 en forudgående uvildig bedømmelse.
 De såkaldte »abstracts« og »data on  

 file«1) opfylder ikke disse krav. »Data on file«, der har  

 gennemgået en uvildig vurdering, som kan sidestilles med den  

 bedømmelse, der foretages forud for optagelse i anerkendte  

 videnskabelige tidsskrifter, og som ved den uvildige vurdering er anerkendt  

 som pålidelige, vil dog kunne anvendes som dokumentation, indtil  

 tilsvarende data er blevet publiceret, publicering af dataene er blevet  

 afvist eller nye oplysninger har frataget materialet dets videnskabelige  

 gyldighed.
 Det forhold, at dokumentationsmateriale indgår i  

 registreringsansøgningen for et lægemiddel, er ikke i sig selv  

 tilstrækkeligt til, at det kan anvendes som dokumentation for  

 oplysninger om lægemidlet.
Gaver,  

 præmier, rabatter og repræsentation 5.6. Der må ikke i reklameøjemed eller i øvrigt  

 for at fremme salget af et lægemiddel ydes, tilbydes eller loves  

 medicinalpersoner økonomiske fordele, herunder rabatter,  

 bonusudbetalinger o.l., eller naturalier, jf. reklamebekendtgørelsens  

§ 8, stk. 1, nr. 1. Forbudet omfatter ikke naturalier af  

 ubetydelig værdi, som står i forbindelse med udøvelsen af  

 de pågældendes læge-, tandlæge-, dyrlæge- eller  

 farmaceutvirksomhed, jf. reklamebekendtgørelsens § 8,  

 stk. 2.
 Der må endvidere ikke i reklameøjemed eller i  

 øvrigt for at fremme salget af et lægemiddel afholdes  

 konkurrencer for og udloddes præmier til medicinalpersoner, jf.  

 reklamebekendtgørelsens  § 8, stk. 1, nr. 2.
 Repræsentation i forbindelse med  

 reklamefremstød for lægemidler skal holdes på et rimeligt  

 niveau og være underordnet i forhold til hovedformålet med  

 aktiviteten, jf. reklamebekendtgørelsens § 8,  

 stk. 3.
Formålet med disse bestemmelser er ifølge  

 bemærkningerne til lægemiddelloven at sikre, at irrelevante  

 faktorer ikke indvirker på medicinalpersoners valg af lægemidler  

 og leverandører.
Vendingen i reklameøjemed eller i  

 øvrigt for at fremme salget af et lægemiddel sigter derfor  

 på situationer, hvor formålet med en aktivitet er at fremme  

 salget af bestemte lægemidler eller lægemidler fra et - eller  

 flere - bestemt(e) firma(er) eller apotek(er).
 Forbudet omfatter ikke alene ydelser af direkte karakter,  

 men også f.eks. vederlagsfrit udlån af EDB-udstyr (længere-  

 eller vedvarende udlån) eller økonomiske fordele i form af en  

 særlig gunstig forrentning af leverandørkreditter eller  

 indeståender hos leverandører o.l., uanset om ydelserne  

 umiddelbart tilkommer medicinalpersoner, eller om de tilkommer foreninger,  

 selskaber e.l., hvori medicinalpersoner har en væsentlig direkte eller  

 indirekte økonomisk interesse.
 I konsekvens af bestemmelserne i § 8 vil  

 medicinvirksomheder kun lovligt kunne yde gaver i form af naturalier af  

 ubetydelig værdi, og kun hvis gaven har forbindelse med  

 udøvelsen af den pågældende medicinalpersons  

 virksomhed.
Der kan ikke fastsættes nogen præcis  

 maksimumsgrænse for værdien af sådanne gaver, men  

 overstiger værdien nogle hundrede kroner, vil den under ingen  

 omstændigheder kunne ydes eller modtages lovligt.
Værdien skal  

 ikke bedømmes ud fra, hvad giveren - der måske pga. store  

 indkøb kan opnå betydelige rabatter - har givet for varen, men  

 ud fra hvad modtageren skulle have givet for en tilsvarende vare, hvis  

 vedkommende skulle have anskaffet den på normal vis.
En ting kan kun siges at have forbindelse med en  

 medicinalpersons virksomhed i § 8's forstand, hvis den naturligt og  

 nødvendigt indgår i den virksomhed, personen udøver.
Som  

 eksempler kan nævnes, at lægetermometre, kuglepenne, kalendere  

 eller skriveunderlag - af ubetydelig værdi - lovligt vil kunne gives  

 til en læge, mens kunst, arkitekttegnede lamper eller radioer - uanset  

 værdien - ikke lovligt kan gives til en læge.
En gave, der i væsentlig grad finansieres af en  

 lægemiddelvirksomhed, vil som udgangspunkt være omfattet af  

 § 8, selv om den umiddelbart gives af en tredjemand, hvis det må  

 stå klart for gavemodtageren, at virksomhedens medvirken er en  

 afgørende og nødvendig forudsætning for, at gavegivningen  

 kan realiseres.
Det afgørende moment ved sådan indirekte  

 gavegivning er, om gaven er egnet til at påvirke lægens  

 ordinationsmønster.
Forbudet mod at afholde konkurrencer for og udlodde  

 præmier til medicinalpersoner er absolut.
Såvel konkurrencens  

 karakter som præmiens værdi er uden betydning.
 Medicinalpersoner må på deres side hverken  

 anmode om eller modtage gaver, præmier osv., jf.  

 reklamebekendtgørelsens § 8, stk. 6.
 Bestemmelserne i reklamebekendtgørelsens § 8  

 forhindrer ikke, at en medicinalperson kan modtage en ydelse, herunder penge,  

 fra et medicinvirksomhed, hvis ydelsen er et naturligt led i en normal  

 gensidigt bebyrdende aftale mellem medicinalpersonen og firmaet, og hvis  

 ydelse og modydelse står i rimeligt forhold til hinanden.
 5.7. Forbudet i § 8, stk. 1, nr. 1, mod i  

 reklameøjemed eller i øvrigt for at fremme salget af et  

 lægemiddel at yde rabatter, bonusudbetalinger o.l. til  

 medicinalpersoner indebærer, at der ikke lovligt kan ydes  

 markedsføringsrabatter o.l., men at der - modsætningsvis -  

 lovligt kan ydes omkostningsbegrundede rabatter.
 Omkostningsbegrundede rabatter skal i denne  

 sammenhæng forstås som rabatter, der ydes på en leverance,  

 ved hvilken leverandøren opnår en omkostningsbesparelse, og som  

 står i rimeligt forhold til denne omkostningsbesparelse.
 En rabat, prisnedsættelse e.l. i ét  

 handelsled vil i almindelighed ikke kunne anses for en omkostningsbesparelse  

 i relation til bestemte leverancer i det efterfølgende handelsled.  

 Sådanne besparelser på indkøbssiden kan derfor ikke  

 begrunde rabatter i det efterfølgende handelsled.
 Rabatter, præmieudbetalinger o.l., som lovligt kan  

 ydes, må kun tilgå den direkte køber af lægemidlet,  

 jf. reklamebekendtgørelsens § 8, stk. 4. Rabatter mv.  

 må altså ikke springe et eller flere led i handelskæden  

 over; de skal følge den enkelte vare eller det enkelte parti.  

 Ifølge reklamebekendtgørelsens § 8, stk. 5,  

 gælder denne bestemmelse dog ikke rabatter, bonusudbetalinger o.l., der  

 ydes i forbindelse med salg til sygehuse, hvis rabatten eller bonusen  

 indbetales til sygehusets ejer, dvs. normalt amtskommunen.
5.8. Bestemmelserne i reklamebekendtgørelsens § 8  

 suppleres af apotekerlovens § 3b, hvorefter der ikke må ydes,  

 tilbydes, udloddes, loves eller modtages rabatter, præmier eller andre  

 økonomiske fordele i forbindelse med salg af apoteksforbeholdte  

 lægemidler eller i øvrigt i forbindelse med markedsføring  

 heraf til apotekere eller apotekspersonale.
Det samme gælder fordele i  

 form af naturalier, medmindre disse er af ubetydelig værdi og  

 står i forbindelse med udøvelsen af apoteksvirksomheden.
Apotekerlovens § 3b overlapper for apotekere og  

 apoteksfarmaceuters vedkommende i væsentlig grad  

 reklamebekendtgørelsens § 7. I den udstrækning, det er  

 tilfældet, finder § 3b anvendelse.
Specielt på ét  

 område indebærer § 3b en væsentlig udvidelse af  

 forbudet i reklamebekendtgørelsens § 7: § 3b omfatter enhver  

 rabat, præmie eller anden økonomisk fordel, dvs. også  

 omkostningsbegrundede rabatter.
 5.9. Bestemmelsen i reklamebekendtgørelsens § 8,  

 stk. 1, nr. 1, er ikke til hinder for direkte eller indirekte  

 repræsentation i forbindelse med arrangementer af udelukkende faglig og  

 videnskabelig karakter, jf. reklamebekendtgørelsens § 9.  

 Repræsentation skal i denne forbindelse forstås bredt som alle  

 ydelser - udover gaver o.l., jf. ovenfor - der tilbydes eller stilles til  

 rådighed for deltagerne, f.eks. bespisning eller hotelophold.
 Repræsentationen skal holdes på et rimeligt  

 niveau og være underordnet - i såvel økonomisk som  

 tidsmæssig henseende - det videnskabelige hovedformål med  

 arrangementet.
 Arrangementer, der ikke har faglig eller videnskabelig  

 karakter, er ikke omfattet af reklamebekendtgørelsens § 9.  

 Sådanne arrangementer, f.eks. sportsaktiviteter, skal derfor vurderes  

 efter bestemmelsen i bekendtgørelsens § 8 og vil følgelig  

 normalt ikke kunne gennemføres.
 5.10. Repræsentation i forbindelse med såvel reklame  

 som faglige arrangementer må som udgangspunkt ikke omfatte andre end  

 medicinalpersoner, jf. reklamebekendtgørelsens § 8, stk. 3,  

 og § 9. Det betyder, at f.eks. en læges ægtefælle,  

 ikke må deltage i - i øvrigt lovlige - sociale aktiviteter i  

 tilknytning til faglige arrangementer.
 Repræsentation i forbindelse med reklame for og  

 faglige arrangementer vedrørende ikke receptpligtige lægemidler  

 kan dog omfatte andre end medicinalpersoner, jf. punkt 4.8.
6. Internettet 6.1. Der er ikke fastsat særlige regler om reklame for  

 lægemidler på internettet.
Det betyder, at internetreklamer skal  

 opfylde de samme krav som reklamer i f.eks. trykte medier.
Reglerne må  

 dog i nødvendigt omfang læses og tolkes under hensyntagen til  

 nettets særlige karakter.
Der skelnes i reklamereglerne mellem reklame over for  

 offentligheden og reklame over for medicinalpersoner.
Reklame på  

 internettet, som er tilgængelig for enhver, skal opfylde kravene til  

 reklame over for offentligheden.
Reglerne om reklame over for  

 medicinalpersoner finder anvendelse på sider, som udelukkende er  

 tilgængelige for medicinalpersoner.
Det vil i praksis side, at siderne  

 skal være beskyttet af et password, og virksomheden, der har oprettet  

 hjemmesiden, må sikre, at passwords kun udleveres til  

 medicinalpersoner.
 6.2. Lægemiddelreklame skal indeholde en række  

 pligtoplysninger, jf. punkt 4.4 og 5.2. På internettet, der bl.a. er  

 kendetegnet ved muligheden for via links at kæde flere sider sammen,  

 kan kravet om angivelse af pligtoplysninger opfyldes ved, at reklamen  

 indeholder et link til en separat side, der indeholder pligtoplysningerne.  

 Det skal fremgå tydeligt af selve reklamen, at linket givet adgang til  

 yderligere oplysninger.
7.  

 Lægemiddelkonsulenter 7.1. Ved lægemiddelkonsulenter forstås personer, der  

 på vegne af medicinvirksomheder eller eventuelt grossister  

 præsenterer, informerer om og reklamerer for lægemidler over for  

 medicinalpersoner og erhvervsdrivende, der er berettiget til at forhandle  

 lægemidler.
 Lægemiddelkonsulenter skal have gennemgået en  

 passende uddannelse og være i besiddelse af tilstrækkelig faglig  

 viden, således at de kan give præcise og fyldestgørende  

 oplysninger om de lægemidler, de foreviser, jf.  

 reklamebekendtgørelsens § 10, stk. 1.
Uddannelsen kan enten være gennemført i  

 virksomheden, i en anden virksomhed eller på særlige kurser,  

 f.eks.
LIF Lægemiddelindustriforeningens  

 lægemiddelkonsulentuddannelse.
Det er virksomhedens ansvar, at de  

 konsulenter, den har ansat eller i øvrigt benytter sig af, har  

 tilstrækkelig faglig viden om virksomhedens produkter.
7.2. Ifølge reklamebekendtgørelsens § 10,  

 stk. 2, skal lægemiddelkonsulenter for hvert enkelt forevist  

 lægemiddel stille det af Lægemiddelstyrelsen godkendte  

 produktresumé suppleret med oplysninger om priser og tilskudsregler  

 til rådighed for den person, der besøges.
Produktresumeet skal  

 udleveres med det indhold (herunder formuleringer og systematik), der er  

 godkendt af Lægemiddelstyrelsen.
Produktresumeet vil lovligt kunne  

 indarbejdes i en mere omfattende produktinformation.
 7.3. Hvis en lægemiddelkonsulent fra personer, der  

 besøges, får oplysninger om anvendelsen af et af de  

 lægemidler, der forevises, herunder om bivirkninger ved  

 lægemidlet, skal lægemiddelkonsulenten rapportere dette til  

 indehaveren af markedsføringstilladelsen til lægemidlet, jf.  

 reklamebekendtgørelsens § 11.
Der er ikke fastsat nærmere regler om, hvordan  

 virksomhederne skal behandle bivirkningsindberetninger fra  

 lægemiddelkonsulenter.
Efter lægemiddellovens § 19 har et  

 lægemiddels registreringsindehaver imidlertid pligt til at føre  

 optegnelser over konstaterede bivirkninger.
Indberetninger fra  

 lægemiddelkonsulenter bør efter omstændighederne  

 indgå i disse optegnelser.
 7.4. Lægemiddelkonsulenternes virksomhed er omfattet af de  

 generelle regler om lægemiddelreklame, herunder kravet om at reklame  

 skal være fyldestgørende og saglig.
8.  

 Udlevering af lægemiddelprøver Udlevering til offentligheden 8.1. Ifølge lægemiddellovens § 28 må  

 der ikke vederlagsfrit udleveres lægemidler til offentligheden.  

 Lægemiddelstyrelsen kan dog give tilladelse hertil, hvis udleveringen  

 ikke sker i reklameøjemed.
Det fremgår af bemærkningerne til loven, at  

 Lægemiddelstyrelsen forudsættes at være særdeles  

 varsom med at give tilladelser til vederlagsfri udlevering af  

 lægemiddelprøver til offentligheden.
Det vil normalt være  

 en forudsætning, at modtagerkredsen er begrænset og  

 velafgrænset, samt at udleveringen sker i et  

 anerkendelsesværdigt, ikke markedsføringsmæssigt  

 sigte.
Udlevering til medicinalpersoner 8.2. Ifølge lægemiddellovens § 28,  

 stk. 2, fastsætter sundhedsministeren regler om vederlagsfri  

 udlevering af lægemidler til medicinalpersoner.
Reglerne er fastsat i  

 bekendtgørelse om udlevering af lægemiddelprøver.
 8.3. Ifølge § 1 i bekendtgørelse om  

 udlevering af lægemiddelprøver må vederlagsfri udlevering  

 af lægemiddelprøver kun finde sted på følgende  

 betingelser:
 1)	Lægemiddelprøver må kun udleveres til  

 læger, tandlæger og dyrlæger og kun i det omfang, de  

 pågældende er berettigede til at ordinere lægemidlet, og  

 anvendelsen er tilladt for de pågældende som led i deres  

 udøvelse af henholdsvis læge-, tandlæge- eller  

 dyrlægevirksomhed.
 2)	Der må kun udleveres 1 prøve om året af hvert  

 lægemiddel til hver læge, tandlæge eller dyrlæge.  

 Hvis lægemidlet findes i flere former eller styrker, må der  

 udleveres 1 prøve af hver form og styrke.
 3)	Lægemiddelprøven skal være identisk med den  

 mindste pakning, der findes i handelen.
 4)	Pakningen skal være mærket »Gratis  

 lægemiddelprøve - ikke til salg«.
 5)	Lægemiddelprøver må kun udleveres mod en  

 skriftlig, dateret og underskrevet anmodning herom fra modtageren.
6)	Lægemiddelprøver må kun udleveres af  

 registreringsindehaveren eller dennes repræsentant.
Udlevering må  

 ikke ske fra apoteket.
 7)	Hver lægemiddelprøve skal ledsages af det til  

 lægemidlet hørende produktresumé.
 8)	Der må ikke udleveres prøver af lægemidler, som  

 er omfattet af lov om euforiserende stoffer.
 Registreringsindehaveren eller dennes repræsentant  

 skal føre regnskab med antallet af udleverede  

 lægemiddelprøver af det enkelte lægemiddel, opgjort  

 på lægemiddelform og styrke, jf.  § 2 i  

 bekendtgørelse om udlevering af lægemiddelprøver.  

 Regnskabet, herunder anmodningerne fra modtagerne af prøverne, skal  

 gemmes i mindst 2 år og i denne periode være tilgængeligt  

 for Lægemiddelstyrelsen.
 Ifølge § 4 i bekendtgørelsen  

 må lægemiddelprøver kun anvendes af lægen,  

 tandlægen eller dyrlægen i dennes behandlingsvirksomhed.
9.  

 Frivillig forhåndsvurderingsordning 9.1. Ifølge lægemiddellovens § 30a kan  

 sundhedsministeren fastsætte regler om, at Lægemiddelstyrelsen  

 på begæring skal afgive udtalelse om sit syn på lovligheden  

 af påtænkte reklameforanstaltninger.
Denne mulighed for at  

 etablere en frivillig forhåndsvurderingsordning er ikke udnyttet.  

 Indtil det eventuelt måtte ske, kan Lægemiddelstyrelsen ikke  

 foretage forhåndsvurderinger af konkrete reklamer.
10.  

 Spørgsmål, klage og rekurs 10.1. Spørgsmål vedrørende reglerne om reklame for  

 lægemidler og klager over ulovlige reklamer kan sendes til  

 Lægemiddelstyrelsen, Frederikssundsvej 378, 2700  

 Brønshøj, jf. dog punkt 10.2. Den, der klager over en reklame,  

 kan normalt ikke forvente anonymitet i forhold til den, der klages over.
 Lægemiddelstyrelsens afgørelse i sager om  

 reklame for lægemidler kan indbringes for Sundhedsministeriet,  

 Holbergsgade 6, 1057 København K.
10.2. Klager over Lægemiddelreklamer i radio og TV skal  

 sendes til Radio- og TV-Reklamenævnet, Kulturministeriet, Nybrogade 2,  

 1203 København K.
Radio- og TV-Reklamenævnet indhenter en  

 udtalelse fra Lægemiddelstyrelsen, inden det træffer  

 afgørelse i sager om reklame for lægemidler, jf. radio- og  

 fjernsynslovens § 72.
 Radio- og TV-Reklamenævnets afgørelser er  

 endelige og kan derfor ikke indbringes for nogen anden administrativ  

 myndighed, jf. § 72 i radio- og fjernsynsloven.
11.  

 Selvjustitsorganer 11.1. Lægemiddelstyrelsens kontrolvirksomhed på  

 reklameområdet udelukker ikke tilstedeværelsen af  

 selvjustitsorganer i brancheregi, der sideløbende med  

 Lægemiddelstyrelsen overvåger lovligheden af virksomhedernes  

 reklameaktiviteter.
Det fremgår tvært imod af  

 bemærkningerne til lægemiddelloven, at Lægemiddelstyrelsen  

 forudsættes at samarbejde med sådanne private organer for  

 derigennem at medvirke til at fremme selvjustitsen på  

 reklameområdet.
 Der findes tre selvjustitsorganer: Nævnet for  

 Medicinsk Informationsmateriale, VIF s Markedsføringsnævn og  

 Helsebranchens Leverandørforenings Etiske Nævn.
Nævnet for Medicinsk  

 Informationsmateriale 11.2. Nævnet for Medicinsk Informationsmateriale (NMI) har til  

 formål at sikre læger, dyrlæger, tandlæger,  

 farmaceuter og andre medicinalpersoner mod ufyldestgørende, misvisende  

 eller vildledende medicinsk informations- og reklamemateriale.
NMI kontrollerer reklamer, annoncer og andet medicinsk  

 informationsmateriale, der udsendes til de nævnte personer.
Udover de  

 sager, NMI tager op på eget initiativ, behandler nævnet  

 klagesager fra medicinalpersoner, myndigheder og medicinvirksomheder samt  

 andre, der har en særlig og anerkendelsesværdig interesse at  

 varetage.
 NMI behandler herudover forespørgselssager fra  

 firmaer, der ønsker en forhåndsbedømmelse af  

 informationsmateriale, inden det udsendes.
 Endelig påser NMI, at samspillet mellem  

 medicinindustrien og lægestanden sker på en sådan  

 måde, at pressionsmuligheder og afhængighedsforhold udelukkes,  

 således at der ikke kan rejses tvivl om parternes indbyrdes  

 uafhængighed.
 NMI er etableret af LIF  

 Lægemiddelindustriforeningen.
 Henvendelse til NMI sker til sekretariatet,  

 Strødamvej 50 A, 2100 København Ø, telefon 31 20 25  

 75.
VIF s  

 Markedsføringsnævn 11.3. VIF s Markedsføringsnævn behandler og tager  

 stilling til medlemsvirksomheders skriftligt begrundede klager over andre  

 medlemsvirksomheders markedsføringsaktiviteter vedrørende  

 godkendte veterinære lægemidler samt sådanne klager herom  

 fra andre, som ordinerer, forhandler eller udleverer veterinære  

 lægemidler i Danmark.
Endvidere behandler nævnet klager modtaget  

 fra Lægemiddelstyrelsen over VIF´s medlemsvirksomheders  

 reklameaktiviteter.
 VIF s Markedsføringsnævn drives af  

 Veterinærmedicinsk Industriforening.
 Henvendelse sker til VIF s  

 Markedsføringsnævn, Veterinærmedicinsk Industriforening,  

 Strødamvej 50 A, 2100 København Ø, telefon 39 27 09  

 25.
Helsebranchens Leverandørforenings Etiske  

 Nævn 11.4. Helsebranchens Leverandørforenings Etiske Nævn  

 behandler sager om reklame, der er i strid med lovgivningen og Helsebranchens  

 Leverandørforenings egne etiske regler.
Nævnet kan tage sager op  

 af egen drift, ligesom Helsebranchens Leverandørforenings bestyrelse  

 og medlemmer kan bede nævnet om at tage en sag op.
Nævnet kan kun behandle sager, der vedrører  

 Helsebranchens Leverandørforenings medlemmer.
Dog kan nævnet  

 også fremkomme med udtalelser i principielle sager, uanset disse ikke  

 direkte vedrører medlemmer af Helsebranchens  

 Leverandørforening.
 Henvendelse til Helsebranchens Leverandørforening,  

 Børsen, 1217 København K, telefon 33 95 05 00.
12.  

 Tidligere vejledning 12.1. Sundhedsstyrelsens vejledning nr. 178 af 1. november 1993 om  

 reklame for lægemidler bortfalder.
