Alternative energianlæg Alternative energianlæg Ved opførelse og drift mv af vindmøller, halmfyringsanlæg og visse andre  

 alternative energianlæg gælder der følgende regler for registrering,  

 beregning af udgående moms og fradragsret for indgående moms i henhold til  

 momsloven.
Vindmøller, hvorfra der afsættes elektricitet Registrering 1. Vindmølleejere, hvis afsætning til elværket  

 overstiger 10.000 kr på årsbasis, skal registreres.
 2. Vindmølleejere, hvis afsætning til elværket ikke  

 overstiger 10.000 kr, vil kunne registreres.
 3. Vindmølleejere, der i forvejen er registreret, fx  

 landmænd, og som helt eller delvis anvender den producerede (ikke solgte) el  

 til fradragsberettiget formål, skal svare moms af afsætningen til elværket  

 uanset denne afsætnings størrelse.
 4. For i forvejen registrerede vindmølleejere, som  

 anvender den producerede, men ikke afsatte del af el-produktionen privat,  

 gælder de i punkterne 1 og 2 nævnte retningslinier.
 5. Fællesejede vindmøller skal normalt registreres  

 særskilt (evt som en forening eller et interessentskab) - i øvrigt efter de  

 under punkterne 1 og 2 nævnte retningslinier.
Udgående moms De vindmølleejere, som efter ovenstående bliver registreret, skal svare  

 moms af den elektricitet, der afsættes til elværket.
Ved beregningen af den  

 afgiftspligtige afsætning kan elværket anvende en særlig af Danske Elværkers  

 Forening anbefalet metode til opgørelse af, hvor stor en del af vindmøllens  

 samlede produktion, der er leveret til elværket.
Elværket vil normalt udstede afregningsbilag/faktura for el-leverancerne  

 fra vindmølleejeren samt for værkets levering af el til den pågældende.
Det  

 kan i den forbindelse oplyses, at Danske Elværkers Forening herfra er  

 underrettet om, at elværket på afregningsbilaget skal deklarere moms af den  

 momspligtige værdi for såvel den indkøbte som den solgte elektricitet - altså  

 ikke kun af forskelsbeløbet, idet der kun i sjældne tilfælde vil være tale om  

 en byttehandel mellem to registrerede virksomheder med fuld fradragsret, jf  

 lovens § 17, stk. 4.
 De registrerede vindmølleejere skal endvidere svare moms efter lovens §  

 11, jf § 8, af den elektricitet, som er anvendt til privat eller andet ikke  

 fradragsberettiget formål, men ikke af elektricitet, der er anvendt til  

 fradragsberettigede formål i vindmølleejerens (i forvejen) registrerede  

 virksomhed, eller som er anvendt til drift af vindmøllen.
Salgsprisen til elværket kan ikke lægges til grund ved beregning af momsen  

 af eget forbrug mv.
Det vil derfor til brug for momsberegningen vedrørende  

 privatforbrug mv være nødvendigt at lave en kalkulation over  

 fremstillingsprisen pr enhed (Kwh).
Kalkulationen foretages på den måde, at man på grundlag af møllens samlede  

 årsproduktion beregner Kwh-prisen.
I kalkulationen skal indgå alle  

 omkostninger (herunder tillige ikke momsbelagte omkostninger) i forbindelse  

 med drift, vedligeholdelse og reparation af møllen samt i møllens 10 første  

 produktionsår tillige en udgift til afskrivning på 10 pct af møllens samlede  

 anskaffelsespris, herunder fx udgifter til fundamentering (alle excl afgift).  

 Evt offentlige tilskud må ikke modregnes i anskaffelsesprisen.
Forrentning af  

 anlægsomkostningerne kan indtil videre holdes uden for kalkulationen.
 Omkostninger ved genetablering af vindmøller efter skader skal ikke indgå  

 i den momspligtige værdi for produceret elektricitet, som anvendes privat, i  

 det omfang omkostningerne dækkes af et forsikringsselskab.
 Såfremt en del af genetableringsomkostningerne ikke dækkes af  

 forsikringsselskabet, fordi de betragtes som forbedringer, skal denne del  

 derimod indgå i den momspligtige værdi for produceret elektricitet.
 Der skal herefter til den momspligtige værdi medregnes en udgift på 10 %  

 af disse omkostninger i de følgende 10 produktionsår.
 Der bliver således tale om en 10-års afskrivningsperiode for såvel den  

 oprindelige anskaffelsespris som for forbedringsomkostningerne.
Fællesejede vindmøller skal udskrive regninger over den kalkulerede  

 fremstillingspris med deklareret moms til ejerne og medregne dette momsbeløb  

 til den udgående moms.
Registrerede medejere vil helt eller delvis kunne  

 medregne dette momsbeløb til den indgående moms efter de almindelige regler.
Indgående moms Registrerede vindmølleejere kan til den indgående moms medregne afgiften  

 af opførelses-, drifts- og vedligeholdelsesomkostningerne mv efter lovens  

 almindelige regler.
Der vil således være fuld fradragsret for moms af  

 udgifter vedrørende selve produktionsanlægget, medens moms af udgifter, der  

 udelukkende vedrører det private forbrug af elektricitet, fx stikledninger  

 til en beboelsesejendom, ikke vil kunne medregnes til den indgående moms.
Til  

 gengæld skal sådanne udgifter heller ikke indgå i kalkulationen af  

 fremstillingsprisen, jf foranstående.
Hvis vindmøllen overgår helt til en ikke fradragsberettiget anvendelse, fx  

 ved at afsætning til elværk ophører, skal der ske regulering af den  

 vedrørende opførelsen fradragne moms efter bestemmelserne i Ministeriet for  

 Skatter og Afgifters bekendtgørelse nr 312 af 26 maj 1978 om regulering af  

 indgående moms for investeringsgoder.
Hele energianlægget betragtes indtil  

 videre - uanset den skattemæssige stilling for så vidt angår afskrivning -  

 som fast ejendom i relation til bekendtgørelsen.
Vindmøller, hvorfra der ikke afsættes elektricitet Vindmølleejere, der i forvejen er registreret, fx landmænd, og som delvis  

 anvender den producerede elektricitet til fradragsberettiget formål, er  

 indtil videre omfattet af foranstående regler med hensyn til fradragsret og  

 beskatning af elektricitet, der er anvendt til privat eller andet ikke  

 fradragsberettiget formål.
 Såfremt ingen del af den producerede elektricitet anvendes i den  

 registrerede virksomhed, kan der ikke indrømmes fradrag for moms af  

 opførelsesomkostninger mv.
 Ovennævnte regler vil endvidere kunne tillades anvendt for vindmøller,  

 hvor den producerede elektricitet direkte bruges til opvarmning af vand til  

 forsyning af såvel den registrerede virksomhed som den private bolig mv.
Ofte vil virksomhederne af praktiske grunde formentlig foretrække at  

 anvende reglerne om delvis fradragsret, hvorefter opgørelse af den  

 fradragsberettigede moms må foretages på grundlag af et skøn, jf § 2, stk 1,  

 i bekendtgørelsen om delvis fradragsret.
Opgørelsen foretages på grundlag af  

 forholdet mellem den erhvervsmæssige og den private anvendelse af den  

 pågældende vindmølle.
Ved en vurdering af, om den skønsmæssige fordeling af  

 momsen af etablerings- og driftsudgiften er foretaget på en rimelig måde, vil  

 man kunne lægge den fordeling til grund, som er eller forventes godkendt af  

 ligningsmyndigheden.
Halmfyringsanlæg og visse andre alternative energianlæg Registrerede virksomheder, fx landbrugsvirksomheder, der helt eller delvis  

 anvender den producerede energi i forbindelse med virksomhedens omsætning af  

 varer og momspligtige ydelser, er indtil videre berettiget til fradrag for  

 indgående moms for etablerings- og driftsomkostninger i samme omfang, som  

 virksomheden har adgang til at foretage afskrivning efter de skattemæssige  

 regler.
 Dette gælder følgende alternative energianlæg:
- halmfyringsanlæg og andre fyringsanlæg med tilhørende hjælpeaggregater  

 (stokere), der er specielt indrettet til produktion af energi ved forbrænding  

 af bi- og affaldsprodukter fra erhvervsvirksomheder, - biogasanlæg, - varmegenindvindingsanlæg, - solfangere og - jordvarmeanlæg.
Fradragsreglerne kan anvendes, når der leveres energi til driftsbygninger  

 og beboelsesbygninger (stuehus og funktionær- og medarbejderboliger), som  

 hører til fx en landbrugsejendom og indgår i dennes interesseområde.
Reglerne  

 kan herefter også anvendes i et tilfælde, hvor en forpagter af en  

 landbrugsejendom har installeret fx et halmfyringsanlæg, hvorfra der leveres  

 energi til bygninger omfattet af forpagtningsforholdet og til bygninger, som  

 ikke er omfattet af forpagtningsforholdet.
 Såfremt der leveres energi til andre aftagere - fx til nærliggende  

 parcelhuse og institutioner - bliver virksomheden, der har etableret  

 varmeanlægget, omfattet af momslovens § 3, stk 1, som en  

 varmeforsyningsvirksomhed, og der skal herefter i medfør af lovens § 11, stk  

 1, ske beskatning af såvel varmeleverancer mod betaling som varmeleverancer  

 til privat brug og til medarbejderboliger.
Indgående moms vedrørende etablering Ligningsmyndighederne skelner mellem særlige (permanente) installationer,  

 som afskrives efter bestemmelserne vedrørende fast ejendom, og som indgår i  

 vurderingen af denne, og andre installationer, der afskrives som almindelige  

 driftsmidler.
Særlige installationer De nævnte anlæg med eventuelle tilhørende hjælpeaggregater vil normalt  

 blive anset som permanente installationer, der indgår i vurderingen af den  

 faste ejendom, og spørgsmålet om fradragsret for indgående moms vedrørende  

 etableringsomkostningerne for disse anlæg skal herefter afgøres efter  

 følgende retningslinier:
- hvis anlægget er placeret i (eller i tilknytning til) en driftsbygning,  

 og en del af den producerede energi anvendes erhvervsmæssigt, har  

 virksomheden fuld fradragsret.
Hvis den producerede energi udelukkende  

 anvendes privat, har virksomheden ingen fradragsret.
- hvis anlægget er placeret i (eller i tilknytning til) en privatbolig, og  

 mere end halvdelen af den producerede energi anvendes erhvervsmæssigt, har  

 virksomheden fuld fradragsret.
I andre tilfælde har virksomheden ingen  

 fradragsret.
 Med hensyn til afgørelsen af spørgsmålet om fordelingen mellem den  

 erhvervsmæssige og den private anvendelse, se »Indgående moms vedrørende  

 driftsudgifter mv«.
Såfremt anvendelsen af anlægget ændres, således at foranstående  

 betingelser for fuld fradragsret ikke længere er opfyldt, skal der foretages  

 momsmæssig regulering for den resterende del af reguleringsperioden efter  

 bestemmelserne om regulering af indgående moms for investeringsgoder.
Der kan  

 dog indtil videre ses bort fra regulering, såfremt den ændrede anvendelse  

 alene vedrører et enkelt regnskabsår.
 Det bemærkes, at bestemmelserne om regulering af indgående moms ikke  

 efterfølgende kan bringes i anvendelse, såfremt virksomheden ikke har opnået  

 fradragsret ved anskaffelsen.
Fradragsretten omfatter alene selve anlægget samt eventuelle rørledninger  

 til og i den registrerede virksomheds driftsbygninger.
Derimod er der ikke  

 fradragsret for udgifter til anlæg af fx rørledninger til og i indehaverens  

 eller personalets bolig.
Andre installationer Fradragsretten vedrørende etablering af mindre, ikke permanente anlæg,  

 opgøres efter de under »Indgående moms vedrørende driftsudgifter  

 mv« nævnte regler.
Indgående moms vedrørende driftsudgifter mv Opgørelsen af fradragsret for indgående moms vedrørende drift af de  

 omhandlede anlæg må - uanset anlæggets placering - foretages på grundlag af  

 forholdet mellem den erhvervsmæssige og den private anvendelse af det  

 pågældende anlæg, jf § 2, stk 1, i bekendtgørelse nr 311 af 26 maj 1978 om  

 delvis fradragsret for moms.
Ved en vurdering af, om den skønsmæssige  

 fordeling af momsen af etableringsudgifterne er foretaget på en rimelig måde,  

 vil man kunne lægge den fordeling til grund, som forventes godkendt af  

 ligningsmyndigheden.
Såfremt denne fordeling evt ikke er foretaget, kan man  

 (fx i det første år) lægge den fordeling til grund, som inden virksomhedens  

 etablering af det pågældende energianlæg er blevet godkendt vedrørende fx  

 indkøb af olie til opvarmning.
Fællesregler og overgangsregler Reglerne vedrørende fradragsret mv ved etablering af de nævnte alternative  

 energianlæg gælder for anlæg, der er installeret i 1979 og senere - dog med  

 visse udvidelser for så vidt angår vindmøller, jf nedenfor.
 Ved afgørelsen af tidspunktet for etableringen vil faktureringstidspunktet  

 normalt kunne lægges til grund, jf lovens § 13, stk 1 og 2.
For energianlæg, der er etableret før 1 januar 1979, kan de nye regler  

 således ikke bringes i anvendelse.
Det betyder samtidig, at de nye regler  

 heller ikke kan give grundlag for regulering af indgående moms efter reglerne  

 i Ministeriet for Skatter og Afgifters bekendtgørelse nr 312 af 26 maj 1978.  

 Regulering af indgående moms for anlæg, der er etableret før 1 januar 1979,  

 kan derfor kun blive aktuel ved en eventuel ændring af energianlæggets  

 anvendelse.
For så vidt angår vindmøller, hvorfra der afsættes elektricitet, kan de  

 for disse møller beskrevne regler finde anvendelse med tilbagevirkende kraft  

 fra tidspunktet for opførelsen af møllen.
For helt private møller er det dog  

 en betingelse for registrering med tilbagevirkende kraft dvs tidligere end 1  

 januar 1979, at afsætningen af elektricitet har udgjort mindst 10.000 kr  

 årlig.
 For så vidt angår andre mere traditionelle fyringsanlæg gælder momslovens  

 almindelige regler vedrørende fradrag for indgående moms.
 Revisororganisationerne, De Samvirkende Danske Landboforeninger og  

 Foreningen Danske Vindkraftværker er herfra underrettet om reglerne  

 vedrørende fradragsret mv i forbindelse med etablering og drift af  

 alternative energianlæg.
Byggemoms Hvilke byggearbejder er momspligtige? For fremmed regning Momsloven omfatter omsætningen af varer - både nye og brugte - samt alle  

 ydelser, der ikke direkte er undtaget fra momspligten.
Fast ejendom anses ikke som varer.
Der skal derfor ikke betales moms ved  

 salg af fast ejendom.
Til fast ejendom hører selve grundstykket samt træer,  

 avl på roden, hegn, brønde, bygninger, anlæg og bygningstilbehør, så længe  

 dette er fast anbragt på grunden eller bygningen.
Alle arbejdsydelser på jord, bygninger og anden fast ejendom er derimod  

 momspligtige, jf momslovens § 2, stk 2. Det betyder, at opførelse, ombygning,  

 modernisering, reparation og vedligeholdelse af bygninger og lokaler samt  

 anden fast ejendom, fx gader, veje, pladser og havne, er omfattet af  

 momspligten.
Endvidere er jordbearbejdning, udgravning, pilotering og  

 planering mm momspligtig.
 Projekteringsarbejder og anden teknisk bistand i forbindelse med anlæg,  

 opførelse, ombygning, modernisering, indretning, reparation og  

 vedligeholdelse mv af bygninger og anden fast ejendom er ligeledes  

 momspligtige.
For egen regning Da momspligten ikke omfatter ydelser, som udelukkende fremstilles eller  

 præsteres til eget brug, er der i momslovens § 3, stk 2, en bestemmelse om,  

 at ministeren for skatter og afgifter efter samråd med momsnævnet bestemmer,  

 i hvilket omfang erhvervsvirksomheder og foreninger skal betale moms af varer  

 og momspligtige ydelser, når de udelukkende fremstilles eller præsteres til  

 virksomhedens eller foreningens eget brug.
Baggrunden for 1969 bekendtgørelsen Efter momslovens § 3, stk 2, blev det ved bekendtgørelse nr 359 af 1 juli  

 1969 fastsat, at den, der på egen grund opfører bygninger til salg eller  

 udlejning, skal betale moms af det arbejde ved projekteringen og opførelsen,  

 som udføres af den pågældende og dennes personale, samt af de materialer, der  

 anvendes til dette arbejde.
Reglerne skal ses i lyset af, at byggevirksomheder og håndværkere, der  

 sælger arbejdsydelser på fast ejendom til fremmede, skal registreres og  

 betale moms efter momslovens almindelige regler.
Disse virksomheder skal  

 altså ikke blot betale moms af deres salg af varer og momspligtige ydelser,  

 men også af de varer og ydelser, der fremstilles eller forhandles af  

 virksomheden, og som bruges til momsfri formål.
Det vil fx sige  

 murermesterens arbejde ved opførelse af et hus på egen grund i salgsøjemed  

 eller tømrermesterens arbejde ved opførelse af et sommerhus til eget brug.
Heroverfor står de virksomheder, der alene udfører byggearbejder på egen  

 grund til fx salg eller udlejning.
Disse virksomheder er ikke efter lovens  

 almindelige regler pligtige til at lade sig registrere og betale moms af eget  

 arbejde.
Dette ville - hvis man ikke greb ind i forholdet - betyde, at der  

 ville opstå en klar momsmæssig forskel mellem momsregistrerede virksomheders  

 byggeri og ikke-registrerede virksomheders tilsvarende byggeri.
Det var på denne baggrund, ministeriet i 1969 udstedte den nævnte  

 bekendtgørelse om moms af byggeri på egen grund til salg eller udlejning.
De  

 momsmæssige forskelle ved nybyggeri, bestemt til salg eller udlejning, blev  

 herved elimineret.
Baggrunden for 1984 bekendtgørelsen Efter anmodning fra organisationer inden for byggebranchen blev  

 byggemomsreglerne taget op til nærmere overvejelse.
Organisationerne pegede  

 bl a på, at de hidtidige regler begunstiger ikke-registrerede  

 erhvervsvirksomheder, fx en tandlæge, der i et egentligt lønmodtagerforhold  

 ansætter en faglært håndværker (fx en murersvend) til at udføre et byggeri  

 til eget brug.
Tandlægen undgår på denne måde momsbelastningen på den  

 arbejdsydelse, som mureren udfører, idet ingen af dem i denne situation er  

 registreringspligtige efter momsloven.
 Endvidere gav organisationerne udtryk for, at et stigende antal  

 virksomheder, boligforeninger og andre ansætter faglært arbejdskraft ved  

 udførelse af begrænsede opgaver - fx malerarbejde - for på denne måde at  

 undgå at betale moms.
 Organisationerne anmodede som følge heraf om, at der fastsættes regler til  

 imødegåelse af, at der kan opnås en momsmæssig besparelse ved byggeri for  

 egen regning.
 Ministeriet for Skatter og Afgifter har derfor udstedt en ny  

 bekendtgørelse nr 372 af 6 juli 1984 om merværdiafgift af byggeri mv til  

 salg, udlejning eller eget brug, og der er hermed gennemført en udvidelse af  

 pålægget for byggearbejder, som udføres for egen regning.
 Udvidelsen indebærer bl a, at der skal betales moms af visse ombygnings-  

 og moderniseringsarbejder, som hidtil har kunnet udføres momsfrit.  

 Reparations- og vedligeholdelsesarbejder til en samlet værdi af over 50 000  

 kr årlig ligestilles med ombygnings- og moderniseringsarbejder.
De nye regler har virkning fra 1 oktober 1984, og fra samme tidspunkt er  

 bekendtgørelsen fra 1969 ophævet.
Der henvises til afsnittet  

 »Overgangsbestemmelser«.
Offentlige institutioner Statslige, amtskommunale og kommunale institutioner er ikke omfattet af  

 momslovens § 3, stk 2.
 Det betyder, at statslige, amtskommunale og kommunale institutioner ikke  

 skal betale moms af byggearbejder mv, som fremstilles eller præsteres til  

 statsinstitutionens eller den pågældende amtskommunes eller kommunes eget  

 brug eller leveres til en amtskommune eller kommune, der er parthaver i  

 institutionen.
 Undtagelsen gælder kun for egentlige statslige, amtskommunale og kommunale  

 institutioner.
 Private og selvejende institutioner er derfor omfattet af bestemmelserne i  

 momslovens § 3, stk 2.
 Dette gælder også, selv om de modtager offentlige tilskud.
Hvem skal registreres og betale moms? For fremmed regning Opførelse, ombygning/modernisering, reparation/vedligeholdelse Bygge- og anlægsvirksomheder, fx håndværksvirksomheder, entreprenører,  

 typehusproducenter, ingeniører og arkitekter, der afsætter momspligtige  

 ydelser til fremmede, skal registreres og betale moms.
 Det gælder også virksomheder, der alene udfører reparations- og  

 vedligeholdelsesarbejder på fast ejendom.
 Også byggeselskaber og byggekonsortier, fx interessentskaber bestående af  

 håndværkere, samt selskaber, der opfører bygninger på bygherrens (køberens)  

 grund, men som lader andre selvstændige virksomheder udføre byggearbejdet,  

 skal registreres og betale moms.
Pligten til at lade sig registrere og betale moms omfatter endvidere  

 bygge- og anlægsvirksomheder, der leverer varer og momspligtige ydelser til  

 brug ved opførelse af fast ejendom på en grund tilhørende et byggekonsortium,  

 hvori de pågældende leverandørvirksomheder selv er deltagere.
I et sådant  

 tilfælde skal byggekonsortiet ikke registreres og betale moms.
For egen regning Opførelse Enhver, der for egen regning på egen, lejet eller lejers grund opfører  

 bygninger til  salg eller udlejning, skal registreres og betale moms,  

 hvis den pågældende eller dennes ansatte udfører arbejde ved projekteringen  

 eller opførelsen.
Det gælder fx en personligt ejet byggevirksomhed, der på en  

 grund, som ejes af virksomheden ved indehaverens og virksomhedens ansattes  

 arbejdskraft opfører et byggeri til salg eller udlejning.
Det gælder tillige  

 en virksomhed, som på en grund tilhørende lejer, opfører en flytbar  

 pavillonbygning, der er forsynet med sædvanlige indvendige installationer  

 (el, vand og kloakafløb). En sådan bygning anses som fast ejendom.
Endvidere skal enhver, der for egen regning på egen eller lejet grund  

 lader bygninger opføre til  eget eller sin virksomheds brug,  

 registreres og betale moms, såfremt den pågældendes ansatte udfører arbejde  

 ved projekteringen eller opførelsen.
Det gælder fx en privat person, som  

 ansætter en medhjælper til at opføre en bygning, eller en  

 ikke-registreringspligtig virksomhed, som lader ansatte udføre sådanne  

 arbejder.
Ombygnings- eller moderniseringsarbejder Ombygnings- eller moderniseringsarbejde på egne eller lejede bygninger er  

 omfattet af momspligten, når dette arbejde har en samlet værdi af mere end 10  

 000 kr årligt.
 Enhver, der på egne eller lejede bygninger med henblik på  salg eller  

 udlejning udfører ombygnings- eller moderniseringsarbejde, skal således  

 registreres og betale moms.
 Endvidere skal enhver, der på egne eller lejede bygninger lader ansatte  

 udføre ombygnings- eller moderniseringsarbejder til sit  eget eller sin  

 virksomheds brug, registreres og betale moms.
Reparations- og vedligeholdelsesarbejder Reparations- og vedligeholdelsesarbejder til en samlet værdi af mere end  

 50 000 kr opgjort på årsbasis sidestilles med ombygnings- eller  

 moderniseringsarbejde.
 Enhver, der for egen regning på egne eller lejede bygninger udfører  

 reparations- og vedligeholdelsesarbejder til en samlet momspligtig værdi af  

 mere end 50 000 kr inden for et år, skal således registreres og betale moms  

 efter samme regler som ombygnings- eller moderniseringsarbejder.
Boligselskaber Tolddepartementet har truffet afgørelse om, at en boligforenings eller et  

 boligselskabs afdelinger, som har egne ansatte til at udføre byggearbejder  

 mv, efter begæring kan registreres hver for sig, jf lovens § 5, stk 2. Der er  

 lagt vægt på, at de enkelte afdelinger er økonomisk uafhængige i forhold til  

 hinanden og i forhold til hovedforeningen/hovedselskabet, og at en afdeling  

 ikke hæfter for andre afdelingers forpligtelser eller  

 hovedforeningens/hovedselskabets gæld.
 Hvis en boligforening eller et boligselskab har ansat håndværkere eller  

 andre til at udføre reparations- og vedligeholdelsesarbejder og ombygnings-  

 eller moderniseringsarbejder på afdelingernes bygninger og installationer, er  

 det hovedforeningen/hovedselskabet, der skal registreres og betale moms.  

 Værdien af de udførte byggearbejder mv skal altså i relation til 10 000 kr/50  

 000 kr grænsen henføres til hovedforeningen/hovedselskabet.
 I en boligforening eller et boligselskab  uden håndværkerafdeling  

 kan ejendomsfunktionæren i en afdeling udføre reparations- og  

 vedligeholdelsesarbejder inden for et år til en samlet værdi af ikke over 50  

 000 kr, uden at afdelingen skal registreres og betale moms.
Hvis ejendomsfunktionæren i en afdeling også udfører ombygnings- eller  

 moderniseringsarbejder, kan værdien heraf andrage indtil 10 000 kr årlig,  

 uden at afdelingen skal registreres og betale moms.
Det er dog en betingelse,  

 at afdelingen ikke allerede betaler moms af reparations- og  

 vedligeholdelsesarbejder.
Hvis værdien af afdelingens egne reparations- og  

 vedligeholdelsesarbejder overstiger 50 000 kr årlig, skal afdelingen også  

 betale moms af ombygnings- og moderniseringsarbejder (forbedringsarbejder),  

 selv om værdien af disse ikke overstiger 10 000 kr årlig.
 I en boligforening eller et boligselskab  med håndværkerafdeling,  

 som udfører byggearbejder mv for de enkelte afdelinger, er det som nævnt  

 hovedforeningen/hovedselskabet, der skal registreres og betale moms.  

 Ejendomsfunktionæren i den enkelte afdeling kan imidlertid stadig udføre  

 reparations- og vedligeholdelsesarbejder i afdelingen til en samlet værdi af  

 ikke over 50 000 kr årlig, uden at afdelingen skal registreres og betale  

 moms.
Hvad forstås ved ombygning/modernisering og reparation/vedligeholdelse? Ved afgørelsen af, om arbejdsydelser skal betragtes som  

 ombygning/modernisering eller reparation/vedligeholdelse, lægges der vægt på,  

 om ejendommens oprindelige standard eller anvendelighed ændres.
 Som eksempler på reparation/vedligeholdelse kan nævnes:
 Maling af facader og vinduer.
 Udskiftning af tag og/eller tagrender ved anvendelse af samme materialer.
 Som eksempler på ombygning/modernisering kan nævnes:
 Indlæggelse af centralvarme.
 Udskiftning af almindelige vinduer med termovinduer.
Hvad forstås ved ansatte? Ved begrebet ansatte/personale forstås et egentligt lønmodtagerforhold,  

 hvor ejeren/virksomheden er indeholdelsespligtig for A-skat efter  

 skattevæsenets regler.
 Frivillig, ulønnet arbejdskraft er ikke omfattet af begrebet ansatte.
 Der skal således ikke betales moms af arbejde, der udføres af frivillig,  

 ulønnet arbejdskraft ved fx opførelse af en idrætshal.
Ikke-registreringspligtig En privat bygherre (selvbygger), der selv udfører de nævnte arbejder på en  

 bygning, hvor bygherren selv har bopæl eller tager bopæl efter  

 færdiggørelsen, skal ikke registreres.
Byggearbejde for fremmed eller for egen regning Ved opgørelse af det momsbeløb, der skal betales for byggeri, skelnes der  

 mellem, om byggeriet er opført for fremmed (bygherrens) regning eller egen  

 (byggefirmaets) regning.
I de tilfælde, hvor en byggevirksomhed indgår en aftale om salg af en  

 grund og samtidig forpligter sig til at opføre en bygning på grunden, lægges  

 der vægt på, om byggeriet er påbegyndt ved handelens indgåelse (slutsedlens  

 underskrift), dvs om støbning af fundament er påbegyndt.
Hvis støbning af  

 fundament  ikke er påbegyndt ved handelens indgåelse, skal momsen  

 opgøres efter reglerne om byggeri for fremmed regning.
Dette gælder, uanset  

 som sælgeren ikke selv udfører arbejdsydelser eller projekteringsarbejde ved  

 opførelsen, men fx lader andre udføre byggearbejdet.
 Hvis støbning af fundament  er påbegyndt, inden grunden sælges,  

 skal momsen opgøres efter reglerne om byggeri for egen regning.
 Ved afgørelsen af, om et byggeri skal henføres til reglerne om byggeri for  

 egen eller fremmed regning, er det altså afgørende, hvem der er ejer af  

 byggegrunden, når byggearbejdet (støbningen) påbegyndes.
 Byggeri af andelsboliger skal i momsmæssig henseende behandles efter  

 reglerne om byggeri for egen regning, hvis påbegyndelsen af byggeriet  

 (støbning af fundament) har fundet sted, inden andelsboligforeningen er  

 stiftet, idet de potentielle medlemmer først ved foreningens stiftelse  

 forpligter sig til at overtage andelsboligerne.
 Hvis påbegyndelsen af byggeriet derimod først finder sted efter  

 andelsboligforeningens stiftelse, skal byggeriet behandles efter reglerne for  

 fremmed regning.
Byggearbejde for fremmed regning Den momspligtige værdi Den momspligtige værdi - dvs den værdi, hvoraf momsen skal beregnes - er  

 det beløb (uden moms), som kunden skal betale for byggearbejdet mv.
Byggevirksomheder mv, der opfører bygninger på andres grunde, skal betale  

 moms af det fulde vederlag for byggeriet.
Byggeselskaber og salgsselskaber,  

 der indgår kontrakt med bygherren om opførelse af byggeri på bygherrens  

 grund, men som lader andre selvstændige virksomheder udføre byggearbejdet,  

 skal ligeledes betale moms af det fulde vederlag for byggeriet.
 I vederlaget for byggeriet indgår bl a betaling for byggeadministration,  

 rejse- og opholdsudgifter, udregningsvederlag samt eventuelle  

 erstatningsbeløb, som afkræves bygherren.
 Der er i det efterfølgende nærmere redegjort for den momsmæssige  

 behandling af disse ydelser.
Betaling for byggeadministration Betaling for byggeadministration skal medregnes i den momspligtige værdi,  

 uanset om betalingen faktureres særskilt.
 Som eksempler på områder, der falder ind under byggeadministration, kan  

 nævnes udarbejdelse af anlægsplaner og finansieringsplaner, udfærdigelse af  

 økonomiske opstillinger mv, indgåelse af entreprisekontrakter med  

 håndværkere, udfærdigelse af ansøgninger om byggelån samt optagelse og  

 administration af lånet, rådgivning med hensyn til ejendommens endelige  

 prioritering, udfærdigelse af ansøgning om forhåndslån og endelige lån,  

 ekspedition af prioriteringen, føring og udarbejdelse af byggeregnskab og  

 forhandling med de implicerede i byggeriet.
Rejse- og opholdsudgifter Særlige omkostninger, som bygherren skal betale i forbindelse med  

 leveringen af byggearbejdet, skal medregnes i den momspligtige værdi, selv om  

 sådanne omkostninger faktureres særskilt.
Som eksempler kan nævnes udgifter  

 til fragt og kørsel, rejse og ophold samt kost til personalet.
 Byggevirksomheder mv, der ved opførelse af huse på fjernere steder  

 beregner salgspriserne som en prislistepris med et procenttillæg (varierende  

 efter zoneområde) til dækning af sådanne omkostninger, skal således medregne  

 tillægget i den momspligtige værdi.
Udregningsvederlag Udregningsvederlag ved licitation skal af den tilbudsgiver, hvis tilbud  

 antages, medregnes i den momspligtige værdi for den pågældende entreprise,  

 uanset om udregningsvederlaget er indregnet i entreprisesummen eller betales  

 direkte af bygherren til den pågældende organisation.
Overskridelse af leveringsfristen Beløb, der af en byggevirksomhed opkræves hos bygherren som kompensation  

 (erstatning) i tilfælde, hvor virksomheden uden egen skyld er blevet  

 forsinket med udførelsen af sin entreprise, skal medregnes i den momspligtige  

 værdi.
 I tilfælde, hvor virksomheden skal betale bygherren en nærmere fastsat bod  

 for hver dag, leveringsfristen overskrides, kan virksomheden fratrække boden  

 inden momsberegningen, hvis fakturaudstedelsen sker efter, at det er  

 konstateret, at leveringen er blevet forsinket.
Sker fakturaudstedelsen derimod inden, det er konstateret, om levering  

 finder sted før eller efter leveringsfristens udløb, kan boden ikke holdes  

 uden for momsberegningen.
Hvis bygherren er en registreret virksomhed, der  

 kan medregne momsen på leverancen til sin indgående moms, kan boden dog  

 fratrækkes i den momspligtige omsætning.
Fradraget er betinget af, at der  

 udstedes kreditnota over boden med angivelse af momsen.
Erstatningsbeløb Erstatningsbeløb, der af fx entreprenørvirksomheder afkræves kunder, med  

 hvem der er indgået aftale (kontrakt) om levering af varer og momspligtige  

 ydelser, som følge af ændringer i leveringsaftalen forårsaget af modtageren,  

 skal medregnes i den momspligtige værdi i tilfælde, hvor erstatningen må  

 anses som en del af vederlaget for de pågældende leverancer.
Det vil fx være  

 tilfældet, hvor entreprenørvirksomheden kræver erstatning på grund af en  

 mindskelse af leverancen, idet prisfastsættelsen i kontrakten kan være sket  

 til enhedspriser udregnet på basis af den oprindelig aftalte leverance.  

 Såfremt leverancen mindskes, kan det blive nødvendigt at hæve enhedsprisen  

 for at få dækket de faste omkostninger ind.
En sådan erstatning, der skal  

 dække de faste omkostninger, må anses som en prisforhøjelse (del af  

 vederlaget).
 Der skal derimod ikke betales moms af et erstatningskrav (anses ikke som  

 vederlag), som fremsættes alene på grund af, at der sker annullering af  

 afgivne tilbud på levering af varer og momspligtige ydelser, fx som følge af,  

 at det pågældende produkt ikke kommer til fuldførelse.
 Om erstatningsbeløb skal medregnes i den momspligtige værdi, må i øvrigt  

 bero på en konkret vurdering i hvert enkelt tilfælde.
Pantebreve I tilfælde af, at betalingen for leverede varer og momspligtige ydelser i  

 forbindelse med opførelse af fast ejendom helt eller delvis ydes i form af  

 private pantebreve i den opførte bygning, fastsættes den momspligtige værdi  

 til byggefirmaets almindelige pris (fx dets prislistepris) ved afsætning af  

 det pågældende byggeri, eller, hvis en sådan salgspris ikke findes, en  

 kalkuleret salgspris.
Sidstnævnte pris skal omfatte samtlige de omkostninger  

 og den avance, der i almindelighed indgår i den momspligtige værdi for  

 leverancer af den pågældende art.
Momsberegningen er herved uafhængig af  

 byggefirmaets medvirken ved finansieringen, og der vil derfor ikke blive tale  

 om betaling af moms af kurstab.
Udlæg - byggevirksomheder Udlæg for bygherren for offentlige attester og stempelafgifter skal ikke  

 medregnes i den momspligtige værdi.
Udlæg for varer eller momspligtige ydelser, der faktureres direkte fra  

 leverandøren til bygherren, kan holdes uden for byggevirksomhedens  

 momspligtige værdi, såfremt der ingen avance beregnes af disse udlæg.
Det er  

 en betingelse, at byggevirksomheden sender bygherren en særlig opgørelse over  

 disse udlæg og til bygherren videregiver de originale fakturaer med angivelse  

 af momsen.
Udlæg - arkitekter, ingeniører m fl Rådgivningsvirksomheder m fl (arkitekter og ingeniører) kan holde  

 rejseudlæg, dvs udgifter til rejse, ophold og fortæring mv, uden for den  

 momspligtige værdi på betingelse af:
at der ikke beregnes avance af disse udlæg, at der udstedes en særlig udlægsopgørelse til bygherren vedrørende  

 udlæggene, at de originale udgiftsbilag, i det omfang de af transportvirksomheden  

 udstedes på navn, er udstedt til bygherren eller med bygherren som  

 ordregiver, samt at de originale bilag videresendes til bygherren.
Der er derimod ikke mulighed for at holde godtgørelse for omkostninger ved  

 benyttelse af eget transportmiddel i bygherrens tjeneste uden for den  

 momspligtige værdi.
Det gælder, selv om godtgørelsen faktureres særskilt, og  

 selv om den af staten benyttede takst for befordringsgodtgørelse anvendes.
Udlægsreglerne omfatter heller ikke udgifter, som en virksomhed efter  

 kollektive overenskomster skal godtgøre sine medarbejdere i anledning af  

 disses rejser i virksomhedens tjeneste.
Sådanne udgifter (time- og dagpenge,  

 udstationeringsgodtgørelse, udepenge, godtgørelse til medarbejderen for  

 benyttelse af eget befordringsmiddel i arbejdsgiverens tjeneste mv) skal  

 medregnes i den momspligtige værdi, selv om virksomheden debiterer bygherren  

 særskilt herfor.
 Udlæg til reproduktioner, modeller, fotografier mv kan holdes uden for den  

 momspligtige værdi på betingelse af, at ovennævnte udlægsregler er opfyldt.  

 Beløb, der debiteres bygherren for reproduktion, mangfoldiggørelse af  

 materiale og lignende, foretaget på egen tegnestue, skal dog altid medregnes  

 i den momspligtige værdi, selv om debiteringen foretages særskilt.
Interessefællesskab Hvis der mellem leverandøren og modtageren af varer og momspligtige  

 ydelser består et interessefællesskab fx således, at den ene er økonomisk  

 interesseret i den anden parts virksomhed, kan den momspligtige værdi  

 fastsættes til virksomhedens almindelige pris ved afsætning af den pågældende  

 vare eller ydelse.
Findes der ikke en sådan almindelig salgspris, er den  

 momspligtige værdi en kalkuleret salgspris, der skal omfatte samtlige de  

 omkostninger og den avance, der i almindelighed indgår i den momspligtige  

 værdi for varer eller ydelser af den pågældende art.
 Distriktstoldkamret bemyndiges til i tilfælde, hvor fortjenesten søges  

 overført til ikke-registrerede virksomheder (selvstændige juridiske  

 personer), som byggevirksomheden ejer (eller ejer en væsentlig del af), at  

 træffe afgørelse (i l. instans) om anvendelse af lovens § 9, stk 1, hvorefter  

 den momspligtige værdi kan kræves opgjort efter reglerne i lovens § 8, stk 2.
 I bl a følgende situationer har bestemmelserne om interessefællesskab  

 været anvendt:
1. Et selskab, hvis aktiekapital tilhører 2 personer,  

 hvoraf den ene er direktør i selskabet, udførte bygge- og anlægsarbejder for  

 flere ikke-registrerede virksomheder.
En væsentlig del af kapitalen i disse  

 virksomheder tilhørte ligeledes de nævnte 2 personer.
Selskabet havde for de  

 omhandlede bygge- og anlægsarbejder beregnet sig en avance, der lå betydeligt  

 under den avance, som selskabet beregnede ved tilsvarende arbejder for andre  

 virksomheder.
2. En byggevirksomhed har på grunde, der tilhører et  

 aktieselskab, opført parcelhuse for selskabet, som herefter har videresolgt  

 husene.
Byggevirksomhedens indehaver og dennes sønner ejede hele  

 aktiekapitalen i selskabet.
Det af byggevirksomheden angivne momstilsvar for  

 det tidsrum, hvori byggeriet blev udført, tillagt momsen af omkostninger og  

 investeringer, dækkede kun den udbetalte løn, men ikke avance på løn og  

 materialer eller værdien af egen indsats i virksomheden.
3. Et typehusaktieselskab opførte en lille snes  

 parcelhuse for et bygge- og handelsanpartsselskab.
Eneejeren af  

 anpartsselskabet var tillige ejer af 98 pct af aktierne i aktieselskabet.
Ved  

 leveringen af parcelhusene blev der på hvert hus uanset størrelse mv ydet  

 anpartsselskabet en rabat på 20 000 kr på den almindelige prislistepris.  

 Momsberigtigelsen skete på grundlag af den reducerede prislistepris.
Af materiale vedrørende aktieselskabets bruttofortjeneste ved salg af huse  

 til såvel anpartsselskabet som andre bygherrer fremgik det, at overskuddet  

 svingede fra byggeri til byggeri, uanset om der var ydet rabat eller ej.
Der  

 forelå ikke et skriftligt aftalegrundlag for aktieselskabets rabataftaler med  

 anpartsselskabet, men vilkårene aftaltes før byggeriets start.
Det var  

 oplyst, at den ydede rabat satte anpartsselskabet i stand til om nødvendigt  

 at sælge husene billigere end ellers, men der kunne ikke godtgøres noget  

 herom.
4. Et aktieselskab opførte i alt 13 parcelhuse på egne  

 grunde med henblik på videresalg.
Selskabet havde ved momsberigtigelsen  

 reduceret dets prislistepris (excl moms) med en rabat på mellem 5 og 10 pct  

 med den begrundelse, at det generelt er billigere at bygge til sig selv end  

 til fremmede.
Momsnævnet har i tilknytning til afgørelserne i eksemplerne 3 og 4, hvor  

 nævnet traf afgørelse om, at den momspligtige værdi for de omhandlede  

 byggerier skal fastsættes til selskabernes almindelige salgspris, dvs  

 prislisteprisen uden rabatfradrag, jf lovens § 8, stk 2, tilkendegivet, at  

 det ikke vil afvise, at en virksomhed, der bygger huse på egne grunde,  

 respektive bygger for eget salgsfirma, vil kunne foretage momsberigtigelse på  

 grundlag af en momspligtig værdi, hvori der er fradraget en mængderabat.
Det  

 er dog en forudsætning, at der til andre (fremmede) købere ydes samme rabat,  

 og at der kan fremlægges dokumentation herfor.
Hvornår skal der momses? Efter momslovens regler skal der betales moms af varer og ydelser ved  

 leveringen.
 Udsteder virksomheden faktura eller regning over en leverance, skal der  

 dog momses ved udstedelsen, såfremt denne foretages inden eller snarest efter  

 leverancens afslutning (i branchen kutymemæssigt 4-6 uger).
 Hvis betaling helt eller delvis finder sted inden leverancens afslutning  

 eller inden fakturaens udstedelse, skal det modtagne beløb medregnes til den  

 momspligtige omsætning i det kvartal, hvor betalingen har fundet sted.
Leverancens afslutning Leverancer af varer og momspligtige ydelser i forbindelse med udførelse af  

 arbejder (herunder reparations- og vedligeholdelsesarbejder) på bygninger og  

 anden fast ejendom, hvorom der er indgået entreprisekontrakt, anses for  

 afsluttet, når det arbejde, der skal udføres i henhold til den enkelte  

 kontrakt, er tilendebragt.
Det gælder også, hvor en entreprisekontrakt  

 omfatter udførelse af arbejder på flere bygningsmæssige enheder, fx et  

 bestemt antal parcelhuse, rækkehuse, etagehusblokke eller -afsnit.
Omfatter entreprisekontrakten udførelse af  arbejder i forbindelse med  

 opførelse af en bygning eller flere bygningsmæssige enheder, anses  

 leverancen dog som afsluttet  senest på det tidspunkt, hvor byggeriet  

 (den sidste enhed) er klar til indflytning.
I tilfælde, hvor enkelte  

 arbejdsydelser, herunder efterreparationer, der er omfattet af en kontrakt,  

 endnu ikke er udført, når byggeriet (den sidste enhed) er klar til  

 indflytning, anses leverancen således som afsluttet på dette tidspunkt.
Det  

 gælder såvel entrepriser vedrørende enkelte håndværksfag som hovedentrepriser  

 og underentrepriser.
Forudbetaling og a conto betaling Betales en leverance helt eller delvis inden leverancen har fundet sted,  

 inden leverancens afslutning eller inden fakturaens udstedelse, skal det  

 modtagne beløb uden moms medregnes til den momspligtige omsætning for det  

 kvartal, i hvilket betalingen modtages.
Det gælder også, når betalingen  

 finder sted direkte til byggevirksomhedens pengeinstitut eller til en  

 underleverandør.
 Ratebeløb, der betales til virksomheden i henhold til kontrakt,  

 fordelingsplan eller anden aftale, skal således momses på  

 betalingstidspunktet.
 Hvis en begæring om udbetaling af ratebeløb, a conto beløb eller lignende  

 udformes som en faktura, skal beløbet momses ved udstedelsen.
 Hvis en begæring om udbetaling af ratebeløb eller lignende ikke udformes  

 som en faktura, og bygherren er en registreret virksomhed, skal der normalt  

 udstedes særskilt faktura på beløbet i forbindelse med betalingen.
Arkitektydelser Arkitektydelser, der udføres som regningsarbejde, omfatter i visse  

 tilfælde opgaver, som først kan afsluttes, efter at byggeriet er klar til  

 indflytning.
Det gælder fx større byggerier for boligselskaber.
Som eksempler  

 på sådanne opgaver kan nævnes arkitekters udarbejdelse af reviderede  

 hovedtegninger, udarbejdelse af byggeregnskab mv, samt endeligt eftersyn af  

 byggeriet.
Arkitektvirksomhedens opgørelse af og retserhvervelse på den del  

 af arkitekthonoraret, som vedrører disse opgaver, sker således efter, at  

 byggeriet er klar til indflytning.
Arkitekters regningsarbejde (slutafregningen) skal i disse tilfælde momses  

 senest i det kvartal, hvori arkitektvirksomheden har udarbejdet  

 byggeregnskabet, og arkitekthonoraret kan opgøres endeligt.
A conto  

 betalinger, der modtages under byggeriet, momses efter de almindelige regler.
I de tilfælde, hvor arkitekthonoraret beregnes på grundlag af  

 slutopstillinger mv fra de enkelte entreprenører og opgørelse af øvrige  

 byggeomkostninger (byggeregnskabet), skal slutraten momses senest på det  

 tidspunkt, hvor arkitektvirksomheden har mulighed for at udfærdige den  

 endelige honoraropgørelse.
Det gælder fx ved arkitektydelser præsteret for  

 boligselskaber, som selv udarbejder byggeregnskabet.
Arkitektvirksomheden kan  

 således ikke vente med at momse slutraten, indtil byggeregnskabet er godkendt  

 af Boligministeriet.
 Arkitektarbejder skal i andre tilfælde, fx hvor beregningen sker på  

 grundlag af tilbudssummen for byggeriet, momses efter de almindelige regler,  

 dvs senest i det kvartal, hvori byggeriet er klar til indflytning.
Garantirater og lignende for udført byggearbejde Garantirater, prioriteringsrater og lignende, der tilbageholdes af en  

 entreprisesum, fx som sikkerhedsstillelse for at fejl eller mangler ved  

 leverancen eller bygningen kan blive afhjulpet, skal medregnes til den  

 momspligtige omsætning på det tidspunkt, hvor leverancen anses for afsluttet,  

 jf side 22.
Købsmoms (indgående moms) Registrerede virksomheder kan - med de begrænsninger, der følger af  

 momslovens almindelige bestemmelser - til købsmomsen medregne momsen på  

 indkøb mv til brug for virksomhedens omsætning af varer og momspligtige  

 ydelser (byggearbejder mv).
Byggevirksomheder og byggeselskaber mv, der opfører bygninger på andres  

 grunde, kan således til købsmomsen medregne momsen af håndværksarbejde mv  

 (underentrepriser), som udføres af andre virksomheder.
Endvidere kan  

 medregnes moms af materialer mv, som virksomheden selv indkøber til brug for  

 udførte arbejder ved byggeriet.
Det gælder både materialer til egne arbejder  

 og materialer til arbejder, som udføres af andre håndværksvirksomheder.
Byggearbejde for egen regning Ved byggearbejder for egen regning forstås i momsmæssig henseende  

 opførelse af bygninger på egen, lejet eller lejers grund, ombygnings- og  

 moderniseringsarbejder på egne eller lejede bygninger samt reparation og  

 vedligeholdelse af egne eller lejede bygninger.
 Inden for dette område skelnes der momsmæssigt mellem følgende tre  

 kategorier af byggearbejder:
 Opførelse, ombygning eller modernisering af bygninger til salg eller  

 udlejning.
 Opførelse, ombygning eller modernisering af bygninger til andre formål,  

 dvs til eget brug eller til virksomhedens brug.
 Reparation og vedligeholdelse.
Opførelse, ombygning eller modernisering til salg eller udlejning Enhver, der for egen regning på egen, lejet eller lejers grund  opfører  

 bygninger til salg eller udlejning, skal betale moms af det arbejde ved  

 projekteringen og opførelsen, som udføres af den pågældende og dennes  

 ansatte, samt af de materialer, der anvendes til dette arbejde.
 Enhver, der for egen regning udfører  ombygnings- eller  

 moderniseringsarbejder på egne eller lejede bygninger med henblik på salg  

 eller udlejning, skal ligeledes betale moms af det arbejde, som udføres af  

 den pågældende og dennes ansatte, samt af de materialer, der anvendes til  

 dette arbejde.
 Pligten til at betale moms omfatter både egentlige byggevirksomheder og  

 virksomheder, der ikke i øvrigt er registreringspligtige i henhold til  

 momsloven, samt privatpersoner, der udfører de nævnte arbejder.
Den momspligtige værdi Den momspligtige værdi for arbejdsydelser, virksomheden selv udfører, og  

 de materialer, der anvendes hertil, er virksomhedens almindelige salgspris  

 for en tilsvarende leverance til en fremmed bygherre.
Hvis en sådan salgspris  

 ikke findes, beregnes momsen af en kalkuleret salgspris, der skal omfatte  

 samtlige de omkostninger og den avance, der i almindelighed indgår i den  

 momspligtige værdi for varer eller ydelser af den pågældende art.
Den momspligtige værdi for projekterings- og tilsynsarbejde, der udføres  

 af håndværksmestre i forbindelse med opførelse af bygninger på egne grunde,  

 vil i givet fald kunne beregnes på grundlag af en opgørelse over det timetal,  

 der er medgået til udfærdigelse af tegninger og til føring af tilsyn, med  

 tillæg af de udgifter, der er medgået til tegningernes udarbejdelse og  

 mangfoldiggørelse.
Det er en forudsætning, at der foreligger regnskaber og  

 kalkuler mv, der viser, hvorledes prisen er fastsat, og at det fremkomne  

 beløb ikke afviger væsentligt fra det vederlag, som andre håndværksmestre i  

 det pågældende område almindeligvis beregner sig for tilsvarende ydelser ved  

 levering til en privat bygherre.
Hvornår skal der momses? De arbejdsydelser, der er præsteret af virksomheden, og de materialer, der  

 er anvendt i forbindelse hermed, skal medregnes til den momspligtige  

 omsætning for det kvartal, i hvilket de er udført.
Momsafregningen kan  

 således ikke udskydes, indtil bygningerne sælges eller tages i anvendelse,  

 men skal foretages kvartal for kvartal med endelig regulering ved arbejdets  

 færdiggørelse.
 Dette gælder også i tilfælde, hvor bygningerne er opført med henblik på  

 midlertidig udstillingsbrug og efterfølgende salg (fx prøvehuse).
Købsmoms (indgående moms) Virksomheden kan - med de begrænsninger, der følger af momslovens  

 almindelige bestemmelser - til købsmomsen medregne momsen på de materialer,  

 som virksomheden selv anvender ved de udførte arbejder ved byggeriet.
Til købsmomsen kan altså medregnes momsen af de omkostninger, der senere  

 indgår i kalkulationen for det pågældende byggearbejde, fx vognmandskørsel  

 vedrørende jord, beton mv.
Endvidere kan fx momsen af hårde hvidevarer, som  

 virksomheden selv monterer, medregnes til virksomhedens købsmoms.
 Momsen af udgifter til el, vand og varme, der benyttes af virksomheden ved  

 byggeriet indtil tidspunktet for byggeriets færdiggørelse, kan ligeledes  

 medregnes til den indgående moms.
Momsen af materialer, som virksomheden indkøber til brug for andre  

 håndværksvirksomheders arbejde ved byggeriet, kan derimod ikke medregnes til  

 købsmomsen.
Momsen af håndværksarbejde (entrepriser), som udføres af andre  

 virksomheder, kan heller ikke medregnes til købsmomsen.
Der skal på den anden  

 side ikke betales moms af sådanne entrepriser og materialeindkøb ud over den  

 moms, der er opkrævet af håndværkeren (entreprenøren) eller leverandøren.
 Hvis virksomheden bliver frivilligt registreret for udlejning mv af fast  

 ejendom, gælder der særlige regler for fradragsret, jf reglerne om frivillig  

 registrering for udlejning, bortforpagtning og salg af fast ejendom.
Opførelse, ombygning eller modernisering til andre formål Enhver, der for egen regning på egen eller lejet grund  opfører  

 bygninger til eget eller sin virksomheds brug, skal betale moms af det  

 arbejde ved projekteringen og opførelsen, som udføres af den pågældendes  

 ansatte, samt af de materialer, der anvendes til dette arbejde.
 Enhver, der udfører  ombygnings- eller moderniseringsarbejder på  

 egne eller lejede bygninger til eget eller sin virksomheds brug, skal  

 ligeledes betale moms af det arbejde, der udføres af den pågældendes ansatte,  

 samt af de materialer, der anvendes til dette arbejde.
 Momsregistrerede virksomheder, som har fuld fradragsret for moms  

 vedrørende deres driftsbygninger, er imidlertid fritaget for at beregne moms  

 af det arbejde, som udføres af virksomhedens ansatte ved opførelse, ombygning  

 og modernisering mv af bygninger til virksomhedens brug.
 Momsregistrerede virksomheder, som kun har delvis fradragsret for moms,  

 skal derimod beregne moms af byggeri mv til virksomhedens brug.
 Der henvises i øvrigt til afsnittet »Momsregistrerede virksomheders  

 byggeri mv til virksomhedens brug«.
 Byggevirksomheder, der på egne grunde, herunder grunde, der tilhører en af  

 interessenterne i et interessentskab, opfører, ombygger eller moderniserer  

 bygninger til bolig for virksomhedens indehaver/interessenten eller til  

 bolig, vuggestue, børnehave, fritidshjem, feriehjem, sommerhuse og lignende  

 for virksomhedens personale, skal efter momslovens § 11, stk 1, betale moms  

 af de arbejdsydelser (håndværksarbejde) og det projekteringsarbejde  

 (ingeniør- og arkitektarbejde), virksomheden selv udfører i forbindelse med  

 opførelsen, ombygningen eller moderniseringen, fordi virksomheden ikke har  

 fradragsret ved opførelse, anskaffelse og drift af sådanne bygninger.
Der skal endvidere betales moms af de varer, som anvendes ved byggeriet,  

 når det drejer sig om varer, der fremstilles eller forhandles af  

 virksomheden.
Det gælder fx ved udtagelse af sten fra et teglværk eller træ  

 fra en tømmerhandel.
 Af indehaverens (interessentens) personlige arbejde skal der dog kun  

 betales moms i følgende tilfælde:
1. Når arbejdet falder inden for den pågældendes fag  

 efter hertil nært knyttede fagområder.
Snedkerarbejde og tømrerarbejde  

 betragtes i denne henseende som hørende til samme fagområde.
2. Når indehaveren (interessenten) udfører tilsvarende  

 arbejde i forbindelse med byggeri for fremmed regning eller i forbindelse med  

 opførelse af bygninger til salg eller udlejning.
Dette gælder, selv om den  

 pågældende ikke er uddannet inden for det pågældende fagområde.
 Der skal eksempelvis betales moms af det murer- og tømrerarbejde, som  

 udføres af indehaveren til eget brug, når han også udfører murer- og  

 tømrerarbejde for fremmed regning eller ved opførelse af huse til salg eller  

 udlejning.
I andre tilfælde end de nævnte skal der ikke betales moms af indehaverens  

 (interessentens) personlige arbejde.
Der skal eksempelvis ikke betales moms  

 af det tømrer- og snedkerarbejde, som udføres personligt af en bygherre, der  

 driver selvstændig virksomhed som modelsnedker inden for jern- og  

 metalindustriens fagområde, idet hans fag ikke har nogen tilknytning til  

 byggefagene.
 Der skal altid betales moms af det arbejde, som udføres af virksomhedens  

 personale, selv om arbejdet falder uden for bygherrens eller personalets  

 fagområder.
Den momspligtige værdi Den momspligtige værdi for de arbejdsydelser og materialer, som  

 virksomheden herefter skal betale moms af, er virksomhedens almindelige  

 salgspris for en tilsvarende leverance til en privat bygherre.
Hvis en sådan  

 salgspris ikke findes, beregnes momsen af en kalkuleret salgspris, der skal  

 omfatte samtlige de omkostninger og den avance, der i almindelighed indgår i  

 den momspligtige værdi for varer eller ydelser af den pågældende art.
Hvornår skal der momses? De arbejdsydelser, der er præsteret af virksomheden, og de materialer, der  

 er anvendt i forbindelse hermed, skal medregnes til den momspligtige  

 omsætning for det kvartal, i hvilket de er udført.
Momsafregningen kan  

 således ikke udskydes, indtil bygningerne tages i anvendelse, men skal  

 foretages kvartal for kvartal med endelig regulering ved arbejdets  

 færdiggørelse.
Landbrugsvirksomheder, der ved egne ansatte udfører arbejdsydelser på egne  

 bygninger, fx indehaverens bolig eller tjenesteboliger, kan afregne momsen af  

 byggearbejder mv over det eksisterende registreringsforhold.
Der skal således  

 ikke over for sådanne virksomheder stilles krav om særskilt registrering med  

 kvartalsvis afregning.
Købsmoms (indgående moms) Momsen af materialer, som indkøbes til byggeriet, og som anvendes af  

 virksomhedens personale eller af indehaveren (inden for dennes fagområde),  

 kan medregnes til købsmomsen.
Momsen af materialer, som virksomheden indkøber til brug for andre  

 håndværksvirksomheders arbejde ved byggeriet, samt momsen af håndværksarbejde  

 mv (entrepriser), som udføres af andre virksomheder, kan derimod ikke  

 medregnes til købsmomsen.
Der skal på den anden side ikke betales moms af  

 sådanne entrepriser og materialeindkøb ud over den moms, der er opkrævet af  

 håndværkeren (entreprenøren) eller leverandøren.
Reparation og vedligeholdelse Over 50 000 kr Enhver, der for egen regning på egne eller lejede bygninger udfører  

 reparations- eller vedligeholdelsesarbejder til en samlet værdi af mere end  

 50 000 kr inden for et år, skal betale moms efter de samme regler, som gælder  

 for opførelse, ombygning, eller modernisering.
 Det betyder, at der ved reparations- og vedligeholdelsesarbejder på  

 bygninger bestemt til  salg eller udlejning skal betales moms af det  

 arbejde, som udføres af den pågældende og dennes ansatte, samt af de  

 materialer, der anvendes til dette arbejde, jf side 24.
 Ved reparations- og vedligeholdelsesarbejder på bygninger bestemt til  

andre formål skal der betales moms af det arbejde, som udføres af den  

 pågældendes ansatte, samt af de materialer, der anvendes til dette arbejde,  

 jf side 25.
 Af indehaverens personlige arbejde ved reparations- og  

 vedligeholdelsesarbejder på bygninger bestemt til  andre formål skal  

 der dog betales moms i samme omfang som anført i afsnittet »Opførelse,  

 ombygning eller modernisering til andre formål«.
 Den momspligtige værdi for de arbejdsydelser og materialer, som  

 virksomheden skal betale moms af, fastsættes som den almindelige salgspris,  

 eller, hvis der ikke findes en sådan, en kalkuleret salgspris, der skal  

 omfatte samtlige de omkostninger og den avance, der i almindelighed indgår i  

 den momspligtige værdi for varer eller ydelser af den pågældende art.
50 000 kr og derunder En momsregistreret virksomhed, fx en byggevirksomhed, som for egen regning  

 udfører reparations- og vedligeholdelsesarbejder til en samlet værdi af ikke  

 over 50 000 kr på egne bygninger, for hvilke der ikke er fradragsret eller  

 kun delvis fradragsret for købsmomsen, fx indehaverens bolig eller en  

 udlejningsejendom, skal betale moms af de varer og momspligtige ydelser, som  

 anvendes ved de nævnte arbejder, når det drejer sig om varer eller ydelser,  

 som fremstilles eller forhandles af virksomheden, jf momslovens § 11, stk 1.  

 Momsen beregnes derfor på grundlag af indkøbs- eller fremstillingsprisen  

 (uden moms), jf momslovens § 8, stk 1.
Momsregistrerede virksomheders byggeri mv til virksomhedens brug Momsregistrerede virksomheder, som har fuld fradragsret for moms  

 vedrørende deres driftsbygninger, er fritaget for at beregne moms af det  

 arbejde, som udføres af virksomhedens ansatte ved opførelse, ombygning og  

 modernisering mv af bygninger til virksomhedens brug.
 Momsregistrerede virksomheder, som kun har delvis fradragret for moms,  

 skal derimod beregne moms af byggeri mv til virksomhedens brug.
 Virksomheder, der opfører, ombygger eller moderniserer bygninger, som ikke  

 udelukkende skal anvendes i forbindelse med virksomhedens omsætning af varer  

 og momspligtige ydelser, skal således for hvert kvartal beregne moms af det  

 projekterings- og byggearbejde, som udføres af virksomhedens ansatte, samt af  

 de materialer, der anvendes til dette arbejde.
 Det samme gælder virksomheder, der ved egne ansatte udfører reparations-  

 og vedligeholdelsesarbejde til en samlet momspligtig værdi af mere end 50 000  

 kr årligt på bygninger, som ikke udelukkende anvendes i forbindelse med  

 virksomhedens omsætning af varer og momspligtige ydelser.
 Det for hvert kvartal beregnede momsbeløb skal af virksomheden medregnes  

 til den udgående moms i det pågældende kvartal, men virksomheden kan samtidig  

 medregne en andel af momsbeløbet til den indgående moms i overensstemmelse  

 med de almindelige regler om delvis fradragsret.
Reguleringsforpligtelse Opførelse, ombygning og modernisering af bygninger er omfattet af de  

 almindelige bestemmelser i bekendtgørelsen om regulering af indgående moms  

 for investeringsgoder.
 Den reguleringsforpligtelse, der herefter kan gøres gældende over for  

 momsregistrerede virksomheder, som har fuld fradragsret for momsen vedrørende  

 driftsbygninger, jf ovenfor, vil således alene omfatte momsen af de på  

 arbejdet anvendte materialer og indkøbte entrepriser.
 For virksomheder med delvis fradragsret udgør reguleringsforpligtelsen den  

 andel af det beregnede momsbeløb, som er medregnet til virksomhedens  

 indgående moms.
 Der hviler ingen reguleringsforpligtelse på reparations- og  

 vedligeholdelsesarbejder.
Byggemodning mv af egne arealer Registrerede  bygge- og anlægsvirksomheder, der udfører  

 arbejdsydelser i forbindelse med byggemodning (dræning, nedlægning af  

 hovedvandledninger og lignende, etablering af hovedkloakanlæg, vejanlæg og  

 andre fællesanlæg) af egne arealer, som skal sælges eller udlejes, skal  

 betale moms af de varer og momspligtige ydelser, som anvendes ved de nævnte  

 arbejder, hvis det drejer sig om varer eller ydelser, som fremstilles eller  

 forhandles af virksomheden.
Det gælder også ved byggemodning af egne arealer,  

 som skal benyttes til opførelse af bygninger mv til bolig for virksomhedens  

 indehaver og personale eller til vuggestuer, børnehaver, fritidshjem,  

 feriehjem, sommerhuse og lignende for virksomhedens personale.
 Registrerede bygge- og anlægsvirksomheder skal ligeledes betale moms af de  

 varer og momspligtige ydelser, som anvendes i forbindelse med udførelse af  

 terrænregulering og ekstra fundering på egne arealer, som skal benyttes til  

 de nævnte formål, når det drejer sig om varer eller ydelser, som fremstilles  

 eller forhandles af virksomheden.
Momsen beregnes på grundlag af virksomhedens  almindelige salgspris  

 for en tilsvarende leverance til en privat bygherre.
Hvis en sådan salgspris  

 ikke findes, beregnes momsen af en kalkuleret salgspris, der skal omfatte  

 samtlige de omkostninger og den avance, der i almindelighed indgår i den  

 momspligtige værdi for varer eller ydelser af den pågældende art.
 Virksomheden kan - med de begrænsninger, der følger af momslovens  

 almindelige bestemmelser - til købsmomsen medregne momsen på de materialer,  

 som virksomheden selv anvender ved de udførte arbejder ved byggemodningen.
 Hvis virksomheden bliver frivilligt registreret for udlejning mv af fast  

 ejendom, gælder der særlige regler for fradragsret, jf reglerne om frivillig  

 registrering for udlejning, bortforpagtning og salg af fast ejendom.
Regnskab Virksomheden skal føre regnskab over køb og salg af varer og momspligtige  

 ydelser, så virksomheden kan opgøre den moms, der skal betales til  

 toldvæsenet.
Regnskabet skal samtidig give toldvæsenet mulighed for at  

 kontrollere, at momsen bliver rigtigt opkrævet og indbetalt.
Momsregnskabet Momsregnskabet kan enten føres i det almindelige forretningsregnskab eller  

 i det særlige regnskabshæfte (form Y 27).
Kalkulationer I tilfælde, hvor momsen af udførte byggearbejder skal beregnes på grundlag  

 af virksomhedens almindelige salgspris eller en kalkuleret salgspris, skal  

 der for hver enkelt byggesag foreligge specificerede kalkulationer, der  

 viser, hvordan den momspligtige værdi er beregnet.
 Som eksempel kan nævnes, at der ved opførelse på egen eller lejet grund af  

 bygninger til salg eller udlejning skal foreligge følgende specificerede  

 oplysninger om den enkelte byggesag:
- kostpris for materialer anvendt ved de byggearbejder, virksomheden selv  

 har udført - lønudgifter inkl sociale ydelser og oplysning om antal timer, som  

 virksomheden har afholdt i forbindelse med projektering og opførelse - værdi af indehaverens eget arbejde og oplysning om antal timer ved  

 projektering og opførelse - andre omkostninger vedrørende de byggearbejder, virksomheden selv har  

 udført, fx anvendelse af virksomhedens materiel og udgifter til  

 arbejdspladsindretning - de procenttillæg til materialer og lønudgifter mv, som virksomheden  

 beregner sig til dækning af generalomkostninger og fortjeneste.
Eksempel på indretning af regnskab Af hensyn til de særlige regler, som gælder for momsberegning i  

 virksomheder, der udfører byggearbejde for egen regning, skal der for hver  

 enkelt byggesag kvartalsvis føres et specificeret regnskab, som gør det  

 muligt for toldvæsenet at kontrollere momsberegningen.
Der er i bilag 2 vist et eksempel på, hvorledes et sådant regnskab kan  

 indrettes til brug ved opgørelse af momsen for byggeri for egen regning til  

 salg eller udlejning.
Eksemplet vil også kunne anvendes ved opstilling af et  

 regnskab til brug ved opgørelse af momsen for ombygnings- eller  

 moderniseringsarbejder og for momspligtige reparations- og  

 vedligeholdelsesarbejder.
 Ved regnskabets førelse må der specielt tages hensyn til, at momspligten  

 for det nævnte byggeri alene omfatter det arbejde ved projekteringen og  

 opførelsen, som virksomheden selv udfører.
 Materialer, som virksomheden indkøber til brug for andre  

 håndværksvirksomheders arbejde ved byggeriet, samt køb af håndværksarbejde mv  

 (entrepriser), som udføres af andre virksomheder, skal således bogføres  

 særskilt i regnskabet, idet momsen af sådanne materialeindkøb og entrepriser  

 ikke kan medregnes til købsmomsen.
 Da momsberegningen for byggeri for egen regning skal foretages kvartal for  

 kvartal, må der som vist i bilaget foretages registrering af værdien af  

 anvendte materialer og lønudgifter mv i forbindelse med de arbejdsydelser,  

 der er udført i kvartalet.
 De beregnede momsbeløb overføres hvert kvartal til toldvæsenets  

 regnskabshæfte eller til virksomhedens almindelige momsregnskab.
Overgangsbestemmelser Beskatningstidspunkt Udvidelsen af pålægget for byggearbejder, som udføres for egen regning,  

 har virkning for byggeri mv, der påbegyndes efter den 1 oktober 1984.
Ved  opførelse af bygninger er det tidspunktet for støbningen af  

 fundamentet, der er afgørende.
Hvis støbningen af fundamentet er påbegyndt  

 før den 1 oktober 1984, omfattes byggeriet altså ikke af de nye regler.
 For  ombygnings- og moderniseringsarbejder og  for reparations-  

 og vedligeholdelsesarbejder er det afgørende, om arbejdet er sat i gang  

 før eller efter den 1 oktober 1984.
Dette vil i almindelighed ikke give anledning til tvivl, når det drejer  

 sig om ombygning og modernisering.
Her vil arbejdet normalt have et på  

 forhånd fastlagt omfang, eksempelvis en samlet byggesag, og et kendt  

 igangsætningstidspunkt, der kan dokumentere, at arbejdet ikke er omfattet af  

 de nye regler, hvis det er påbegyndt før 1 oktober 1984.
For reparations- og vedligeholdelsesarbejder vil der ofte ikke foreligge  

 tilsvarende mulighed for at påvise igangsætningstidspunkt og omfang af  

 arbejdet.
Her er som hovedregel arbejde udført før 1 oktober 1984 momsfrit,  

 medens arbejde udført efter dette tidspunkt er momspligtigt.
 I nogle tilfælde vil der dog også for reparations- og  

 vedligeholdelsesarbejder kunne påvises, at det drejer sig om et konkret  

 arbejde med et på forhånd fastlagt omfang og et kendt igangsætningstidspunkt,  

 der ligger forud for den 1 oktober 1984. Et sådant arbejde vil derfor kunne  

 færdiggøres uden betaling af moms.
 Der kan eksempelvis i et boligselskab efter vedtagelse i en afdeling  

 og/eller i selskabets hovedbestyrelse før 1 oktober 1984 være igangsat et  

 reparations- og vedligeholdelsesarbejde af et nærmere fastlagt omfang, eller  

 der kan for en vis kortere periode efter 1 oktober 1984 indtræde et naturligt  

 sluttidspunkt for et ellers løbende vedligeholdelsesarbejde - fx i form af  

 afslutningen af vedligeholdelsesarbejdet på en mindre afdeling eller på en  

 boligblok - som kan anvendes som sluttidspunkt for momsfrihed (=  

 starttidspunkt for momspligt) for det løbende vedligeholdelsesarbejde.
Driftsmidler og materialeindkøb Med hensyn til indkøb af maskiner og andre driftsmidler gælder momslovens  

 almindelige regler.
Det betyder, at en virksomhed, der bliver omfattet af  

 registreringspligten med virkning fra 1 oktober 1984 ikke kan få godtgjort  

 momsen af de før 1 oktober 1984 indkøbte driftsmidler.
 For materialer indkøbt før 1 oktober 1984, som efter dette tidspunkt  

 anvendes til momspligtige byggearbejder mv, vil moms betalt ved købet derimod  

 kunne medregnes til den indgående moms i takt med materialernes anvendelse,  

 dvs i takt med, at der beregnes udgående moms af disse materialer.
Campingvogne og lystfartøjer Direktoratet har på baggrund af drøftelser med Camping-Branchens  

 Fællesorganisation og Søsportens Brancheforening vedrørende den  

 afgiftsmæssige stilling efter momsloven i forbindelse med salg af brugte  

 campingvogne og lystfartøjer foretaget en ændring af reglerne vedrørende  

 anvisningssalg mv.
Ved ændringen er der gennemført en stramning af de momsmæssige regler  

 vedrørende anvisningssalg samtidig med, at anviseren (forhandleren) får  

 adgang til efterfølgende at finansiere anvisningssalget, herunder at påtage  

 sig forpligtelser som selvskyldnerkautionist.
Der er endvidere foretaget en  

 præcisering af reglerne vedrørende returvarer.
 De nye retningslinier er trådt i kraft den 1 august 1981.
Generelt vedrørende salg mv Efter bestemmelserne i momslovens § 11 skal registrerede virksomheder  

 svare moms ved afsætning af varer og afgiftspligtige ydelser.
Dette gælder  

 således også ved afsætning af brugte varer, som virksomheden har indkøbt  

 eller modtaget i bytte ved salg af nye varer.
 Virksomheder skal endvidere svare moms ved afsætning af varer, herunder  

 brugte varer, som virksomheden har modtaget i kommission, såvel fra  

 registrerede og ikke-registrerede virksomheder som fra private.
 Privatpersoner skal derimod ikke svare moms ved salg af en brugt vare.
 Ved  kommissionshandel forstås det forhold, at en virksomhed  

 afsætter varer for en andens regning, men i virksomhedens eget navn.
 Momsen skal i ovennævnte tilfælde beregnes på grundlag af den fulde  

 salgspris efter de almindelige regler for opgørelse af den momspligtige  

 omsætning.
 Forhandlere af campingvogne og lystfartøjer kan på nærmere fastsatte  

 betingelser medvirke ved handel med brugte campingvogne/lystfartøjer, der  

 sker direkte mellem to privatpersoner, uden at der skal svares moms af  

 salgsprisen.
 Denne form for salg mellem køber og sælger, formidlet af en forhandler, er  

 i det efterfølgende benævnt anvisningssalg.
 Ved  anvisningssalg forstås det forhold, at en virksomhed formidler  

 varer solgt i ejerens navn og for dennes regning.
 I sådanne tilfælde skal forhandleren (anviseren) svare moms af den  

 betaling i form af anvisningsprovision (mæglersalær), som den pågældende  

 forhandler beregner sig for at formidle salget mellem køber og sælger.
 De momsmæssige regler vedrørende anvisningssalg ved handel med brugte  

 campingvogne/lystfartøjer er nærmere beskrevet nedenfor.
Anvisningssalg For at en forhandlers medvirken ved salg af brugte  

 campingvogne/lystfartøjer kan godkendes som et anvisningssalg, skal følgende  

 betingelser være opfyldt:
1. Salget af den brugte campingvogn/lystfartøj skal  

 ske i ejerens navn og for dennes regning på grundlag af en mellem ejeren og  

 forhandleren skriftlig indgået anvisningsaftale.
Anvisningsaftalen, der skal  

 opbevares hos forhandleren, skal bl a indeholde oplysning om, at ejeren af  

 den brugte campingvogn/lystfartøj har fuld dispositionsret og ejendomsret i  

 relation til forhandleren, indtil handelen med køberen er afsluttet.  

 Forhandleren har derfor ikke adgang til at belåne den brugte  

 campingvogn/lystfartøj, ligesom den pågældende campingvogn/lystfartøj ikke må  

 tjene som sikkerhed eller garanti for udbetalingen ved ejerens køb af en  

 anden campingvogn/lystfartøj hos forhandleren.
 Campingvogne/lystfartøjer, der er taget i bytte, fx som udbetaling ved køb  

 af en anden campingvogn/lystfartøj, er ikke omfattet af reglerne vedrørende  

 anvisningssalg.
2. Ved anvendelse af forhandlerens slutsedler,  

 kontrakter og andre salgsdokumenter må forhandleren ikke fremtræde som sælger  

 af den brugte campingvogn/lystfartøj.
Det skal derfor på tydelig måde i  

 salgsdokumenterne tilkendegives køberen, at handelen indgås med ejeren af den  

 brugte campingvogn/lystfartøj.
 Ved anvendelse af neutrale slutsedler, kontrakter og andre salgsdokumenter  

 skal dokumenterne ud over navn og adresse mv på sælger og køber også  

 indeholde navn og adresse på anviseren (forhandleren).
3. Anviseren (forhandleren) må ikke over for køberen  

 påtage sig nogen som helst form for ansvar eller yde en garanti for det  

 solgte.
Det skal derfor på tydelig måde i de anvendte salgsdokumenter  

 tilkendegives køberen, at forhandleren ikke har ansvaret eller yder garanti  

 for det solgte.
 4. Forhandlerens provision (mæglersalær) for at  

 medvirke ved anvisningssalget skal være fastsat på normal måde, dvs enten som  

 en procentdel af den opnåede salgspris eller eventuelt til et forud nærmere  

 aftalt fast beløb.
 Ved vurderingen af, om forhandlerens anvisningsprovision er fastsat på  

 normal måde, vil der blive lagt vægt på, at provisionen sædvanligvis er den  

 samme som anvendes af andre forhandlere inden for branchen, og at  

 forhandleren i øvrigt over længere perioder anvender samme retningslinier for  

 beregning af provisionen.
Såfremt der mellem ejeren og forhandleren aftales en fast pris, som den  

 indsatte campingvogn/lystfartøj skal sælges til, og en eventuel merpris  

 tilfalder forhandleren, fx som provision, kan handelen ikke anses som  

 anvisningssalg, idet salget i et sådant tilfælde sker for forhandlerens  

 regning og risiko.
Forhandleren skal derfor i sådanne tilfælde svare moms af  

 den fulde salgspris.
 5. Såfremt forhandleren skal foretage reparationer  

 eller lignende på den indsatte campingvogn/lystfartøj, skal der for disse  

 ydelser ske særskilt fakturering til køber eller sælger.
 Tilsvarende gælder, hvis der i forbindelse med anvisningssalget af  

 campingvogn/lystfartøjet leveres yderligere udstyr af forhandleren.
 Foretagne reparationer og lignende, salg af ekstraudstyr mv skal således  

 holdes uden for anvisningssalget, og betalingen herfor skal på normal måde  

 medregnes i forhandlerens afgiftspligtige omsætning.
 6. Ved et anvisningssalg må der ikke indgå brugte  

 effekter som delvis betaling, medmindre dette er skriftligt aftalt med ejeren  

 af den brugte campingvogn/lystfartøj og på betingelse af, at ejeren herefter  

 overtager de pågældende brugte effekter.
7. Forhandleren er berettiget til selv at medvirke ved  

 finansieringen af et anvisningssalg, herunder at påtage sig forpligtelser som  

 selvskyldnerkautionist over for banker, sparekasser og  

 finansieringsselskaber.
I disse tilfælde skal det eksemplar af  

 anvisningsaftalen, der opbevares hos forhandleren, påføres oplysning herom.
 Forhandlerens selvfinansiering eller medvirken ved finansiering i øvrigt  

 er betinget af, at købekontrakten med hensyn til finansieringsomkostninger  

 mv, renter og afdrag er fastsat på normal måde, hvilket må ses i sammenhæng  

 med det under pkt 4 anførte vedrørende fastsættelse af anvisningsprovisionen.
Returvarer Efter momslovens § 13, stk 5, kan der ved opgørelsen af den momspligtige  

 omsætning fradrages 81,97 pct (ved en momssats på 22 pct) af beløb, der er  

 godtgjort kunder for varer, som virksomheden har modtaget retur.
 Hvis en forhandler af campingvogne eller lystfartøjer tager tidligere  

 solgte og momsberigtigede campingvogne/lystfartøjer retur mod en nærmere  

 aftalt godtgørelse til kunden, kan den del af det godtgjorte beløb, som udgør  

 momsen (opgjort efter den på salgstidspunktet anvendte momssats), fratrækkes  

 salgsmomsen i følgende tilfælde:
a. varer, som godtgøres kunden  med den fulde salgspris eller med  

 udbetalingen og alle indbetalte afdrag, eller b. varer, som sælgeren tager tilbage eller tilbagekøber  inden 1 år  

 efter handelen med delvis godtgørelse af salgsprisen, eller c. varer, som sælgeren  delvis godtgør kunden salgsprisen for inden  

 for en  garantiperiode, eller d. varer, der er solgt på afbetaling med ejendomsforbehold eller på en  

 særlig kontokontrakt uden ejendomsforbehold, og som tages tilbage, fordi  

 køberen ikke opfylder sine forpligtelser (misligholdelse af kontrakten).
 I det følgende er der sket en uddybning af punkterne b, c og d.
ad punkt b Ved afgørelsen af, om campingvognen/lystfartøjet er returneret/tilbagekøbt  

 inden 1 år efter den stedfundne handel, er det tidspunktet for  

 campingvognens/lystfartøjets levering til kunden, som er afgørende.
Udstedes  

 der faktura, herunder regning, nota mm over en leverance, anses  

 faktureringstidspunktet som leveringstidspunktet, for så vidt faktureringen  

 sker inden eller snarest efter leverancens afslutning, jf momslovens § 13,  

 stk 1 og 2.
Hvis en forhandler ikke udsteder faktura i forbindelse med salg af en  

 campingvogn/lystfartøj, skal der kunne fremlægges skriftlig dokumentation for  

 tidspunktet for leveringen.
Denne dokumentation kan fx ved salg på afbetaling  

 bestå af en købekontrakt, hvis købekontrakten er udstedt i umiddelbar  

 forbindelse med leveringen.
Såfremt der ikke foreligger anden skriftlig  

 dokumentation for leveringen, kan datoen for underskrift af salgsslutseddel  

 anvendes i relation til 1-års reglen.
 Det skal i øvrigt bemærkes, at oprettelsen af en købekontrakt eller  

 slutseddel ikke anses som tilstrækkelig til opfyldelse af faktureringspligten  

 i momslovens § 17, stk 1, dvs at en købekontrakt eller slutseddel ikke vil  

 kunne anerkendes som dokumentation af den indgående moms i medfør af  

 momslovens § 18, stk 4.
ad punkt c Efter denne bestemmelse er der alene adgang til regulering ved  

 returtagning, såfremt forhandleren i henhold til en skriftlig garantiaftale  

 har forpligtet sig til ubetinget at tage campingvognen/lystfartøjet tilbage,  

 hvis der inden for garantiperioden konstateres væsentlige fejl og mangler ved  

 det solgte, og disse efter aftalen giver køberen returneringsret.
Er der  

 derimod tale om tilbagekøb, fx ibyttetagning i forbindelse med salg af en  

 anden campingvogn/lystfartøj, kan der ikke ske regulering efter denne  

 bestemmelse.
ad punkt d Såfremt en købekontrakt med forhandleren som selvskyldnerkautionist bliver  

 tiltransporteret en finansieringsvirksomhed mv, og forhandleren i forbindelse  

 med købers misligholdelse af kontrakten må indfri restgælden, vil  

 forhandleren ved tilbagetagelsen af campingvognen/lystfartøjet kunne anse  

 denne som en returvare.
 Der kan efter denne bestemmelse ikke foretages regulering for  

 campingvogne/lystfartøjer, der er solgt på afbetaling, i tilfælde, hvor alle  

 rettigheder ifølge kontrakten er tiltransporteret en anden forhandler.
 Såfremt der sker tvangsmæssig tilbagetagelse i forbindelse med salg af en  

 anden campingvogn/lystfartøj til den pågældende kunde, kan der ikke foretages  

 momsmæssig regulering ved tilbagetagelsen.
Campingvogne og lystfartøjer, der er momsberigtiget efter reglerne for  

 anvisningssalg, er ikke omfattet af bestemmelserne for returvarer, idet  

 campingvognen/lystfartøjet ikke er solgt af forhandleren.
Det samme gælder de  

 tilfælde, hvor en forhandler tager en brugt campingvogn/lystfartøj i bytte,  

 som den pågældende forhandler ikke selv tidligere har leveret til kunden.
 Fiskeauktioner m fl.
Fiskeauktioner, salgsforeninger, samlecentraler o lign Der kan ved afregning med fiskere anvendes følgende fremgangsmåde:
Køb fra registrerede fiskere Forinden momsen beregnes, kan følgende omkostninger fradrages i budsummen,  

 jf lovens § 17, stk 4:
 - Salær, hal-afgift, vareafgift, isning, arbejdsomkostninger ved opsætning  

 i hal og emballage, fx køb/leje af fiskekasser og leje af hyttefade.
Endvidere kan der i budsummen fradrages beløb, som opkræves til  

 finansiering af den af Danske Fiskeres Producent Organisation administrerede  

 mindsteprisordning for visse fiskesorter.
Ordningen er nærmere beskrevet i  

 det følgende afsnit herom.
 I budsummen kan derimod  ikke fradrages udlæg for proviant, olie,  

 kontingent o lign.
Køb fra ikke-registrerede danske fiskere Der beregnes intet momsbeløb for købet.
 Der skal opkræves moms af leverede varer og afgiftspligtige ydelser, fx  

 isning, arbejdsomkostninger ved opsætning i hal og emballage mv.
Auktioner er i medfør af lovens § 4, stk 2, fritaget for at svare moms af  

 det auktionssalær, som afkræves sælger, når salæret indgår som en del af  

 budsum mv, hvoraf der skal svares moms ved salget.
Se kap REGISTRERING.
Køb fra udenlandske fiskere Der beregnes intet momsbeløb for købet.
Leverancer af varer og momspligtige ydelser til udenlandske fiskere vil  

 kunne holdes uden for den momspligtige omsætning.
For varer (fx fiskekasser)  

 skal der fremlægges sædvanlig udførselsdokumentation, og for ydelser (isning,  

 arbejdsomkostninger og vareafgift mv) skal det gennem regnskabet mv kunne  

 dokumenteres, at leverancen har fundet sted for udenlandsk regning.
 Den indførte fiskemængde skal mindst 1 gang ugentlig angives til  

 fortoldning og i forbindelse hermed indbetales momsen, der udgør 22 pct. af  

 den samlede budsum inklusive emballage.
Salg Med hensyn til salg til fiskeeksportører, fiskeopkøbere mv følges de  

 almindeligt gældende regler.
Mindsteprisordning for fisk Danske Fiskeres Producent Organisation, Brabrand, der er registreret efter  

 momsloven, administrerer en ordning med mindstepriser ved salg til konsum af  

 visse fiskesorter, som de fiskere, der er medlemmer af organisationen,  

 afsætter på fiskeauktioner mv.
 Af organisationens vedtægter fremgår bl a, at organisationen kan  

 intervenere på markedet for de i De europæiske Fællesskabers rådsforordning  

 nr 2142/70, art 1, stk 2, under toldpositionerne 03.01-03.03 incl nævnte  

 produkter.
 Organisationen opkræver til finansiering af den omhandlede ordning hos de  

 tilsluttede fiskere et beløb på 1 øre pr kg tilførte (landede) fisk af den  

 art, der er omfattet af ordningen (for tiden kuller, rødspætter, sild og  

 torsk).
Beregningen af dette beløb sker i forbindelse med omsætningen af de  

 pågældende fisk på fiskeauktioner, salgsforeninger, samlecentraler o lign.
De  

 beregnede beløb, der modregnes i auktionen m fl's afregning til fiskeren,  

 indbetales herefter periodevis til organisationen.
 Organisationen modtager endvidere gennem Fiskeriministeriet et efter  

 nærmere fastsatte regler beregnet tilskud fra De europæiske Fællesskaber pr  

 kg landet fisk, der ikke har opnået den af organisationen fastsatte  

 mindstepris ved salg til konsum.
Fisk, der på auktionen mv ikke opnår den ifølge ordningen fastsatte  

 mindstepris, må ikke afsættes til konsum, men skal afsættes til  

 industriformål efter at være blevet gjort uanvendelig som konsumfisk.
Disse  

 fisk bliver på auktionen mv omsat for organisationens regning, hvorefter  

 organisationen foretager afregning direkte til den pågældende fisker på  

 grundlag af den gældende mindstepris med fradrag af sædvanlige  

 salgsomkostninger.
 Organisationen modtager selv afregning for de nævnte fiskepartier fra  

 auktionen mv i forhold til den opnåede pris ved afsætningen til  

 industriformål.
 Der er truffet afgørelse om, at de hos fiskerne (medlemmerne) opkrævede  

 beløb på 1 øre pr kg af det omsætningsled (auktionen, salgsforeningen,  

 samlecentralen), der foretager beregningen af beløbet, vil kunne fradrages i  

 vederlaget for fiskene inden afgiftsberegningen, mod at auktionen m fl  

 beregner moms af de opkrævede beløb ved afregningen til organisationen.
 Endvidere skal såvel auktionerne m fl som organisationen foretage normal  

 afgiftsberegning ved køb og salg af fisk, for hvilke mindsteprisordningen  

 bringes i anvendelse.
 Organisationen skal derimod indtil videre ikke svare moms af tilskuddene  

 fra EF.
Kirkegårdsdrift Momspligtens omfang Momspligten omfatter salg af levende lys og blomster mv til udsmykning i  

 kirken, kapellet eller på kirkegården samt andre vareleverancer fra  

 menighedsrådet.
 Der skal endvidere svares moms af gravning af grave samt anlæg, til  

 plantning, vedligeholdelse, grandækning og andre arbejder i forbindelse med  

 gravstederne.
 De egentlige kirkelige handlinger er derimod ikke momspligtige.  

 Tilsvarende gælder for udlejning af gravsteder, erhvervelse og fornyelse af  

 brugsretten til et gravsted, kistebæring og -kørsel, udlejning af kapel samt  

 klokkeringning, orgelspil og anden musik og sang i kapel og kirke.
Registrering Registreringspligten påhviler menighedsrådene, da disse er ansvarlige for  

 driften af kirkegårdene.
I tilfælde af, at menighedsrådet har overdraget kirkegårdsarbejdet til en  

 selvstændig anlægsgartner, skal denne være registreret og opkræve moms af  

 alle regningsbeløb til menighedsrådet.
Hvis arbejdet er overdraget til en  

 graver, der - eventuelt samtidig med at han er ansat af menighedsrådet som  

 funktionær til udførelse af andet arbejde - for egen regning foretager  

 gravstedsvedligeholdelse for private m fl, skal den pågældende graver  

 registreres og svare moms af de opkrævede beløb, herunder beløb vedrørende  

 legatgravsteder.
Dette gælder tillige, når arbejdet udføres og betales som  

 regulativ bestemt arbejde.
Den momspligtige omsætning Ved opgørelsen af den momspligtige omsætning medregnes de beløb, som  

 menighedsrådene har modtaget som betaling for de nævnte varer og ydelser.
 Endvidere medregnes opnåede renter af engangsbeløb (gravstedskapitaler),  

 som er indbetalt ved oprettelsen af legatgravsteder, og som er bundet hos  

 stiftsøvrigheden eller i pengeinstitutter mv.
 Rentebeløbene skal medregnes, uanset hvor midlerne er anbragt, og uanset  

 om rentebeløbet er udbetalt til menighedsrådet, tilskrevet den pågældende  

 konto eller eventuelt er modregnet i mellemværender mellem stiftsøvrigheden  

 og menighedsrådet.
 Der skal udelukkende ske momsberigtigelse af renterne af en  

 gravstedskapital, så længe der påhviler menighedsrådet en  

 vedligeholdelsespligt for det pågældende gravsted.
 Rentebeløbene betragtes ved momsberegningen som værende incl moms.
 Selve gravstedskapitalen skal ikke medregnes ved opgørelsen af den  

 momspligtige omsætning, hvilket tillige gælder for engangstilskud og  

 generelle tilskud, som det offentlige udbetaler til menighedsrådet som  

 tilskud til kirkegårdsdriften.
Indgående moms Der må ved afgørelsen af, hvorvidt momsen af en given udgift kan medregnes  

 ved opgørelsen af den indgående moms, sondres mellem:
a. indkøb vedrørende varer og ydelser til brug for kirkegårdsdriften b. fælles indkøb vedrørende såvel gravsteder som fælles arealer c. indkøb til andet brug end selve kirkegårdsdriften.
 Fradragsretten kan herefter med relation til de tre kategorier af indkøb  

 opdeles således:
a.
Fuld fradragsret for moms af - lys, blomster, buske mv til videresalg - udgifter ved gravning, anlæg, tilplantning, renholdelse og  

 vedligeholdelse af grave, herunder legatgravsteder, uanset hvornår gravene er  

 oprettet - kontorholdsudgifter, herunder udgifter vedrørende egne kontorlokaler.
b.
Delvis fradragsret - fastsat til 50 pct - for moms af - udgifter vedrørende materiel- og mandskabsbygninger samt indkøb mv af  

 maskiner og redskaber, herunder drift og vedligeholdelse af disse - planter, løg, grus mv til fællesbrug b.
Delvis fradragsret - fastsat til 50 pct - for moms af - udgifter vedrørende materiel- og mandskabsbygninger samt indkøb mv af  

 maskiner og redskaber, herunder drift og vedligeholdelse af disse - planter, løg, grus mv til fællesbrug - udgifter til projektering, terrænregulering, afvanding og befæstelser i  

 forbindelse med nyanlæg af kirkegårdsarealer (gravpladser) og  

 kirkegårdsudvidelser c.
Ingen fradragsret for moms af - udgifter vedrørende kirken (herunder anskaffelse og vedligeholdelse af  

 orgel og andet udstyr), kapel, krematorium, toiletbygninger,  

 parkeringspladser, kirkegårdsmure, hegn, cykelstativer, bænke mv - tillige i  

 forbindelse med nyanlæg og udvidelse af kirkegårde - udgifter i forbindelse med kistebæring.
 (Den af direktoratet i september 1975 udsendte orientering til  

 menighedsrådene, benævnt »Moms ved drift af kirkegårde«, er i  

 september 1980 blevet genudsendt i ajourført udgave af Landsforeningen af  

 Menighedsrådsmedlemmer efter forelæggelse for direktoratet).
Køreskoler Momspligtens omfang »Lille« kørekort Køreskolers undervisning, såvel teoretisk som praktisk med henblik på  

 elevers erhvervelse af almindeligt (»lille«) kørekort til bil eller  

 motorcykel, er omfattet af momspligten.
 Undervisningen er omfattet af momspligten, selv om eleven angiver eller  

 efter omstændighederne må antages at have et erhvervsmæssigt behov for  

 erhvervelsen af et almindeligt »lille« kørekort.
 Salg af teoribøger er også omfattet af momspligten.
»Stort« kørekort Køreskolers undervisning, såvel teoretisk som praktisk med henblik på  

 elevens erhvervelse af »stort« kørekort (erhvervskørekort), er  

 undtaget fra momspligten i medfør af momslovens § 2, stk 3, punkt c (faglig  

 uddannelse, herunder omskoling).
»Stort« kørekort omfatter kørekort til - lastbil (over 3 500 kg totalvægt) - bus (personbil med over 8 siddepladser excl fører) - påhængsvogn til ovennævnte køretøjer - taxi (erhvervsmæssig persontransport med hyrevogn) - traktor.
Fritagelsen omfatter også praktisk køreundervisning, der foregår i en  

 almindelig skolevogn (under 3 500 kg totalvægt), når denne undervisning sker  

 som led i elevens erhvervelse af »stort« kørekort.
Dette finder  

 ofte sted i de første 5-10 undervisningstimer i tilfælde, hvor eleven ikke i  

 forvejen har almindeligt kørekort, og skyldes især trafikale hensyn.
Fritagelsen omfatter endvidere praktisk køretræning, der indgår som en  

 obligatorisk del af kørelæreruddannelsen, jf afsnittet om  

 »kørelæreruddannelse« Køretræning, der foregår i en almindelig skolevogn i andre tilfælde, er  

 omfattet af momspligten.
Overgangsbestemmelser Køreskolevirksomhed blev fra 1 oktober 1978 anset for fuldt ud  

 momspligtig.
 Nævnet har senere truffet afgørelse om, at køreskolers undervisning med  

 henblik på erhvervelse af kørekort til lastbil og bus samt faglig uddannelse  

 og omskoling i øvrigt (erhvervelse af erhvervskørekort) er undtaget fra  

 momspligten i medfør af momslovens § 2, stk 3, punkt c.
 Denne afgørelse har principielt virkning fra 14 december 1978.
 Der vil dog kunne ses bort fra beregning af moms for undervisning af den  

 nævnte art, som blev faktureret eller betalt efter den 13 december 1978, selv  

 om undervisningen foregik i perioden 1 oktober til 13 december 1978.
 Distriktstoldkamrene blev endvidere bemyndiget til at imødekomme  

 eventuelle ansøgninger fra køreskolevirksomheder om regulering af allerede  

 opkrævet moms på betingelse af, at det tilbageførte momsbeløb kommer den  

 enkelte køber (elev) til gode og under forudsætning af, at denne ikke er en  

 registreret virksomhed, der har medregnet momsbeløbet til den indgående moms.
 Ændringen af momspligten for køreskoler betyder samtidig en begrænsning af  

 fradragsretten, samt at der skal foretages regulering af indgående moms for  

 de driftsmidler, der er anskaffet efter 1 oktober 1978 til brug for den del  

 af køreskolevirksomheden, der pr 14 december 1978 ikke anses for omfattet af  

 momspligten.
Udlejning af køretøjer Køreskolers udlejning af køretøjer, typisk busser og lastvogne, til  

 kolleger m fl er momspligtig.
Køreskolers evt opkrævning af særskilt beløb for at stille skolevogn til  

 rådighed for eleven ved den praktiske køreprøve skal medregnes i værdien for  

 undervisningsydelsen.
Det betyder, at der skal svares moms, hvis det drejer  

 sig om prøve vedrørende »lille« kørekort, medens der ikke skal  

 svares moms, hvis det drejer sig om »stort« kørekort.
Kørelæreruddannelse Kørelæreruddannelse, hvoraf den teoretiske del foregår på en særlig skole  

 og den praktiske del foregår hos en allerede uddannet kørelærer, er undtaget  

 fra momspligten i medfør af lovens § 2, stk 3, punkt c - (faglig uddannelse).
Den grundlæggende kørelæreruddannelse har bl a til formål at give  

 deltagerne - viden om færdselsloven, bilens indretning og udstyr samt kørselsteknik, - viden om og forståelse for de grundlæggende pædagogiske principper, - træning i at undervise såvel i teori som i praktisk kørsel, og - træning i personlig kørefærdighed, herunder bremse- og undvigeteknik.
 Deltagerne bliver endvidere orienteret om reglerne for daglig drift af en  

 køreskole, herunder også om regnskabspligten.
 Kurset afsluttes med såvel teoretiske som praktiske prøver, der bedømmes  

 af et af Justitsministeriet nedsat prøveudvalg.
 Kørelærerskolers afholdelse af videregående kurser og  

 efteruddannelseskurser for kørelærere er også undtaget fra momspligten.
Momspligtig omsætning Salg Køreskoler skal svare moms af vederlaget (normalt timebetalingen) for  

 køretimer.
Der skal endvidere svares moms af vederlaget (normalt fast beløb)  

 for teoriundervisning i færdselslære mv.
 Der skal ligeledes svares moms ved udlejning af køretøjer til andre  

 køreskoler m fl, samt af salgsprisen for teoribøger.
 Der skal ikke svares moms af gebyr til den førerprøvesagkyndige (offentlig  

 stempelmærke).
Udtagelse til privat anvendelse Køreskoler skal svare moms af køretøjer, der udtages til privat  

 anvendelse, når køretøjet har været anvendt til momspligtig  

 køreskoleundervisning.
Dette gælder - som ved afsætning af køretøjerne - også  

 i de tilfælde, hvor der ikke er medregnet noget momsbeløb til den indgående  

 moms i forbindelse med anskaffelsen.
 Ved udtagelse af køretøjer - bortset fra køretøjer, der ved anskaffelsen  

 anses som investeringsgoder (anskaffelsessum over 50 000 kr. excl  

 merværdiafgift og evt registreringsafgift) - er den momspligtige værdi  

 indkøbsprisen, excl moms, men indbefattet registreringsafgift, reduceret med  

 20 pct for hvert fulde år, der er forløbet siden anskaffelsestidspunktet.  

 Eventuel betaling for skolevognsudstyr medregnes ikke til købsprisen.
 For skolevogne, der er indkøbt uden tilfaktureret moms, beregnes  

 reduktionen af den ved indkøbet betalte pris.
 Momsen beregnes, uanset om der er taget fradrag ved anskaffelsen eller ej,  

 efter bestemmelserne i bekendtgørelsen om merværdiafgift af motorkøretøjer,  

 der afsættes af udlejningsvirksomheder og køreskoler - dvs med reducerede  

 satser.
 Eksempel:
Anskaffelsestidspunkt: 15 juni 1980 Udtagelsestidspunkt: 10 april 1983 Toldkamret vil kunne tillade, at der svares afgift med 7,6 pct af  

 indkøbsprisen, afgiften på 7,6 pct indbefattet og eventuel  

 registreringsafgift, reduceret med 20 pct for hvert fulde år, der er forløbet  

 siden anskaffelsestidspunktet.
 Disse regler gælder ikke for køretøjer, der anses som investeringsgoder,  

 jf bekendtgørelse om regulering af indgående moms for investeringsgoder.
 For disse køretøjer gælder, at der ikke skal ske nogen momsberigtigelse  

 (beskatning) i normal forstand, men derimod en regulering af det foretagne  

 fradrag- evt den overtagne reguleringsforpligtelse.
 Eksempel:
Anskaffelsestidspunkt: december 1979 Pris: 80 000 kr, excl moms Registreringsafgift: 100 000 kr Fradrag ved anskaffelsen: 20,25 pct af 80 000 kr. 16 200 kr Udtages til privat anvendelse i 1982 Der skal i dette tilfælde reguleres 6 480 kr (40 pct af 16 200 kr), idet  

 der sker reduktion med 1/5 af fradraget for hvert regnskabsår, der er gået  

 (afsluttet) siden anskaffelsen.
Salg af køretøjer Køreskoler skal i alle tilfælde efter 1 oktober 1979 svare moms ved salg  

 af køretøjer, der har været anvendt til momspligtig køreskoleundervisning, jf  

 § 9, stk. 3, i bekendtgørelsen om merværdiafgift af motorkøretøjer, der  

 afsættes af udlejningsvirksomheder og køreskoler.
 Dette gælder også i de tilfælde, hvor den pågældende køreskole ikke i  

 forbindelse med anskaffelsen af køretøjet har medregnet noget momsbeløb til  

 den indgående moms.
 Sådanne situationer forekommer i tilfælde, hvor et brugt køretøj er  

 indkøbt hos en virksomhed, der har momsberigtiget køretøjet efter  

 bestemmelserne i lovens § 10, således at der ikke er deklareret moms, samt i  

 tilfælde, hvor et brugt køretøj er indkøbt hos en privatperson eller hos en  

 virksomhed, der ikke har skullet svare moms i forbindelse med salget af  

 vognen, jf herved bl a lovens § 12, stk 4.
 Tilsvarende situationer opstår i tilfælde, hvor køreskolen har indkøbt  

 skolevognen forud for ikrafttrædelsen af momspligten for køreskoler den 1  

 oktober 1978, og endelig i tilfælde, hvor køretøjet er indkøbt til privat  

 brug af kørelæreren og senere er overgået til anvendelse i den registrerede  

 køreskole.
 § 9,  stk 4, i bekendtgørelsen om delvis fradragsret  

 for merværdiafgift har alene til formål at hjemle momsfritagelse ved  

 afsætning af personbiler, jf lovens § 12, stk. 4, og mindre varevogne (under  

 3 tons), for hvilken afgiften ved anskaffelsen efter bekendtgørelsens § 5,  

 stk 1, »ikke kunne medregnes til den indgående moms«, fordi de ikke  

 udelukkende er bestemt til anvendelse i forbindelse med virksomhedens  

 afsætning af varer og momspligtige ydelser.
Momsen beregnes efter bestemmelserne i bekendtgørelsen om merværdiafgift  

 af motorkøretøjer, der afsættes af udlejningsvirksomheder og køreskoler - dvs  

 med reducerede satser.
Beregnes momsen med reduceret sats, må der ikke i  

 fakturaen anføres momsbeløb eller anden angivelse, hvoraf momsbeløbets  

 størrelse kan udregnes.
Overgangsbestemmelser Køreskoler er i en overgangsperiode indtil den 1 oktober 1979 fritaget for  

 at svare moms ved salg af motorkøretøjer, som er anskaffet af virksomheden  

 før den 1 oktober 1978, og som udelukkende har været anvendt som skolevogn i  

 mindst 4 måneder.
Overgangsbestemmelsen vil kunne anvendes, selv om skolevognen har været  

 anvendt delvis privat med deraf følgende begrænsning i fradragsretten for  

 momsen af driftsomkostningerne.
Det er derimod en forudsætning for anvendelse  

 af overgangsbestemmelsen, at køretøjet udelukkende er købt med henblik på  

 anvendelse i køreskolevirksomheden.
 Hvis køretøjet er anvendt til anden erhvervsvirksomhed, for hvilken der er  

 fradragsret i forbindelse med anskaffelse og drift (fx udlejningsvirksomhed),  

 kan overgangsbestemmelsen ikke bringes i anvendelse.
Indgående moms Indkøb Der er fuld fradragsret under indgående moms vedrørende anskaffelse og  

 drift af køretøjer, som udelukkende anvendes til momspligtig  

 køreundervisning, jf lovens § 16, stk 6.
 Der er ingen fradragsret under indgående moms vedrørende anskaffelse og  

 drift af køretøjer, som udelukkende anvendes til momsfri køreundervisning.
 Momsen af indkøb m v, der anvendes såvel i forbindelse med den  

 momspligtige del som den ikke momspligtige del af køreskolevirksomheden  

 (blandet anvendelse), kan medregnes til den indgående moms efter reglerne i §  

 1, stk 3, i bekendtgørelsen om delvis fradragsret for merværdiafgift.
 For personmotorkøretøjer (personbiler og motorcykler), der anvendes til  

 såvel momspligtig køreundervisning som til privat brug mv, er der kun delvis  

 fradragsret for indgående moms vedrørende anskaffelse og drift.
 Fradragsretten opgøres efter bestemmelserne i § 2 i bekendtgørelsen om  

 delvis fradragsret for merværdiafgift og kan ske på grundlag af forholdet  

 mellem den erhvervsmæssige kørsel i forbindelse med momspligtig undervisning  

 og den samlede kørsel ifølge et eventuelt kørselsregnskab.
Hvis der ikke føres kørselsregnskab kan den af ligningsmyndigheden  

 godkendte kørselsfordeling lægges til grund ved beregningen af  

 fradragsretten.
Det samme gælder for virksomheder, der har flere køretøjer.
I årets første tre momsperioder (kvartaler) vil det foregående  

 regnskabsårs kørselsfordeling kunne anvendes til en foreløbig opgørelse af  

 den fradragsberettigede del af momsen vedrørende anskaffelse og drift af de  

 pågældende køretøjer.
Der må herefter - hvis der føres kørselsregnskab - ved  

 regnskabsårets udløb foretages en endelig opgørelse og regulering af den  

 indgående moms på grundlag af det faktiske forhold mellem årets  

 fradragsberettigede kørsel og den samlede kørsel.
Sektorisk opdeling Bestemmelserne om sektorisk opdeling skal indtil videre ikke bringes i  

 anvendelse over for køreskolevirksomheder, jf kap TILSVAR.
Marketenderier/kantiner Generelt Ved marketenderivirksomhed (kantinevirksomhed) forstås ifølge  

 restaurationslovens § 20, stk 1, servering i dertil indrettede lokaler i  

 eller i tilknytning til arbejdspladser og tilsvarende steder for personer,  

 der er beskæftiget i virksomheden, for personer, der besøger nogen af de  

 beskæftigede, samt for chauffører, bude o lign med ærinde i virksomheden.
Efter de på arbejdsmarkedet almindeligt gældende overenskomster og aftaler  

 stiller arbejdsgiver sædvanligvis såvel lokaler som inventar og driftsmidler  

 (køkkenmaskiner, kasseapparater mv) samt service vederlagsfrit til rådighed  

 for marketenderierne.
Arbejdsgiveren påtager sig endvidere ofte  

 omkostningerne ved vedligeholdelse og opvarmning mv af de omhandlede  

 marketenderilokaler.
Omkostningerne ved rengøring af lokalerne samt afrydning  

 og opvask dækkes ligeledes i regelen af arbejdsgiveren i et nærmere aftalt  

 omfang, eventuelt i form af refusion af en del af de af marketenderiet  

 afholdte udgifter til rengøring mv.
Nedenstående retningslinier er alene gældende for de ovenfor beskrevne  

 marketenderier, hvor arbejdsgiver afholder de nævnte udgifter.
Såfremt  

 marketenderierne helt eller delvis skal afholde udgifter til lokaler,  

 inventar, varme mv, finder momslovens almindelige regler om opgørelse af  

 momstilsvaret anvendelse.
Moms- og registreringspligt Marketenderier og kantiner blev fuldt moms- og registreringspligtige i  

 forbindelse med ændringen af momsloven pr 1 oktober 1978.
 Der skal herefter svares moms ved afsætning af mad- og drikkevarer mv i  

 marketenderier såvel i registrerede virksomheder som i ikke-registrerede  

 virksomheder, fx banker, forsikringsselskaber, skoler, hospitaler samt andre  

 offentlige institutioner, og uanset om marketenderiet drives af virksomheden  

 eller af personalet.
 Pligten til at svare moms omfatter også udlevering af mad og drikkevarer,  

 selv om der alene opkræves en symbolsk betaling eller eventuelt ingen  

 betaling.
 Det vil dog normalt være således, at de af marketenderierne forhandlede  

 mad- og drikkevarer afsættes til priser, som dækker de med varernes  

 fremstilling og afsætning forbundne omkostninger (råvarer samt  

 lønomkostninger vedrørende tilberedning, salg og administration).
 Moms- og registreringspligten omfatter også marketenderier, der indkøber  

 alle varer og ydelser i forbindelse med driften hos et cateringfirma eller  

 lignende.
Marketenderier er fritaget for at svare moms af deres udlevering af mad-  

 og drikkevarer, såfremt værdien af varerne opgjort efter de nedenfor under  

 afsnittet om »Opgørelse af momstilsvaret« anførte regler ikke  

 overstiger 30 000 kr årlig.
Denne bestemmelse vil tillige kunne anvendes på  

 salg af fx øl og vand mv fra frokoststuer og lignende.
 Der skal dog under alle omstændigheder svares moms af marketenderiets salg  

 af kioskvarer, såsom slik og tobaksvarer, såfremt denne omsætning overstiger  

 10 000 kr årlig.
 Reglerne indebærer således, at et marketenderi, som har et årligt salg af  

 mad- og drikkevarer på 29 000 kr og et kiosksalg på 9 000 kr, er fritaget for  

 at svare moms.
 Salg af mad- og drikkevarer fra frugtboder på skoler samt fra  

 ungdomsklubbers kiosker eller cafeterier anses ikke for  

 marketenderivirksomhed, og er derfor omfattet af momspligten, såfremt  

 omsætningen overstiger 10 000 årlig.
Opgørelse af momstilsvaret Før 1 januar 1983 Den momspligtige omsætning Personaledrevne marketenderier skal til den momspligtige omsætning  

 medregne de tilskud fra arbejdsgiveren, som ydes til nedbringelse af priserne  

 på de af marketenderiet afsatte mad- og drikkevarer mv.
Arbejdsgiverdrevne  

 marketenderier skal svare moms af en værdi, der mindst dækker varernes  

 fremstillingsomkostninger (råvarernes pris samt lønomkostninger vedrørende  

 tilberedning, salg og administration).
 Til marketenderiets momspligtige omsætning skal derimod ikke medregnes  

 arbejdsgiverens omkostninger vedrørende lokaler, inventar, køkkenudstyr,  

 service og rengøring samt lys og varme.
Den indgående moms Indtil udgangen af 1982 havde alle marketenderier - beliggende i såvel  

 registrerede som ikke-registrerede virksomheder/institutioner - fradragsret  

 for samtlige momsbelagte indkøb i forbindelse med marketenderiernes  

 etablering og drift, dvs udgifter til opførelse og vedligeholdelse af  

 lokaler, inventar, køkkenudstyr, service, rengøring, lys, vand, el/gas og  

 varme samt arbejdsydelser.
Efter 1 januar 1983 Den momspligtige omsætning Med virkning fra den 1 januar 1983 skal den udgående moms i såvel  

 arbejdsgiverdrevne som personaledrevne marketenderier beregnes på følgende  

 måde:
 Der skal svares moms af varernes salgspris, dog mindst af en værdi der  

 dækker varernes fremstillingsomkostninger (råvarernes pris samt  

 lønomkostninger vedrørende tilberedning, salg og administration).
Der må således foretages en opdeling af marketenderipersonalets  

 timeforbrug på arbejdsydelser i forbindelse med 1. tilberedning, salg og administration og 2. afrydning, opvask og rengøring mv.
 I tilfælde, hvor varernes almindelige salgspris incl moms dækker varernes  

 fremstillingspris incl moms, skal momsberigtigelsen ske på grundlag af  

 salgsprisen.
 I tilfælde, hvor salgsprisen er mindre end fremstillingsprisen, svares  

 moms af sidstnævnte.
 Efterfølgende er vist to eksempler på beregning af et marketenderis  

 udgående moms.
Eksempel I Da det indgåede salgsbeløb ikke dækker varernes fremstillingspris, må  

 fremstillingsprisen lægges til grund for beregning af den udgående moms.
 Den udgående moms bliver herefter i dette tilfælde:
18,03 pct af 644 000 kr =116 113 kr Det fremgår af ovennævnte eksempler, at marketenderiets lønudgifter skal  

 anses som værende excl moms.
Det samme gælder, såfremt det er arbejdsgiver,  

 som direkte betaler de med marketenderiets drift forbundne lønudgifter.  

 Såfremt arbejdsgiver i øvrigt giver tilskud til nedbringelse af priserne på  

 de af marketenderiet udleverede varer eller til udligning af et i  

 marketenderiet opstået underskud, skal der også beregnes moms af disse  

 tilskud, som i den forbindelse anses som værende incl moms.
Marketenderiet skal mindst en gang årlig foretage en beregning som  

 beskrevet i ovenstående eksempler.
Såfremt forskellen mellem den udgående og  

 den indgående moms løbende (2 eller flere kvartaler) er negativ, kan  

 toldkamret pålægge marketenderiet at foretage beregningen hvert kvartal.
Den indgående moms Marketenderier kan ved opgørelsen af den indgående moms medregne momsen af  

 indkøb af råvarer, omkostningsvarer mv i forbindelse med salg og  

 administration samt eventuelle arbejdsydelser vedrørende tilberedning, salg  

 og administration, der er indkøbt i momsberigtiget stand.
Fradragsretten for moms af udgifter til opførelse og vedligeholdelse af  

 lokaler, inventar, køkkenudstyr, service, rengøring, lys, vand, el, gas og  

 varme samt i momsberigtiget stand indkøbte arbejdsydelser vedrørende  

 afrydning, opvask, rengøring mv er fra den 1 januar 1983 afhængig af den  

 omgivende virksomheds momsmæssige status efter momsloven.
Det vil sige, at  

 virksomheder, som udelukkende afsætter varer og momspligtige ydelser, har  

 fuld fradragsret for ovennævnte indkøb, blandede virksomheder (såvel  

 afgiftspligtige som ikke-afgiftspligtige aktiviteter) har delvis fradragsret,  

 og ikke-afgiftspligtige virksomheder har ingen fradragsret.
Specielle regler vedrørende erhvervsskoler og hospitalsmarketenderier Erhvervsskoler På erhvervsskolerne (handelsskoler og tekniske skoler) findes 2 former for  

 marketenderier, nemlig selvstændige marketenderier og integrerede  

 marketenderier, dvs marketenderier, der samtidig anvendes til  

 skolehjemsbespisning af elever, som betaler et fast beløb for kost og logi.  

 Disse beløb medregnes ikke i den øvrige marketenderiomsætning.
Fælles for de  

 2 marketenderiformer er, at staten yder et tilskud på 22,5 pct, hvilket i  

 realiteten vil sige, at hovedparten af lønudgifterne afholdes over skolernes  

 tilskudsberettigede drift.
 En foretaget undersøgelse vedrørende marketenderiomkostningerne på de  

 enkelte skoler viser i gennemsnit følgende omkostningssammensætning i pct af  

 omsætningen:
Undervisningsministeriet har meddelt skolerne tilladelse til at afholde de  

 under punkt 2-5 anførte omkostninger over den tilskudsberettigede drift.
Af  

 de beløb, der skal medregnes til den momspligtige omsætning, er det efter  

 tilskudsordningens ikrafttræden således kun udgifterne til indkøb af råvarer  

 (65 pct) samt lønudgifterne til fremstilling og tilberedning (12,5 pct), som  

 skal dækkes via marketenderipriserne, medens lønudgifterne til ekspedition,  

 klargøring og opfyldning dækkes gennem tilskud (9,5 pct).
 Det er indtil videre tilladt, at erhvervsskolerne beregner den udgående  

 moms i marketenderierne med 18,03 pct af omsætningen med et generelt tillæg  

 på 11,58 pct.
 Dette procenttillæg fremkommer ved en korrektion af ovennævnte løntilskud  

 på 9,5 pct (jf pkt 2), som er beregnet på grundlag af omsætningen i  

 marketenderierne før etableringen af den omhandlede tilskudsordning til  

 nedsættelse af marketenderipriserne.
 Den udgående moms i integrerede marketenderier vil kunne beregnes på  

 tilsvarende måde.
 Den indgående moms i integrerede marketenderier er indtil videre tilladt  

 opgjort som 71,08 pct af den i momsperioden beregnede udgående moms.
 Denne procentsats er fastsat på grundlag af forholdet mellem de  

 momsbelagte udgifter og de lønbeløb, der indgår i grundlaget for beregningen  

 af den udgående moms, idet der dog ligesom ved fastsættelsen af ovennævnte  

 generelle tillæg er foretaget korrektion som følge af omsætningsnedgang og  

 marketenderiprisforhøjelser.
Hospitalsmarketenderier m fl Amtskommunerne stiller i forbindelse med hospitalsmarketenderidriften  

 lokaler, inventar og driftsmidler til rådighed samt dækker lønomkostningerne  

 ved tilberedning, afrydning, rengøring og opvask.
 Hospitalsmarketenderiernes produkter leveres af hospitalernes  

 centralkøkkener, og der foretages ikke nogen registrering (fakturering eller  

 kontering) af centralkøkkenernes leverancer til henholdsvis  

 hospitalsafdelingerne og marketenderierne, som udover salg til personalet  

 også leverer mad- og drikkevarer til hospitalernes mødevirksomhed o lign.
 Det vil således ikke være muligt på grundlag af den nuværende  

 regnskabsprocedure at opgøre momstilsvaret for hospitalsmarketenderierne ved  

 en direkte opgørelse af den udgående og indgående moms.
 Derimod vil det være muligt at foretage en opgørelse af momstilsvaret på  

 grundlag af allerede foreliggende regnskabstal vedrørende det samlede  

 vareforbrug og fordelingen af kostdage på henholdsvis patienter og  

 funktionærer.
 Der er truffet afgørelse om, at momstilsvaret i marketenderier på  

 hospitaler og tilsvarende institutioner (plejehjem o lign), hvor  

 marketenderidriften sker som et led i driften af institutionens  

 centralkøkken, kan opgøres efter følgende retningslinier:
 Den indgående moms opgøres som 18,03 pct af den beregnede udgift, incl  

 moms, for råvarer pr kostdag multipliceret med antallet af funktionærkostdage  

 i kvartalet (herunder kostdage i forbindelse med mødevirksomhed).
Den udgående moms opgøres som 18,03 pct af den beregnede værdi af  

 vareforbruget i marketenderierne tillagt 22 pct af en forholdsmæssig andel  

 (forholdet mellem funktionærkostdage og det samlede antal kostdage) af de  

 lønomkostninger, der vedrører varernes fremstilling, tilberedning og salg.  

 Lønomkostningerne til brug ved den forholdsmæssige beregning ansættes til 50  

 pct af de samlede lønudgifter i centralkøkkenerne og marketenderierne.
Ved  

 denne reduktion er der ikke blot taget hensyn til lønomkostningerne  

 vedrørende rengøring, afrydning og opvask, men også til hospitalernes ekstra  

 omkostninger vedrørende særlig kostforplejning til visse patienter.
 Eksempel på opgørelse af momstilsvar i hospitalsmarketenderier m fl:
Overgangsregler Marketenderier, som er beliggende i virksomheder med delvis fradragsret  

 eller ingen fradragsret for den indgående moms, skulle efter reglerne den 1  

 januar 1983, hvor der sker ændring i fradragsretten, opgøre en eventuel  

 reguleringsforpligtelse vedrørende investeringsgoder, ligesom der skulle ske  

 momsberigtigelse ved udtagelse af øvrige driftsmidler, inventar mv.
 Der er imidlertid truffet afgørelse om, at der kan ses bort fra regulering  

 for investeringsgoder og beskatning af driftsmidler, inventar mv.
Motorkøretøjer Generelt Momspligtig værdi For køretøjer, som skal momsberigtiges ved afsætning, er den momspligtige  

 værdi den opnåede salgspris, momsen ikke indbefattet, jf dog de særlige  

 regler om automobilforhandleres salg af brugte personmotorkøretøjer mv.  

 Registreringsafgift af motorkøretøjer, der betales i forbindelse med  

 køretøjets indregistrering, skal ikke medregnes til den momspligtige værdi.
For brugte køretøjer, der skal momsberigtiges i forbindelse med udtagelse  

 til indehaverens private brug mv, er den momspligtige værdi indkøbsprisen  

 (indbefattet registreringsafgift, men uden moms) reduceret med 20 pct for  

 hvert fulde år regnet fra indkøbstidspunktet.
For brugte køretøjer indkøbt  

 uden tilfaktureret moms beregnes redutionen af den ved indkøbet betalte pris.
Indgående moms Det er en betingelse for anvendelsen af de i det følgende anførte regler  

 om fradragsret for køretøjer, at køretøjet tilhører eller lejes af den  

 pågældende registrerede virksomhed eller dennes indehaver.
For så vidt angår  

 indkøbte motorkøretøjer skal køretøjet være indregistreret i virksomhedens  

 eller indehaverens navn (evt med en medarbejder som bruger). En registreret  

 virksomhed har således ingen fradragsret for motorkøretøjer, der er  

 indregistreret i en medarbejders navn.
En registreret virksomhed har dog fradragsret for momsen på indkøb til  

 driften af et motorkøretøj, som tilhører indehaverens ægtefælle og er  

 indregistreret i dennes navn.
Virksomheden har derimod ikke fradragsret for  

 momsen af køretøjets købspris, uanset om denne afskrives over virksomhedens  

 driftsregnskab.
 Reglerne om fradragsret for moms på indkøb til drift af køretøjer finder  

 anvendelse på alle arter indkøb, som er nært knyttet til køretøjets drift,  

 dvs også reparation og vedligeholdelse, herunder udskiftning af motor.
Anskaffelse mv af biltelefon anses ikke som en omkostning, der er knyttet  

 til køretøjet.
Moms af sådanne omkostninger kan således medregnes til den  

 indgående moms efter de almindelige regler.
 Moms vedrørende opførelse mv af almindelige carporte og garager til  

 virksomhedens person- og varemotorkøretøjer kan ikke medregnes til den  

 indgående moms, når carporten eller garagen er opført i tilknytning til  

 boligbyggeri.
 For så vidt angår leje af fast garage eller parkeringsplads til  

 indehaverens eller personalets køretøjer er der fradragsret for moms efter de  

 almindelige regler, såfremt lejemålet alene er indgået af hensyn til  

 parkering af køretøjerne i arbejdstiden.
Automobilforhandlere Køb af motorkøretøjer mv For motorkøretøjer, som en forhandler med henblik på videresalg indkøber  

 med tilfaktureret moms, kan momsen af købsprisen fuldt ud medregnes til den  

 indgående moms.
 Ved køb af motorkøretøjer, for hvilke der ikke i fakturaen  

 (afregningsbilaget) må anføres moms eller anden angivelse af, at  

 fakturabeløbet (afregningen) indbefatter moms - fx køb hos ikke-registrerede  

 virksomheder, udlejningsvirksomheder og private - kan forhandleren ikke til  

 den indgående moms medregne nogen andel af købsprisen til den indgående moms.
 Moms vedrørende reparationer mv af brugte personmotorkøretøjer, som er  

 indrettet til befordring af ikke mere end 10 personer, og som er  

 indregistreret i virksomhedens eller indehaverens navn, kan ikke medregnes  

 til den indgående moms.
Moms vedrørende reparationer mv af sådanne personmotorkøretøjer, som er  

 afmeldt fra registrering, eller som allerede ved indkøbet er videresolgt og  

 derfor forinden klargøring mv indregistreres i den nye ejers (køberens) navn,  

 kan derimod fuldt ud medregnes til den indgående moms.
Det samme gælder  

 sådanne personmotorkøretøjer, som indkøbes med henblik på videresalg, men som  

 i en kortere periode fortsat er registreret i den tidligere ejers (sælgerens)  

 navn.
Der er dog en betingelse, at køretøjet ikke anvendes til indehaverens  

 eller personalets private kørsel mv.
 Moms vedrørende reparationer mv af andre køretøjer kan medregnes til den  

 indgående moms efter de almindelige regler.
Salg af motorkøretøjer Den momspligtige værdi Z Betalinger, der skal medregnes til den momspligtige værdi Afbetalingstillæg, finansieringstillæg, rentetillæg o lign, der tillægges  

 købesummen ved afbetalingssalg. jf dog nedenfor.
Gebyr for notering af panthaverdeklarationer på motorkøretøjsforsikringer  

 ved afbetalingshandler.
Gebyret debiteres køberen særskilt.  

 Panthaverdeklarationen giver afbetalingssælgeren visse rettigheder i forhold  

 til det forsikringsselskab, hvor kaskoforsikring af motorkøretøjet tegnes.
 Kautionsforsikringspræmie, som en forhandler beregner sig for at  

 kautionere over for banken for et af køberen optaget lån svarende til  

 restkøbesummen (præmien anses som et finansieringstillæg). Dette gælder,  

 uanset om der udstedes særskilt faktura over tillægget, og uanset om  

 købekontrakten transporteres til den långivende bank.
 Betaling for nummerplader og synsgebyrer, som en forhandler opkræver hos  

 kunden ved  salg af motorkøretøjer i indregistreret stand.
 Betaling for nummerplader og synsgebyrer i forbindelse med  

 reparationsarbejder på motorkøretøjer, kan holdes uden for den momspligtige  

 værdi efter udlægsreglerne.
Z Betalinger, der ikke skal medregnes til den momspligtige værdi Betaling for stempelafgift (stempling af slutsedler og købekontrakter).
 Forudbetalt vægtafgift, der særskilt kræves betalt af køberen.
 Registreringsafgift af motorkøretøjer, der betales i forbindelse med  

 køretøjets indregistrering.
Renter, der beregnes af den til enhver tid skyldige del af købesummen.
Det  

 er en betingelse, at det af købekontrakten eller bilag vedrørende  

 betalingerne fremgår, hvor meget renten udgør af de enkelte betalinger.
Rentetillæg, der opføres i en købekontrakt med et samlet beløb.
Det er en  

 betingelse, at der foreligger en generel tabel, som angiver hvilken  

 procentdel af det samlede rentebeløb, der angår de enkelte betalinger, og at  

 tabellen er indeholdt i kontrakten eller udleveres som bilag til denne.
 Ekstraudstyr, der leveres gratis i forbindelse med salg af motorkøretøjer.
Z Nye køretøjer Den momspligtige værdi er det fulde vederlag for køretøjet indbefattet evt  

 momspligtige omkostninger, jf ovenfor, men ikke indbefattet momsen.
Z Brugte motorkøretøjer (lovens § 10) Ved afsætning af brugte  personmotorkøretøjer og af  vare- og  

 lastmotorkøretøjer med tilladt totalvægt ikke over 4 tons kan forhandlere  

 i henhold til lovens § 10, stk 1, beregne moms på grundlag af en momspligtig  

 værdi, der udgør - 81,97% af forskellen mellem indkøbsprisen og salgsprisen indbefattet  

 leveringsomkostninger mv og momsen.
Afholdte udgifter til reparation mv af køretøjet kan ikke fradrages ved  

 opgørelsen.
Momsen af sådanne udgifter kan fuldt ud medregnes til  

 forhandlerens indgående moms.
 Det er en betingelse for at beregne momsen på nævnte måde, at der ikke ved  

 køretøjets overdragelse til forhandleren er faktureret moms.
 Overstiger salgsprisen for sådanne køretøjer ikke indkøbsprisen, beregnes  

 der ikke moms.
 Som brugte køretøjer anses køretøjer, der på tidspunktet for erhvervelsen  

 er eller har været indregistreret her i landet i henhold til færdselslovens §  

 72, stk 1.
 Beregnes momsen på det omhandlede grundlag, må der ikke i fakturaen for  

 det pågældende salg anføres momsbeløb eller anden angivelse, hvoraf  

 momsbeløbets størrelse kan udregnes.
Beregningsmåden kan således også anvendes ved salg af personmotorkøretøjer  

 (rutebiler og hyrevogne mv) samt vare- og lastmotorkøretøjer (max 4 t  

 totalvægt), der har været indregistreret uden betaling af eller mod  

 erlæggelse af nedsat registreringsafgift.
Ved opgørelsen af forskellen mellem  

 købs- og salgspris skal registreringsafgiften, respektive  

 differenceregistreringsafgiften, ikke medregnes.
 For køretøjer, der forinden overdragelsen til forhandleren skal berigtiges  

 med moms (visse køretøjer tilhørende diplomater m fl), er det en betingelse  

 for anvendelse af ovennævnte beregningsmåde, at fortoldningen sker i den  

 hidtidige ejers navn, således at der ikke udstedes toldkvittering lydende på  

 forhandlerens navn.
 Beregningsmåden kan  ikke anvendes i følgende tilfælde:
 - Ved salg af køretøjer, der har været registreret på grænsenummerplader,  

 idet disse køretøjer ikke har været indregistreret i henhold til  

 færdselslovens § 72, stk 1.
 - Ved salg af beskadigede personmotorkøretøjer, af hvilke der efter en  

 eventuel genopbygning forinden indregistreringen skal betales  

 registreringsafgift.
 - Ved salg af brugte campingvogne, cykler, knallerter og andre ikke  

 registreringsafgiftspligtige køretøjer samt uindregistrerede motorcykler  

 eller personbiler, der anvendes til sportsbrug (motorcross, speedway,  

 jordbaneløb mv).
 Den momspligtige værdi opgøres i disse tilfælde efter lovens almindelige  

 regler.
 Beregningsmåden kan heller  ikke anvendes ved forhandleres salg af  

 køretøjer, som af forhandleren har været anvendt til udlejning, hvorved  

 forstås enhver erhvervsmæssig overladelse til brug (altså også vederlagsfrit  

 udlån).
 Den momspligtige værdi opgøres i disse tilfælde efter reglerne i lovens §  

 10, stk 21, jf afsnittet »Udlejningsvirksomheder«.
Momsberigtigelse efter § 10, stk 1, ved videresalg af køretøjer, der er  

 overtaget ved en virksomhedsoverdragelse efter lovens § 12, stk 5, kan kun  

 omfatte køretøjer, for hvilke det kan dokumenteres, at disse er anskaffet af  

 den tidligere virksomhed uden tilfaktureret moms.
Momsberigtigelsen ved salg  

 af disse køretøjer må herefter principielt ske på grundlag af forskellen  

 mellem den tidligere virksomheds indkøbspris og den ny forhandlers salgspris.  

 Det vil dog indtil videre kunne godkendes, at der i stedet for denne  

 indkøbspris anvendes overtagelsesprisen, såfremt der ikke foreligger forhold,  

 som taler derimod.
Ved salg af personmotorkøretøjer og vare- og lastmotorkøretøjer med  

 tilladt totalvægt ikke over 4 tons, der er taget tilbage, fx på grund af  

 misligholdelse af en afbetalingskontrakt, ansættes forhandlerens indkøbspris  

 til den værdi, hvortil køretøjet er taget tilbage, fx efter den af fogeden  

 ansatte vurderingssum.
Reglen i lovens § 10, stk 1, kan dog ikke anvendes,  

 såfremt køretøjet i forbindelse med tilbagetagelsen er anset som en  

 returvare, for hvilken der er foretaget fradrag i den momspligtige omsætning.
Z Andre brugte køretøjer Ved afsætning af andre brugte køretøjer - herunder personmotorkøretøjer  

 samt vare- og lastmotorkøretøjer med tilladt totalvægt ikke over 4 tons, når  

 køretøjet er overdraget med tilfaktureret moms - er den momspligtige værdi  

 det fulde vederlag for køretøjet indbefattet evt momspligtige omkostninger,  

 men ikke indbefattet momsen.
Z Reparationsarbejde mv på egne køretøjer Ved reparation mv af egne køretøjer, for hvilke momsen på driften ikke kan  

 medregnes til den indgående moms - fx personmotorkøretøjer, der er  

 indregistreret i forhandlerens eget eller virksomhedens navn - skal  

 forhandleren svare moms af reparationsarbejdet og de hertil anvendte  

 materialer mv på grundlag af indkøbs- eller fremstillingsprisen (kostprisen),  

 momsen ikke indbefattet.
 Kostprisen for reparationsarbejdet vil evt kunne fastsættes på grundlag af  

 virksomhedens almindelige salgspris reduceret med virksomhedens normale  

 avance for tilsvarende arbejder.
Den momspligtige omsætning Z Køretøjer, der afsættes på auktion Køretøjer, som en forhandler lader afsætte på auktion, skal medregnes til  

 forhandlerens momspligtige omsætning efter de almindelige regler.
 Der skal derimod ikke svares moms ved tvangsmæssig udbringelse af  

 køretøjer til salg ved tvangsauktion.
Z Debitorskifte Ved debitorskifte i afbetalingssalg forstås den situation, at køberen af  

 en eller anden grund opgiver at fortsætte kontrakten og med sælgerens  

 (forhandlerens) samtykke får en anden person til at overtage hans  

 kontraktlige forpligtelser.
Den oprindelige køber må i almindelighed påtage  

 sig selvskyldnerkautionsforpligtelse i forbindelse med debitorskiftet.
Debitorskifte betragtes i relation til momsloven som en overdragelse fra  

 den oprindelige køber til den nye debitor.
Såfremt det drejer sig om et  

 køretøj, for hvilket momsen af anskaffelsen kan medregnes til den indgående  

 moms, skal den oprindelige køber således svare moms af overdragelsessummen,  

 medmindre overdragelsen sker som led i en overdragelse af virksomheden eller  

 en del af denne og den ny ejer driver registreret virksomhed, jf lovens § 12,  

 stk. 5.
 Forhandleren skal derimod ikke svare moms i forbindelse med debitorskiftet  

 - heller ikke af et eventuelt opkrævet gebyr for debitorskiftet.
 Ved eventuel senere tilbagetagelse (returnering) af køretøjet fra den nye  

 debitor forholdes som anført under afsnittet »Returnering og  

 tilbagetagelse af køretøjer«.
 Den oprindelige køber vil ikke i den momspligtige omsætning kunne fradrage  

 et i forbindelse med den påtagne selvskyldnerkautionsforpligtelse lidt tab.
Z Returnering og tilbagetagelse af køretøjer For køretøjer, der tages retur, eller som tages tilbage på grund af  

 misligholdelse af afbetalingskontrakt, og som ved salget er momsberigtiget på  

 grundlag af det fulde vederlag, vil forhandleren ved opgørelsen af den  

 momspligtige omsætning kunne fradrage 81,97 pct. af det beløb (incl. moms),  

 der godtgøres/godskrives køberen i forbindelse med  

 returneringen/tilbagetagelsen.
 En sådan regulering af den momspligtige omsætning vil dog ikke kunne  

 foretages ved returnering/tilbagetagelse af personmotorkøretøjer samt vare-  

 og lastmotorkøretøjer med tilladt totalvægt ikke over 4 tons, såfremt  

 køretøjerne ved senere salg ønskes momsberigtiget efter reglerne i lovens §  

 10.
 Vedrørende eventuelle tab i forbindelse med returneringen/tilbagetagelsen  

 henvises til afsnittet »Uerholdelige fordringer«.
 Såfremt køberen har fradragsret for indgående moms af købsprisen, skal  

 forhandleren udstede kreditnota til køberen, der på grundlag heraf skal  

 reducere sin indgående moms med momsen af den ved  

 returneringen/tilbagetagelsen godskrevne værdi for det pågældende køretøj.
Z Prisafslag Momspligtige administrationsgebyrer, afbetalingstillæg o.lign., der  

 beregnes ved afbetalingshandler, kan fradrages i den momspligtige omsætning  

 (excl. moms) i det omfang, de godtgøres køberen, fx i tilfælde, hvor en  

 afbetalingskontrakt indfries tidligere end forudsat ved oprettelsen.
Z Uerholdelige fordringer Tab på uerholdelige fordringer i forbindelse med salg af køretøjer,  

 herunder tab i forbindelse med returnering eller tilbagetagelse af køretøjer,  

 kan fradrages i den momspligtige omsætning i overensstemmelse med  

 nedenanførte eksempler, når de i kap OMSÆ TNING omhandlede betingelser er  

 opfyldt.
 Eksempel 1.
 Tab i forbindelse med salg af personmotorkøretøjer mv, af hvilke der i  

 forbindelse med indregistreringen er betalt registreringsafgift.
Forhandleren kan ved opgørelsen af den momspligtige omsætning fradrage  

 81,97 pct. af en andel af tabet svarende til forholdet mellem køretøjets  

 salgspris inclusive moms, exclusive registreringsafgift, og den samlede  

 salgspris, dvs Forhandleren kan ved opgørelsen af den momspligtige omsætning fradrage  

 81,97 pct. af det konstaterede tab, dvs 81,97 pct. af 2.300 kr = 1.885,31 kr Forhandlerens momstilsvar reduceres således med 22 pct. af 1.885,31 kr =  

 414,77 kr Tab på afbetalingskontrakter, som en automobilforhandler har indkøbt som  

 led i finansieringsvirksomhed, kan ikke fradrages i den momspligtige  

 omsætning.
Z Garantireparationer Der skal svares moms i tilfælde, hvor en virksomhed, som udfører en  

 garantireparation, får dækket sine udgifter til reservedele og arbejdsløn ved  

 afregning med fabrikanten eller importøren af den pågældende vare.
 Reglen har virkning for garantireparationer, der  udføres efter den 1  

 juli 1982.
 Det er tilladt, at virksomhedens fakturaudstedelse eller fabrikantens  

 eller importørens udstedelse af kreditnota afventer godkendelse af en  

 eventuel reklamationsrapport, jf herved momslovens § 13, stk. 2. Såfremt der  

 modtages acontobetalinger, skal de modtagne beløb (excl moms) dog medregnes  

 til den momspligtige omsætning i den momsperiode, i hvilken de modtages.
 For garantireparationer udført  før 1 juli 1982, kunne  

 virksomhederne vælge at undlade momsberegning på betingelse af, at  

 virksomheden kunne fremlægge dokumentation (reklamationsrapporter eller  

 lignende) for, at reparationerne var godkendt af fabrikanten eller importøren  

 som henhørende under garantiordningen.
 Udenlandske fabrikanter m fl kan ansøge om tilbagebetaling af den erlagte  

 moms efter reglerne i 8. momsdirektiv, jf kap ANDRE BESTEMMELSER.
Z Levering af køretøjer på grænsenummerplader Afsætning af motorkøretøjer (incl leveringsomkostninger mv) bestemt til  

 registrering på grænsenummerplader kan holdes uden for den momspligtige  

 omsætning, når køberen har tilladelse fra Centralregisteret for  

 Motorkøretøjer til midlertidig told- og afgiftsfri benyttelse af et  

 personmotorkøretøj her i landet, og der fremlægges fornøden dokumentation for  

 det momsfri salg.
 Det samme gælder motorkøretøjer, som er solgt til levering i udlandet, og  

 for hvilke der af Centralregisteret for Motorkøretøjer er meddelt tilladelse  

 til direkte udtransport på grænsenummerplader.
Z Demonstrationskøretøjer mv Personmotorkøretøjer samt vare- og lastmotorkøretøjer med tilladt  

 totalvægt ikke over 4 tons, som en forhandler tager i anvendelse til  

 demonstrationskørsel,  men som ikke indregistreres, skal ikke  

 medregnes til den momspligtige omsætning.
Forhandleren har fuld fradragsret  

 for momsen på driften af disse køretøjer.
Ved afsætning af køretøjerne skal  

 der svares moms af den fulde salgspris (excl registreringsafgift).
 For køretøjer, som en forhandler  lader indregistrere i sit eget eller  

 virksomhedens navn (eventuelt med en medarbejder som bruger) til  

 anvendelse til demonstrationskørsel, værkstedskørsel mv, gælder følgende  

 regler:
I.
Ikke tidligere indregistrerede køretøjer a.
Personmotorkøretøjer Køretøjet skal medregnes til forhandlerens momspligtige omsætning i  

 forbindelse med indregistreringen.
Den momspligtige værdi er indkøbs- eller  

 fremstillingsprisen, jf lovens § 8, stk. 1. Forhandleren har ingen  

 fradragsret for momsen på driften af køretøjet.
Ved videresalg af køretøjet  

 eller ved udtagelse til indehaverens private brug mv skal der ikke svares  

 yderligere moms.
b.
Vare- og lastmotorkøretøjer med tilladt totalvægt ikke over 3 tons Køretøjet skal medregnes til forhandlerens momspligtige omsætning i  

 forbindelse med indregistreringen.
Den momspligtige værdi er indkøbs- eller  

 fremstillingsprisen, jf lovens § 8, stk. 1. Forhandleren har fuld fradragsret  

 for momsen på driften af køretøjet.
Ved videresalg af køretøjet eller ved  

 udtagelse til indehaverens private brug mv skal der ikke svares yderligere  

 moms.
Skal køretøjet udelukkende anvendes til demonstrationskørsel, kan det dog  

 holdes uden for forhandlerens momspligtige omsætning ved indregistreringen,  

 men der skal i så fald ved videresalg af køretøjet svares moms af den fulde  

 salgspris.
Udtages køretøjet til indehaverens private brug mv, skal der  

 svares moms på grundlag af indkøbsprisen (indbefattet registreringsafgift men  

 uden moms) reduceret med 20 pct. for hvert fulde år regnet fra  

 indkøbstidspunktet.
I stedet for momsberigtigelse kan der foretages  

 efterberigtigelse af det tidligere i forbindelse med køretøjets anskaffelse  

 fradragne momsbeløb.
Forhandleren har fuld fradragsret for moms på driften af  

 køretøjet.
c.
Vare- og lastmotorkøretøjer med tilladt totalvægt over 3, men ikke over  

 4 tons Køretøjet skal medregnes til forhandlerens momspligtige omsætning i  

 forbindelse med indregistreringen.
Den momspligtige værdi er indkøbs- eller  

 fremstillingsprisen, jf lovens § 8, stk. 1. Forhandleren har fradragsret for  

 moms på driften af køretøjet efter de almindelige regler.
Ved videresalg af  

 køretøjet eller ved udtagelse til indehaverens private brug mv skal der ikke  

 svares yderligere moms.
Skal køretøjet udelukkende anvendes til demonstrationskørsel, kan det dog  

 holdes uden for forhandlerens momspligtige omsætning ved indregistreringen,  

 men der skal i så fald ved videresalg af køretøjet svares moms af den fulde  

 salgspris.
Udtages køretøjet til indehaverens private brug mv, skal der  

 svares moms på grundlag af indkøbsprisen (indbefattet registreringsafgift men  

 uden moms) reduceret med 20 pct for hvert fulde år regnet fra  

 indkøbstidspunktet.
Det vil ikke kunne tillades, at der i stedet for  

 momsberigtigelse foretages efterberigtigelse af det tidligere i forbindelse  

 med køretøjets anskaffelse fradragne momsbeløb.
Forhandleren har fuld  

 fradragsret for moms på driften af køretøjet.
II.
Tidligere indregistrerede køretøjer Overdraget uden faktureret moms a.
Personmotorkøretøjer Køretøjet kan holdes uden for forhandlerens momspligtige omsætning ved  

 indregistreringen.
Forhandleren har ingen fradragsret for moms på driften af  

 køretøjet.
Ved videresalg af køretøjet skal der svares moms efter reglerne i  

 lovens § 10, stk. 1.
b.
Vare- og lastmotorkøretøjer Køretøjet kan holdes uden for forhandlerens momspligtige omsætning ved  

 indregistreringen.
Forhandleren har fradragsret for moms på driften af  

 køretøjet.
Ved videresalg af køretøjet skal der svares moms efter reglerne i  

 lovens § 10, stk. 1.
Overdraget med tilfaktureret moms (vare- og lastmotorkøretøjer) Køretøjet skal medregnes til forhandlerens momspligtige omsætning i  

 forbindelse med indregistreringen.
Den momspligtige værdi er indkøbs- eller  

 fremstillingsprisen, jf lovens § 8, stk. 1. Forhandleren har fradragsret for  

 moms på driften af køretøjet efter de almindelige regler.
Ved videresalg af  

 køretøjet eller ved udtagelse til indehaverens private brug mv skal der ikke  

 svares yderligere moms.
Skal køretøjet udelukkende anvendes til demonstrationskørsel, kan det dog  

 holdes uden for forhandlerens momspligtige omsætning ved indregistreringen,  

 men der skal i så fald ved videresalg af køretøjet svares moms af den fulde  

 salgspris.
Udtages køretøjet til indehaverens private brug mv, skal der  

 svares moms på grundlag af indkøbsprisen (indbefattet registreringsafgift men  

 uden moms) reduceret med 20 pct for hver fulde år regnet fra  

 indkøbstidspunktet.
Det vil ikke kunne tillades, at der i stedet for  

 momsberigtigelse foretages efterberigtigelse af det tidligere i forbindelse  

 med køretøjets anskaffelse fradragne momsbeløb.
Forhandleren har fuld  

 fradragsret for moms på driften af køretøjet.
Auktioner »Køb« af motorkøretøjer Motorkøretøjer, der indsættes til salg på auktion, anses i relation til  

 momsloven som indkøbt af auktionen.
 Indsættes køretøjet til salg af private mv eller af registrerede  

 virksomheder, der ikke skal medregne salget til den momspligtige omsætning,  

 eller som beregner momsen på det i § 10, stk 1 eller stk 2, anførte grundlag,  

 må der ikke - hverken over for køber eller sælger - i de af auktionen  

 udstedte afregningsbilag anføres moms eller anden angivelse, hvoraf  

 momsbeløbets størrelse kan udregnes.
 Registrerede virksomheder, der beregner momsen på det i § 10, stk 1 eller  

 stk 2, anførte grundlag kan anse nettoprovenuet som salgspris ved opgørelse  

 af den momspligtige (positivt) forskel mellem købs- og salgsprisen.
Salg af motorkøretøjer Køretøjer med »tilfaktureret« moms Køretøjet skal momsberigtiges på grundlag af en momspligtig værdi, der  

 udgør budsummen + salær.
Køretøjer uden »tilfaktureret« moms For brugte personmotorkøretøjer samt vare- og lastmotorkøretøjer med  

 tilladt totalvægt ikke over 4 tons kan den momspligtige værdi ansættes til  

 81,97 pct af det samlede auktionssalær (forskellen mellem budsummen med  

 fradrag af eventuelt sælgersalær og budsummen tillagt eventuel købersalær).
 For andre køretøjer er den momspligtige værdi budsummen + salær.
Autoudlejningsvirksomheder Køb af motorkøretøjer Afgift af indkøb, der vedrører anskaffelse, leje og drift af  

 motorkøretøjer, kan fuldt ud medregnes til den indgående moms.
Udlejning af motorkøretøjer Den momspligtige værdi Ved udlejning af motorkøretøjer er den momspligtige værdi det samlede  

 lejebeløb.
Ved langtidsudlejning kan vægtafgift og forsikringspræmier holdes  

 uden for momsberegningen, dersom køretøjet er indregistreret med lejeren som  

 bruger, og lejekontrakten er udformet således, at de nævnte udgifter afholdes  

 direkte af lejeren uden for lejesummen.
Den momspligtige omsætning Ved langtidsudlejning af motorkøretøjer skal lejebeløbene medregnes til  

 udlejningsvirksomhedens momspligtige omsætning, uanset at lejekontrakten  

 transporteres til fx den forhandler, der har solgt det pågældende køretøj, og  

 som finansierer udlejningsvirksomhedens udgifter til anskaffelse og drift af  

 køretøjet.
Forhandleren (finansieringsvirksomheden) skal således ikke  

 medregne lejebeløbene til den momspligtige omsætning, selv om disse  

 indbetales til forhandleren.
Ved udlejning til valutaudlændinge af motorkøretøjer skal hele  

 lejeindtægten medregnes til den momspligtige omsætning.
Dette gælder også,  

 når en herværende virksomheds køretøj overtages i udlandet. (Der vil efter  

 afgørelsen af en konkret sag fremkomme nærmere retningslinier herom).
 I tilfælde, hvor motorkøretøjer, som en udlejningsvirksomhed anvender til  

 udlejning, tillige anvendes til andre formål, fx til indehaverens eller  

 personalets private kørsel, skal der svares moms efter reglerne om  

 momsberigtigelse af indehaverens forbrug.
Salg mv af motorkøretøjer Udlejningsvirksomheder kan ved afsætning af motorkøretøjer, der har været  

 anvendt til udlejning, momsberigtige disse på grundlag af salgsprisen  

 reduceret med nærmere fastsatte reduktionsprocenter, jf kap BEKENDTGØRELSER,  

 ad § 10. I praksis beregnes momsen af salgsprisen, momsen indbefattet, og der  

 anvendes en til den aktuelle reduktionsprocent svarende reduceret momssats.
 Beregnes momsen på dette grundlag, må der ikke i fakturaen for det  

 pågældende salg anføres momsbeløb eller anden angivelse, hvoraf momsbeløbets  

 størrelse kan udregnes.
 Reduktionsprocenterne og de dertil reducerede momssatser, der varierer  

 efter køretøjets art, er fastsat under hensyn til den andel i prisen, som  

 registreringsafgiften udgør.
 Udlejningskøretøjer, der overgår til formål, hvor hvilke moms ikke kan  

 medregnes til den indgående moms, kan momsberigtiges på grundlag af en efter  

 nedenstående regler ansat værdi, reduceret med samme reduktionsprocenter som  

 fastsat for udlejningsvirksomheders momsberigtigelse ved afsætning af  

 udlejningskøretøjer.
 For personmotorkøretøjer samt vare- og lastmotorkøretøjer med tilladt  

 totalvægt ikke over 4 tons, der som nye er indkøbt med tilfaktureret moms,  

 ansættes værdien til indkøbsprisen (indbefattet registreringsafgift men uden  

 moms) reduceret med 20 pct for hvert fulde år regnet fra indkøbstidspunktet.  

 Det samme gælder brugte køretøjer, der er indkøbt med tilfaktureret moms.
 For brugte køretøjer, der er indkøbt uden tilfaktureret moms, ansættes  

 værdien til den ved indkøbet betalte pris reduceret med 20 pct for hvert  

 fulde år regnet fra indkøbstidspunktet.
Andre registrerede virksomheder Personmotorkøretøjer Der er ingen fradragsret ved anskaffelse, leje og drift af  

 personmotorkøretøjer, der er indrettet til befordring af ikke mere end 10  

 personer.
Bestemmelsen omfatter ovennævnte personmotorkøretøjer, der er  

 indregistreret med hvide/sorte nummerplader.
Dvs motorkøretøjer, der i  

 henhold til registreringsafgiftsloven er berigtiget med fuld afgift (alm  

 personbiler), med nedsat afgift (hyrevogne), eller som er fritaget for afgift  

 (personbiler tilhørende visse statsinstitutioner).
 Bestemmelsen omfatter endvidere personmotorkøretøjer af ovennævnte art,  

 der ikke er indregistreret.
 Køretøjer på »papegøje«-plader og motorcykler (men ikke  

 knallerter) anses som personmotorkøretøjer.
I tilfælde, hvor en tidligere afgiftsfritaget varevogn ved omregistrering  

 er blevet afgiftsberigtiget med fuld afgift og indregistreret på hvide/sorte  

 nummerplader, vil ovennævnte hovedregel dog kunne fraviges på betingelse af,  

 at køretøjet er indrettet som varevogn og anvendes som sådan i virksomheden.  

 Der kan i sådanne tilfælde indrømmes fradragsret efter de for last- og  

 varemotorkøretøjer (max 3 tons) gældende regler.
Dette gælder også, selv om  

 køretøjet med hensyn til vægtafgift, periodisk syn mv anses som et  

 personmotorkøretøj.
Særligt indrettede køretøjer tilhørende telefonselskaberne m fl, der er  

 fritaget for registreringsafgift efter registreringsafgiftslovens § 2 og  

 forsynet med hvide nummerplader, er ikke omfattet af bestemmelsen og er  

 således fradragsberettiget efter de almindelige regler.
Det samme gælder  

 andre transportmidler end de nævnte personmotorkøretøjer, såsom cykler,  

 knallerter, busser og flyvemaskiner.
Andre motorkøretøjer generelt Moms vedrørende anskaffelse eller leje samt drift og vedligeholdelse af  

 motorkøretøjer i registrerede virksomheder kan - med nedennævnte undtagelser  

 - medregnes til den indgående moms efter de almindelige regler om  

 fradragsret.
Det vil sige, at der med de begrænsninger, der følger af lovens § 16, stk  

 3, jf stk 6, (personmotorkøretøjer, der er indrettet til befordring af ikke  

 mere end 10 personer, incl fører) er -  fuld fradragsret for moms vedrørende motorkøretøjer, der  

udelukkende  anvendes i forbindelse med virksomhedens omsætning af  

 varer og momspligtige ydelser, og -  delvis fradragsret for moms vedrørende motorkøretøjer, som  

ikke udelukkende anvendes i forbindelse med en virksomheds omsætning  

 af varer og momspligtige ydelser, men tillige til kørsel vedrørende  

 virksomhedens eventuelle omsætning af momsfri ydelser (blandet anvendelse)  

 eller til indehaverens eller personalets private kørsel, herunder kørsel  

 mellem virksomheden og den pågældende brugers bopæl (privat anvendelse mv).
 For  vare- og lastmotorkøretøjer med tilladt totalvægt ikke over 3  

 tons, gælder der særlige regler, når køretøjerne ikke udelukkende anvendes i  

 forbindelse med virksomhedens omsætning af varer og momspligtige ydelser.
Last- og varemotorkøretøjer (max 3 tons) Køb (anskaffelse), leje og drift af køretøjer Z Køretøjer - udenlukkende anvendelse Momsen på indkøb vedrørende anskaffelse eller leje samt drift af varevogne  

 (på gule plader) med tilladt totalvægt ikke over 3 tons, som  udelukkende  

 anvendes i forbindelse med virksomhedens omsætning af varer og  

 momspligtige ydelser, kan  fuldt ud medregnes til den indgående moms.
 Ved bedømmelsen af, om der kan gives fuld fradragsret for indgående moms i  

 forbindelse med anskaffelse af varevogne på gule plader med tilladt totalvægt  

 ikke over 3 tons, må der bl a lægges vægt på:
- at brugeren af varevognen ikke anvender køretøjet til egentlig transport  

 mellem virksomheden og den private bopæl eller anden privat kørsel, at brugeren - i tilfælde, hvor der er tale om montører o lign med bopæl i  

 det område (distrikt), som han skal betjene - har det nødvendige lager af  

 reservedele mv på bopælen, således at han kan køre direkte ud til kunder fra  

 bopælen og/eller kan tilkaldes til reparation o lign uden for almindelig  

 arbejdstid - at ligningsmyndigheden godkender fuld afskrivning på anskaffelsesprisen,  

 og - at brugeren ikke under nogen form pålignes skat som følge af, at han har  

 varevogn stillet til rådighed (der kan eventuelt være indgået aftale mellem  

 virksomheden og den pågældende medarbejder om, at varevognen alene må  

 anvendes til kørsel i forretningsøjemed for virksomheden).
Z Køretøjer - blandet anvendelse Såfremt de pågældende køretøjer  ikke udelukkende anvendes i  

 forbindelse med virksomhedens omsætning af varer og momspligtige ydelser, men  

 tillige til kørsel vedrørende virksomhedens eventuelle omsætning af momsfri  

 ydelser eller til indehaverens eller personalets private kørsel, herunder  

 kørsel mellem virksomheden og den pågældende brugers private bopæl, eller til  

 eventuelle andre formål, for hvilke virksomheden ikke har fradragsret, gælder  

 følgende regler, jf § 5 i bekendtgørelsen om delvis fradragsret:
-  Anskaffelse.
Momsen af købsprisen kan hverken helt eller delvis  

 medregnes til den indgående moms.
-  Leje.
Momsen af lejen kan medregnes til den indgående moms med  

 en trediedel.
-  Drift.
Momsen af indkøb vedrørende de pågældende køretøjers  

 drift kan fuldt ud medregnes til den indgående moms.
Dette gælder også  

 driftsomkostninger for lejede køretøjer.
 Det er dog en  betingelse for fradragsretten, at virksomhedens  

 omsætning af varer og momspligtige ydelser overstiger 10 000 kr årlig.
Ovennævnte regler kunne anvendes tilsvarende for  rustvogne, der er  

 fritaget for registreringsafgift, og som foruden at anvendes til transport af  

 kister også anvendes til transport af blomster og kranse, urner o lign samt  

 bårer og skamler.
Dette indebærer, at moms ved anskaffelse af køretøjerne  

 ikke kan medregnes til den indgående moms, og at moms vedrørende køretøjernes  

 drift fuldt ud kan medregnes.
Salg mv af køretøjerne Z Køretøjer - udelukkende anvendelse Virksomheder skal svare moms ved afsætning af køretøjer, for hvilke momsen  

 af  købsprisen kan medregnes til den indgående moms.
I tilfælde af at sådanne køretøjer tages i anvendelse udelukkende til  

 indehaverens private brug, til formål, som ikke vedrører virksomhedens  

 omsætning af varer og momspligtige ydelser eller til formål som nævnt i  

 lovens § 16, stk 3, skal køretøjerne medregnes til virksomhedens momspligtige  

 omsætning.
Det samme gælder køretøjer, som overgår fra udelukkende til  

 blandet anvendelse.
 Det vil dog indtil videre kunne tillades, at der ved afsætning eller  

 udtagelse af køretøjerne i stedet for momsberigtigelse foretages  

 efterberigtigelse af det tidligere fradragne afgiftsbeløb.
Z Køretøjer - blandet anvendelse Der skal ikke svares moms ved afsætningen mv af køretøjer, for hvilke  

 momsen af købsprisen ikke kan medregnes til den indgående moms.
 Køretøjer, for hvilke momsen af købsprisen ikke medregnes til den  

 indgående moms, anses for benyttet til blandet anvendelse, således at der  

 ikke skal svares moms ved afsætningen mv.
Andre køretøjer Køb (anskaffelse), leje og drift af køretøjer Z Køretøjer - udelukkende anvendelse Momsen på indkøb vedrørende anskaffelse, leje og drift af andre køretøjer  

 (end personkøretøjer, små varevogne og busser) fx, vare- og  

 lastmotorkøretøjer med tilladt totalvægt over 3 tons, knallerter, cykler,  

 lokomotiver og skinnebusser, som udelukkende anvendes i forbindelse med en  

 registreret virksomheds omsætning af varer og momspligtige ydelser, kan fuldt  

 ud medregnes til den indgående moms.
Z Køretøjer - blandet anvendelse For køretøjer, som ikke udelukkende anvendes i forbindelse med en  

 virksomheds omsætning af varer og momspligtige ydelser, men tillige til  

 kørsel vedrørende virksomhedens eventuelle omsætning af momsfri ydelser eller  

 til indehaverens eller personalets private kørsel, herunder kørsel mellem  

 virksomheden og den pågældende brugers bopæl, kan momsen på indkøb vedrørende  

 anskaffelse, leje og drift medregnes til den indgående moms efter de  

 almindelige regler om delvis fradragsret.
Salg af køretøjerne Ved afsætning af køretøjerne skal der svares moms.
I tilfælde af at køretøjerne tages i anvendelse udelukkende til  

 indehaverens private brug, til formål, som ikke vedrører virksomhedens  

 omsætning af varer og momspligtige ydelser eller til formål som nævnt i  

 lovens § 16, stk 3, skal køretøjerne medregnes til virksomhedens momspligtige  

 omsætning.
Det samme gælder køretøjer, som overgår fra udelukkende til  

 blandet anvendelse.
Motorkøretøjer, der sælges af diplomater m fl Ved afhændelse her i landet af motorkøretøjer, der er indført afgiftsfrit  

 i henhold til toldlovens § 30, eller for hvilke den ved indkøbet her i landet  

 betalte moms har kunnet godtgøres af Udenrigsministeriet, skal køretøjerne  

 momsberigtiges efter samme regler som fastsat for tolden.
Momsberigtigelse  

 vil dog kunne undlades, såfremt der for her i landet indkøbte motorkøretøjer  

 fremlægges dokumentation for, at der ikke er ydet godtgørelse af  

 Udenrigsministeriet.
Rideskoler og rideklubber Momspligtens omfang Generelt Rideundervisning er omfattet af momspligten, idet fritagelsesbestemmelsen  

 i momslovens § 2, stk 3, punkt c, »undervisning i legemsøvelser«,  

 ikke kan finde anvendelse.
 Private rideskoler skal således svare moms af indtægterne ved  

 rideundervisning.
 Rideklubber, der er tilsluttet Dansk Ride Forbund (specialforbund under  

 Dansk Idræts Forbund), er ikke momspligtige for den rideundervisning, der  

 foregår i klubregi, og som udelukkende gives til klubbens medlemmer.
 Klubbernes rideundervisning anses for for at indgå som et naturligt led i  

 tilknytning til klubbens sportslige aktiviteter på samme måde som den  

 undervisning og træning, der gives medlemmerne i andre amatørsportsklubber,  

 jf lovens § 2, stk 3, punkt e (sportsaktiviteter).
 I rideklubber tilsluttet Dansk Ride Forbund vil der typisk være følgende  

 aktiviteter:
 1. Rideundervisning ved hjælp af trænere, ansat af den  

 enkelte rideklub.
 2. Røring af heste' i ridehal samt andre  

 klubfaciliteter, som den enkelte klub stiller til rådighed.
 3. Boksleje, dvs leje af staldplads.
 4. Levering af hestefoder.
 5. Hestepension, der omfatter leje af staldplads,  

 levering af foder samt pasning mv, fx udmugning.
 For ovennævnte ydelser betaler rideklubbens medlemmer sædvanligt  

 klubkontingent samt følgende særlige kontingenter:
træningskontingent, ridehuskort (for benyttelse af ridehal samt andre faciliteter i  

 forbindelse med »røring af heste«), staldkontingent (boksleje), foderpenge samt kontingent for udmugning.
 ad 1. Rideundervisning, der foregår i klubregi, og som udelukkende gives  

 til klubbens medlemmer er momsfri.
Rideklubber tilsluttet Dansk Ride Forbund skal således ikke svare moms af  

 de hos medlemmerne opkrævede kontingenter, der giver adgang til klubbens  

 rideundervisning.
Dette gælder såvel almindeligt årskontingent som variable  

 kontingenter, hvis størrelse retter sig efter, i hvilket omfang de enkelte  

 medlemmer ønsker at modtage undervisning.
 ad 2. Der skal ikke svares moms af ridehuskontingent, der er betaling for  

 adgang til ridehus mv med henblik på røring af medlemmernes egne heste.  

 Fritagelsen er givet med henvisning til lovens § 2, stk 3, punkt e, 1 pkt,  

 idet man har anset disse ydelser for præsteret inden for rammerne af de rent  

 sportslige aktiviteter.
ad 3-5. Udlejning af staldplads og hestepensionsvirksomhed samt levering  

 af foder er omfattet af momspligten, da disse ydelser ikke kan anses som  

 præsteret inden for rammerne af klubbens sportslige aktiviteter.
Klubber, der  

 afsætter disse ydelser, skal derfor registreres og svare moms efter lovens  

 almindelige regler.
Kompenserende specialundervisning Det er om denne undervisning oplyst, at den gives til alle grupper af  

 handicappede personer.
Den, der forestår undervisningen, skal have uddannelse  

 i pædagogik og handicapridning.
For at kunne deltage i undervisningen skal  

 præsteres lægeattest på handicappet, og undervisningen foregår i rideklubber  

 eller på private rideskoler.
Kompenserende specialundervisning er omfattet af loven om  

 fritidsundervisning.
Der ydes tilskud efter denne lov til undervisningen  

 efter de samme regler, som gælder for rideundervisning til de af loven  

 omfattede interessegrupper for børn og unge under 18 år.
 Hvis undervisningen således varetages af en rideklub, kan kommunalt  

 tilskud efter ansøgning ydes klubben til dækning af materialeudgifter (leje  

 af heste og udstyr), instruktørløn samt udgifter til lokaler og  

 udendørsanlæg.
Såfremt undervisningen varetages af en privat rideskole, kan kommunalt  

 tilskud til dækning af de samme udgifter opnås.
Aflønningen af instruktøren  

 anses for A-indkomst med den virkning, at der trækkes kildeskat samt  

 ATP-bidrag af tilskuddet.
 Rideklubber skal ikke svare moms af de tilskud, som den opnår til dækning  

 af de omhandlede udgifter i forbindelse med kompenserende rideundervisning.  

 Med hensyn til kommunale tilskud til dækning af private rideskolers  

 tilsvarende udgifter i forbindelse med sådan undervisning skal der svares  

 moms af disse, bortset fra vederlaget til instruktøren.
Handicapridning (rideterapi) Det er om den egentlige handicapridning oplyst, at denne er fastlagt ved  

 en aftale mellem Sygesikringens Forhandlingsudvalg og Danske Fysioterapeuter.  

 Efter denne aftale gives der tilskud fra den offentlige sygesikring til  

 undervisningen af patienter med sclerose og spastiske lammelser.
 Sådanne tilskud er bl a betinget af, at der foreligger lægehenvisning.  

 Endvidere at undervisningen foregår - under ledelse af en fysioterapeut med  

 rideuddannelse - på en rideskole, der er godkendt af den pågældende  

 amtskommune.
Fysioterapeuten aflønnes med et honorarbeløb efter tidsforbrug, medens  

 rideskolen vederlægges med et nærmere fastsat beløb pr hest pr anvendt  

 tidsenhed.
Afregningen sker fra amtskommunen til fysioterapeuten på grundlag  

 af et af sidstnævnte ført regnskab, og fysioterapeuten betaler derefter  

 rideskolen dens vederlag for benyttelse af heste og anlæg.
 Fysioterapeutens arbejdsydelser er undtaget fra momspligten efter loven §  

 2, stk 3 punkt a, (hospitalsbehandling mv), medens rideskolen er pligtig til  

 at svare moms af vederlag, som den opnår ved at stille heste og anlæg til  

 rådighed for undervisningen.
 Rideklubber, der ikke er registreret i henhold til merværdiafgiftsloven  

 for rideundervisning, skal ikke svare moms af det vederlag, som man på samme  

 måde som rideskoler opnår ved at stille heste og andre faciliteter til  

 rådighed i forbindelse med klubbens evt medvirken ved handicapridning.
Rideundervisning for børn og unge Rideundervisning mv, som gives til de i henhold til loven om  

 fritidsundervisning oprettede interessegrupper af børn og unge under 18 år,  

 forestås enten af rideklubber eller af private rideskoler.
Hvis undervisningen forestås af en rideklub, kan kommunalt tilskud efter  

 ansøgning ydes klubben til dækning af materialeudgifter (leje af heste og  

 udstyr), intruktørløn samt udgifter til lokaler og udendørsanlæg.
Varetages  

 undervisningen af en privat rideskole, kan kommunalt tilskud til dækning af  

 de samme udgifter opnås.
Aflønningen til instruktørerne anses for A-indkomst  

 i skattemæssig henseende med den virkning, at der trækkes kildeskat samt  

 ATP-bidrag af tilskuddet.
 Rideklubber skal ikke svare moms af de kommunale tilskud, som den opnår  

 til dækning af de omhandlede arter af udgifter.
 Der skal derimod svares moms af kommunale tilskud til dækning af private  

 rideskolers tilsvarende udgifter, bortset fra vederlaget til instruktøren.
Momspligtig omsætning Rideskoler Private rideskoler skal medregne indtægterne ved rideundervisning mv til  

 den momspligtige omsætning.
Rideklubber Momspligtige rideklubber skal svare moms af det vederlag, der opkræves hos  

 medlemmerne, for ydelser vedrørende udlejning af staldplads (boxleje),  

 hestepensionsvirksomhed, bortset fra »røring af heste«, levering af  

 foder mv.
Der skal mindst svares moms af et beløb, der svarer til den normale  

 pris for hestepensionsvirksomhed mv, når den pågældende hest ikke stilles til  

 rådighed for klubbens almindelige aktiviteter.
 Hvis der ved fastsættelsen af vederlaget, fx ved boxleje, indgår en  

 modydelse på den måde, at den pågældende stiller sin hest til rådighed ved  

 klubbens rideundervisning, skal momsen beregnes på grundlag af det normale  

 vederlag for boxleje, jf lovens § 8, stk 2, om byttehandel.
 Rideklubber under Dansk Ride Forbund er meddelt dispensation fra  

 bestemmelsen i lovens § 11, stk 1, hvorefter registrerede virksomheder skal  

 svare moms ved fremstilling mv af varer og momspligtige ydelser til eget  

 brug.
 Der vil således ikke skulle svares moms af værdien vedrørende opstaldning  

 af klubejede heste, ligesom der til den indgående moms alene vil kunne  

 medregnes moms, der vedrører den pension, af hvilken der svares moms.
Indgående moms Rideskoler Private rideskoler har fradragsret for indgående moms efter lovens  

 almindelige regler.
Rideklubber Rideklubber har fuld fradragsret for indgående moms ved indkøb af foder mv  

 samt ved opførelse, leje, drift og vedligeholdelse af staldfaciliteter, der  

 anvendes i den momspligtige virksomhed.
Der er ikke fradragsret under indgående moms for aktiviteter, som vedrører  

 den momsfrie undervisning.
Dette gælder fx omkostninger vedrørende en  

 ridehal, som alene anvendes i forbindelse med klubbens almindelige momsfrie  

 virksomhed som sportsklub.
 I tilfælde, hvor en ridehal anvendes til såvel momspligtige som momsfri  

 aktiviteter, vil der alene være delvis fradragsret for opførelse og drift.  

 Fradragsretten må i sådanne tilfælde som oftest baseres på grundlag af et  

 skøn over den effektive anvendelse af hallen til momspligtige aktiviteter og  

 den samlede effektive anvendelse af hallen.
For så vidt angår hestepension vil der til den indgående moms alene kunne  

 medregnes moms, der vedrører den pension, af hvilken der svares afgift.
Ved  

 opgørelse af den fradragsberettigede andel, vil der kunne tages udgangspunkt  

 i forholdet mellem antal medlemsejede heste og det samlede antal opstaldede  

 heste.
Spilleautomater mv Registrering mv Der skal svares moms af omsætningen i spilleautomater mv.
Dette gælder  

 også for spilleautomater mv, der er opstillet i klubber, foreninger, messer o  

 lign, selv om automaterne kun benyttes af medlemmer af den pågældende klub  

 mv.
 Vedrørende registrering mv af ejere og lejere af spilleautomater mv gælder  

 følgende regler:
1. Når spilleindtægten tilfalder ejeren a.
Ejeren skal registreres for driften af automaten, hvorimod lejeren ikke  

 skal registreres.
b.
Ejeren skal svare moms af automatens hele omsætning.
c.
Som indgående moms kan ejeren fradrage momsen vedrørende automatens  

 anskaffelse og vedligeholdelse.
Vederlag for retten til at lade automaten opstille i et lokale har ikke  

 hidtil været omfattet af momspligten.
Vederlaget må dog efter ændringen af  

 momsloven fra 1 oktober 1978 anses for at være betaling for en momspligtig  

 ydelse, hvoraf der skal svares moms.
Der vil i givet fald kunne ses bort fra  

 efterbetaling af moms.
2. Når spilleindtægten tilfalder lejeren a.
Ejeren og lejeren skal registreres for henholdsvis udlejningen og  

 driften af automaten.
b.
Ejeren skal svare moms af lejebeløbene, medens lejeren skal svare moms  

 af automatens hele omsætning.
c.
Som indgående moms kan ejeren fradrage momsen vedrørende automatens  

 anskaffelse og vedligeholdelse, medens lejeren kan fradrage momsen af  

 lejebeløbene.
3. Når spilleindtægten fordeles mellem ejer og lejer a.
Ejeren og lejeren registreres hver for sig for driften af automaten.  

 (Såfremt der mellem parterne er oprettet kontrakt, hvoraf det klart fremgår,  

 at lejerens andel af spilleindtægten alene må anses som et vederlag for at  

 lade automaten opstille, forholdes der som anført under punkt 1.) b.
Ejeren og lejeren skal svare moms af hver sin andel af automatens  

 omsætning.
c.
Som indgående moms kan ejeren fradrage momsen vedrørende automatens  

 anskaffelse, medens momsen vedrørende dennes vedligeholdelse kan fradrages  

 som indgående moms af den af parterne, som vedligeholdelsen påhviler.
Den momspligtige omsætning Den momspligtige omsætning i spilleautomater mv opgøres som 81,97 pct af  

 de i automaternes kasser opsamlede mønter og spillemærker med fradrag af  

 spillemærker, som i forbindelse med opgørelse af omsætningen medgår til  

 genopfyldning af automaternes eventuelle gevinstbeholdere.
(Alle gevinster udbetales fra automaternes gevinstbeholdere, der kun  

 indeholder (opsamler) spillemærker.
Indkastede spillemærker, der ikke kan  

 rummes i gevinstbeholderne, samt alle indkastede mønter opsamles i  

 automaternes kasser).
»Piratmærker mv« Såkaldte »piratmærker«, der anvendes i forbindelse med  

 automatspil, kan ikke anses som ukurante og skal derfor medregnes ved  

 opgørelsen af den momspligtige omsætning.
 Om baggrunden for denne afgørelse, der er truffet af Ministeriet for  

 Skatter og Afgifter, kan oplyses følgende:
 I forbindelse med toldvæsenets kontrolaktion i 1976/77 over for  

 spilleautomatbranchen fremkom oplysninger om, at der inden for branchen var  

 sket en ændring af de hidtil anvendte handels- og clearingsnormer, som bl a  

 har dannet grundlag for de gældende bestemmelser om opgørelsen af den  

 momspligtige omsætning for automatspil.
Spilleautomaterne er normalt indrettet til at modtage 25 ører eller  

 spillemærker a 25 øre udstedt af forskellige forlystelsesetablissementer.
Når  

 et forlystelsesetablissement tidligere modtog et andet etablissements  

 spillemærker, blev de efter gensidig aftale udvekslet eller eventuelt indløst  

 til en værdi af 25 øre pr stk.
Endvidere kunne spillemærkerne omveksles hos  

 brancheforeningen for automatudlejere til 25 øre pr stk.
Disse aftaler er  

 imidlertid ophævet, efter at der i spilleautomaterne er konstateret et  

 stigende antal af såkaldte »piratmærker«.
Det vil sige  

 spillemærker, der uden om branchen sælges til kiosker m fl til en pris af ca  

 10 øre pr stk, og som videresælges til spillerne til priser, der normalt  

 overstiger indkøbsprisen.
Foruden sådanne piratmærker forekommer også  

 egentlige falske mærker som fx spændskiver, blikstykker o lign.
Inden for spilleautomatbranchen anvendes flere forskellige former for  

 afregning og fordeling mellem spilleautomatudlejer og -lejer af automaternes  

 spilleindtægt af mønter og spillemærker.
Ved de fleste ordninger sælger  

 lejeren, som oftest restauratøren, de ved tømningerne indkasserede  

 spillemærker til publikum for 25 øre stykket.
Det er normalt uden betydning,  

 hvordan mærkerne er præget, blot de kan anvendes i virksomhedens automater og  

 har et møntlignende udseende.
En af de større udlejningsvirksomheder, hvis automater er således  

 indrettet, at de kun kan tage 25 ører eller virksomhedens egne spillemærker,  

 har hver uge mistet ca 20 000 spillemærker.
Disse spillemærker medtages  

 således af publikum til andre spilleautomater, hvor de vil kunne  

 karakteriseres som piratmærker.
Det er ved kontrolaktionerne konstateret, at enkelte udlejere helt eller  

 delvis har holdt de i automaterne opsamlede spillemærker uden for den  

 afgiftspligtige omsætning, idet de har anført, at der var tale om falske  

 spillemærker, som repræsenterede en lavere værdi end 25 øre.
Imidlertid har  

 det i samtlige tilfælde vist sig, at de pågældende mærker ikke adskiller sig  

 fra de mærker, som i øvrigt har været anvendt af disse virksomheder til  

 veksling og genopfyldning af gevinstbeholdere, og at det derfor må antages,  

 at de udeholdte mærker flere gange tidligere har været solgt (vekslet) til  

 publikum.
Det har således vist sig, at en enkelt spilleautomat kan indeholde  

 op til 30 forskellige typer mærker, og at det ikke er muligt at klarlægge,  

 hvilke af disse mærker, der kan karakteriseres som egentlige piratmærker.
Stutterivirksomhed mv Stutterier Virksomhed med erhvervsmæssig opdræt mv af heste omfattes af momspligten  

 efter momsloven.
Dette gælder hvad enten stutteriet er privatejet eller  

 drives af et aktieselskab, der fx tillige har til formål at erhverve heste  

 til væddeløb.
Registrering Virksomheden registreres i det særlige register for landbrug og fiskeri  

 mv.
Omsætning af varer og momspligtige ydelser Til omsætningen af varer og momspligtige ydelser medregnes bl a salg og  

 udlejning af heste, ifoling af hopper (bedækningspenge og følpenge), vederlag  

 for hestepension (pasning, fodring og opstaldning af heste), herunder  

 »fødselspenge« og »staldpenge«, samt boksleje.
Der skal svares moms af vederlag for bedækning og hestepension, der her i  

 landet præsteres på heste tilhørende i udlandet bosiddende personer.
Såfremt  

 hesten udelukkende er indført i ifolingsøjemed, og virksomheden kan godtgøre,  

 at bedækningen er præsteret for udenlandsk regning, samt fremlægge  

 dokumentation for hestens genudførsel til udlandet, vil såvel vederlaget for  

 ifolingen som vederlaget for hestepension (pasning, fodring mv) dog kunne  

 holdes uden for den afgiftspligtige omsætning.
 Vedrørende udtagelse af heste til deltagelse i væddeløb, se nedenfor.
Modtager virksomheden bedækningspenge, som hidrører fra en hingst, der er  

 momsberigtiget som udtaget til privat brug, skal beløbet medregnes til den  

 momspligtige omsætning.
Tilsvarende gælder ved afsætning af føl efter  

 momsberigtigede hopper.
Indtil 1 januar 1980 kan vederlag for udlejning af staldplads (boksleje),  

 der faktureres særskilt, holdes uden for den momspligtige omsætning, såfremt  

 der ikke samtidig ydes pasning og fodring eller lignende af de opstaldede  

 heste.
På tilsvarende måde vil udlejning af staldplads kunne holdes uden for  

 den momspligtige omsætning, selv om udlejningen er ledsaget af leverancer af  

 foder.
Fra 1 januar 1980 skal boksleje i alle tilfælde medregnes til den  

 momspligtige omsætning, idet udlejningen sidestilles med momspligtig  

 udlejning af parkeringsplads.
 Opdrætterpræmier, som modtages fra væddeløbsselskaberne, kan holdes uden  

 for den momspligtige omsætning.
Fradragsret for indgående moms Virksomheden kan medregne momsen på indkøb mv til brug for omsætningen af  

 varer og momspligtige ydelser til den indgående moms efter lovens almindelige  

 regler.
 Såfremt en eller flere af de virksomheden tilhørende heste er udtaget til  

 væddeløb, kan momsen på indkøb mv vedrørende disse heste ikke medregnes til  

 den indgående moms, jf dog nærmere nedenfor.
 Momsen på indkøb af heste, der på indkøbstidspunktet er bestemt til  

 anvendelse (helt eller delvis) til væddeløb, vil kun kunne medregnes til den  

 indgående moms, såfremt hesten ikke er fyldt 3 år samt i øvrigt under  

 iagttagelse af det nedenfor under punkt 2 anførte.
Udtagelse mv af heste til væddeløb Heste, der agtes anvendt til væddeløb, anses for udtaget til privat brug,  

 og de skal derfor momsberigtiges, jf lovens § 8, stk 1.
1. Momsberigtigelse ved udtagelse Momsberigtigelsen skal almindeligvis foretages inden hesten påbegynder  

 deltagelsen i væddeløb, men kan også tillades foretaget på et senere  

 tidspunkt, jf de under pkt 2 anførte regler.
Momsen beregnes enten på grundlag af indkøbsprisen eller - for heste af  

 egen avl - på grundlag af en værdi, der fra 1 oktober 1980 og indtil videre  

 er fastsat til 7 000 kr (tidligere 3 000 kr) pr stk tillagt udgiften til  

 bedækning og følpenge.
Såfremt hingsten ejes af stutteriet tillægges et beløb  

 svarende til det normale beløb, der modtages for bedækning og følpenge.
 Ved afsætning af heste, der er momsberigtiget ved udtagelse til privat  

 brug, skal der ikke svares moms, medmindre hestene igen anvendes som  

 avlsheste, jf i øvrigt nedenfor.
 Momsen på indkøb (foder, træning, transport mv) vedrørende momsberigtigede  

 heste, der anvendes til deltagelse i væddeløb, vil ikke kunne medregnes til  

 den indgående moms.
 I tilfælde af at en sådan hest ophører med at deltage i væddeløb og  

 derefter udelukkende anvendes som avlshest, vil afgiften af foder mv til  

 hesten kunne medregnes til den indgående moms efter de almindelige regler.  

 Der skal i så fald svares moms ved en eventuel afsætning af hesten efter  

 lovens almindelige regler.
2. Udskydelse af momsberigtigelsen På betingelse af, at virksomheden medregner de med en til væddeløbsbrug  

 udtaget hest indvundne præmiebeløb i den momspligtige omsætning, kan det  

 tillades, at momsberigtigelsen af den udtagne hest udskydes, indtil hesten  

 har deltaget i væddeløb i en sæson, dog længst til hesten er 3 år gammel.
 Virksomheden vil i sådanne tilfælde til den indgående moms kunne medregne  

 momsen på indkøb mv vedrørende hesten og dens deltagelse i væddeløb indtil  

 det tidspunkt, hvor momsberigtigelsen finder sted.
 Ved opgørelsen af momstilsvaret kan der derimod ikke tages hensyn til de  

 indskudsbeløb, der betales til væddeløbsselskabet for adgangen til at deltage  

 i løbene.
 Ved afsætningen af heste, der anvendes efter disse regler, skal der svares  

 moms af salgsprisen.
Registrering Virksomheden registreres i registret for byerhverv mv.
Omsætning af varer og momspligtige ydelser Til omsætningen af varer og momspligtige ydelser medregnes bl a vederlag  

 for træning, pension og anden pasning af heste, samt eventuel afsætning af  

 heste.
 Træningsprocenter (præmieandele), som virksomheden opkræver hos  

 hesteejerne for indvundne kontante præmiebeløb, skal medregnes til den  

 momspligtige værdi for de afsatte træningsydelser mv.
Der skal også svares moms af træningsydelser mv, der her i landet  

 præsteres på heste tilhørende i udlandet bosiddende personer, fx i  

 forbindelse med hestens deltagelse i væddeløb her i landet.
Såfremt hesten  

 udelukkende er indført i træningsøjemed, og virksomheden kan godtgøre, at  

 træningen er præsteret for udenlandsk regning, samt fremlægge dokumentation  

 for hestens genudførsel til udlandet, vil såvel træningsydelsen som eventuel  

 pasning, fodring mv dog kunne holdes uden for den momspligtige omsætning.
 Vedrørende udtagelse af heste til deltagelse i væddeløb, se nedenfor.
Virksomheden skal endvidere svare moms af værdien af eventuel træning, som  

 udføres på de til privat brug udtagne heste.
Værdien af disse træningsydelser  

 vil kunne ansættes til 60 pct af virksomhedens almindelige salgspris for  

 tilsvarende træningsydelser.
Fradragsret for indgående moms Virksomheden kan medregne momsen på indkøb mv til brug for omsætningen af  

 varer og momspligtige ydelser til den indgående moms efter lovens almindelige  

 ydelser.
 Såfremt en eller flere af de virksomheden tilhørende heste er udtaget til  

 deltagelse i væddeløb kan momsen på indkøb mv vedrørende disse heste ikke  

 medregnes til den indgående moms, jf dog nærmere nedenfor.
Momsem på heste, der indkøbes med henblik på videresalg, vil kunne  

 medregnes til den indgående moms.
Momsen på indkøb af heste, der er bestemt  

 til anvendelse i væddeløb vil derimod ikke kunne medregnes til den indgående  

 moms.
Udtagelse mv af heste til væddeløb Heste, der agtes anvendt til væddeløb, anses for udtaget til privat brug,  

 og de skal derfor momsberigtiges, jf lovens § 8, stk. 1.
1. Momsberigtigelse ved udtagelse Momsberigtigelsen skal almindeligvis foretages inden hesten påbegynder  

 deltagelsen i væddeløb, men kan også tillades foretaget på et senere  

 tidspunkt, jf de under pkt 2 anførte regler.
 Momsen beregnes på grundlag af indkøbsprisen.
 Ved afsætningen af heste, der er momsberigtiget ved udtagelsen til privat  

 brug, skal der ikke svares moms.
 Momsen på indkøb (foder, transport mv) vedrørende momsberigtigede heste,  

 der anvendes til deltagelse i væddeløb, vil ikke kunne medregnes til den  

 indgående moms.
2. Udskydelse af momsberigtigelsen Det kan tillades, at en virksomheden tilhørende hest deltager i væddeløb i  

 indtil 1 år, uden at den momsberigtiges som udtaget til privat brug, på  

 betingelse af at virksomheden medregner de med hesten i dette tidsrum  

 indvundne præmiebeløb til den momspligtige omsætning.
Virksomheden vil i sådanne tilfælde til den indgående moms kunne medregne  

 momsen på indkøb mv vedrørende hesten og dens deltagelse i væddeløb indtil  

 det tidspunkt, hvor momsberigtigelsen finder sted.
Virksomheden kan ligeledes  

 undlade at svare moms af den på hesten udførte træning.
 Der kan ikke ved opgørelsen af momstilsvaret tages hensyn til de  

 indskudsbeløb, der betales til væddeløbsselskabet for adgangen til at deltage  

 i løbene.
 Ved afsætning af heste, der anvendes efter disse regler, skal der svares  

 moms af salgsprisen.
Trav- og galoptrænere Virksomhed med erhvervsmæssig træning af heste omfattes af momspligten  

 efter momsloven.
Tvangsauktioner Den, der foranstalter tvangsauktioner afholdt, skal principielt  

 registreres for denne virksomhed.
 Der er dog truffet afgørelse om, at fogedretternes afholdelse af  

 tvangsauktion over fast ejendom med eventuelt tilhørende løsøre ikke  

 indebærer registreringspligt for fogedretterne.
 I de ved Justitsministeriets bekendtgørelser nr 652 af 15 december 1978  

 påbudte tvangsauktionsvilkår er det derimod fastsat, at det er køberen, der  

 skal betale eventuel moms af det med ejendommen følgende løsøre mv efter  

 nærmere aftale med toldvæsenet.
 Momsen skal således udredes af køberen, og det påhviler fogedretten at  

 gøre køberen opmærksom på dette forhold ved selve tvangsauktionen.
 Fogedretterne vil herefter forinden udstedelse af endeligt skøde på  

 ejendommen undersøge, om toldvæsenets krav på moms af det medfølgende løsøre  

 er fyldestgjort.
 Der vil i denne forbindelse kunne ses bort fra momsberigtigelse af løsøre,  

 der bortsælges sammen med fast ejendom til boligformål (parcelhuse,  

 sommerhuse mv), for hvilke der ikke har været fradragsret.
 Bortsalg på tvangsauktion i andre tilfælde behandles efter nedenstående  

 regler.
 For udbringelse af skyldnerens besiddelse af udlagte effekter samt salg  

 ved tvangsauktion af fast ejendom, løsøre og andre varer gælder følgende:
Udbringelse Der skal ikke erlægges moms ved udbringelse af løsøre (herunder maskiner  

 og andre driftsmidler) samt andre varer fra registrerede virksomheder.
Det  

 samme gælder ved udbringelse af løsøre og andre varer fra ikke-registrerede  

 virksomheder og fra private.
Salg af fast ejendom, løsøre mv Der skal ikke ske momsberegning i tilfælde, hvor tvangsauktionssalg af  

 løsøre og andre varer har karakter af hel eller delvis overdragelse af en  

 registreret virksomhed, når køberen driver eller vil drive  

 registreringspligtig virksomhed, jf lovens § 12, stk 5.
Bestemmelsen i lovens § 12, stk 5, tillades endvidere bragt i anvendelse  

 ved salg af løsøre og andre varer til finansieringsselskaber, banker,  

 sparekasser, realkreditinstitutioner mv.
Momsfritagelsen er betinget af, at  

 afsætningen af løsøre/varerne udelukkende sker til registrerede virksomheder.
 I medfør af § 3, stk 2, i Ministeriet for Skatter og Afgifters  

 bekendtgørelse nr 312 af 26 maj 1978 om regulering af indgående moms for  

 investeringsgoder skal der ikke ske regulering, når fast ejendom eller andre  

 investeringsgoder sælges på tvangsauktion.
 For afsætningen gælder følgende:
a.
Der skal ikke svares moms ved salg af fast ejendom.
 Til fast ejendom hører selve grundstykket samt træer, avl på roden, hegn,  

 brønde, bygninger, anlæg og bygningstilbehør, så længe dette er fast anbragt  

 på grunden eller bygningen.
b.
Der skal svares moms af driftsmateriel og -inventar mv, der sælges  

 sammen med den faste ejendom, uanset om det er fast anbragt på grunden eller  

 bygningerne, og uanset om det er omfattet af tinglyst pantebrev i den faste  

 ejendom.
 Den momspligtige værdi for det pågældende driftsmateriel mv er budsummen.
 Såfremt budsummen omfatter såvel den faste ejendom som det til ejendommen  

 hørende driftsmateriel og -inventar mv, ansættes den afgiftspligtige værdi  

 for driftsmateriellet mv på grundlag af fogedrettens vurdering.
 Hvis fogedretten eventuelt ikke ser sig i stand til at foretage en sådan  

 vurdering, kan værdien fastsættes af toldkamret efter nærmere aftale med  

 køberen (eventuelt med udgangspunkt i de almindelige regler om  

 momsberigtigelse af driftsmidler mv, der overgår til anden anvendelse).
c.
Ved salg af skibe på under 5 BRT samt lystfartøjer skal der svares moms  

 af såvel skibet som til dette hørende løst gods (redskaber mv).
Ved salg af andre skibe skal der ikke svares moms af skibet og dettes  

 faste udstyr.
Såfremt budsummen omfatter såvel skibet og dettes faste udstyr  

 som andet udstyr, kan den momspligtige værdi for det løse gods fastsættes på  

 tilsvarende måde som anført under b.
d.
Der skal som hovedregel svares moms ved salg af brugte motorkøretøjer.
 Dette gælder dog ikke ved salg af rutebiler eller turistbusser, som i de  

 seneste 12 måneder har været indregistreret efter færdselsloven på gule  

 nummerplader, selv om der har været delvis fradragsret i forbindelse med  

 anskaffelse og drift, jf § 9, stk 3, i Ministeriet for Skatter og Afgifters  

 bekendtgørelse nr 311 af 26 maj 1978 om delvis fradragsret.
 For brugte personmotorkøretøjer og vare- og lastmotorkøretøjer med tilladt  

 totalvægt ikke over 4 tons kan den momspligtige værdi - når køretøjet er  

 modtaget fra en privat eller en ikke-registreret virksomhed - ansættes i  

 overensstemmelse med reglerne i lovens § 10, stk 1, dvs til 81,97 pct  

 (momssats 22 pct) af det samlede auktionssalær.
 Dette gælder også for tilsvarende køretøjer - bortset fra køretøjer, som  

 af udlejningsvirksomheder eller køreskoler har været anvendt i den  

 registrerede virksomhed - modtaget fra en registreret virksomhed, når  

 virksomheden ikke har haft fradragsret for anskaffelsen  

 (personmotorkøretøjer, der er anskaffet til »udelukkende  

 anvendelse« før 1 juli 1973 (fuld fradragsret), omfattes også af disse  

 bestemmelser).
 For køretøjer, der er udbragt af en registreret køreskole eller  

 udlejningsvirksomhed, kan momsberigtigelsen foretages i overensstemmelse med  

 reglerne i lovens § 10, stk 2.
 For andre køretøjer er den momspligtige værdi budsummen + salær.
e.
Ved salg af andre effekter skal der svares moms efter de almindelige  

 regler.
Bekræftelse på købers momsberigtigelse mv Af hensyn til fogedretternes udstedelse af endeligt skøde på ejendomme,  

 der er solgt på tvangsauktion med tilhørende løsøre, vil distriktstoldkamret  

 over for køberen skriftligt kunne bekræfte, at det pågældende løsøre er  

 momsberigtiget, subsidiært at der er sket overdragelse i henhold til lovens §  

 12, stk 5.
I tilfælde, hvor lovens § 12, stk 5, er tilladt bragt i anvendelse ved  

 salg til finansieringsselskaber, banker, sparekasser, realkreditinstitutter  

 mv, kan den skriftlige bekræftelse først udstedes, når den på gældende køber  

 over for toldkamret 1. har dokumenteret, at løsøret/varerne er afsat  

 (videresolgt) til en registreret virksomhed, eller 2. har afgivet erklæring om, at løsøret/varerne  

 udelukkende vil blive afsat til registrerede virksomheder.
Udlejning af fast ejendom - frivillig registrering Reglerne om frivillig registrering for udlejning af fast ejendom er  

 indeholdt i Ministeriet for Skatter og Afgifters bekendtgørelse nr 214 af 18  

 maj 1977. Efter denne bekendtgørelse har der i en årrække været mulighed for  

 at meddele tilladelse til frivillig registrering for udlejning af fast  

 ejendom til erhvervsmæssig anvendelse for såvel momsregistrerede som ikke  

 momsregistrerede virksomheder.
 Ved ændringsbekendtgørelse nr 61 af 4 marts 1982 er reglerne med virkning  

 fra 1 april 1982 ændret, således at der nu vil kunne meddeles tilladelse til  

 frivillig registrering for udlejning af fast ejendom til andet formål end  

 boligformål.
Registrering for udlejning af fast ejendom Omfang Adgang til frivillig registrering har enhver, der 1. udlejer eksisterende byggeri mv med allerede  

 indgåede lejemål, eller hvor der foreligger bindende aftale om indgåelse af  

 lejemål, 2. anskaffer byggeri med udlejning for øje, men hvor  

 der på anskaffelsestidspunktet endnu ikke er indgået aftale om leje, anskaffer byggeri med udlejning for øje, men hvor der på  

 anskaffelsestidspunktet endnu ikke er indgået aftale om leje, 3. agter at udleje endnu ikke opført byggeri eller  

 eksisterende byggeri mv, hvor udlejeren på grund af renovering, ombygning  

 eller istandsættelse af den faste ejendom ikke forud for bygningsændringer mv  

 har indgået aftale om leje.
Der kan ikke meddeles tilladelse til frivillig registrering for udlejning,  

 opførelse mv af fast ejendom, som anvendes eller agtes anvendt til  

 boligformål.
Lejligheder, der omfatter såvel beboelse som erhverv, og som  

 efter lejeloven anses for beboelseslejligheder, kan heller ikke omfattes af  

 en frivillig registrering.
Tilladelse kan heller ikke meddeles i tilfælde, hvor udlejningen sker  

 inden for samme juridiske enhed, fx udlejning af lokaler til afdelinger inden  

 for samme institution.
Dette gælder uanset, om der finder en egentlig  

 lejeberegning sted (intern omkostningsfordeling).
Ved fast ejendom forstås i denne forbindelse såvel hele bygninger og andre  

 faste anlæg som enkelte lokaler.
Udlejning af landarealer, fx havnearealer og  

 landbrugsjord, omfattes også af adgangen til frivillig registrering.
For ansøgninger om frivillig registrering, som vedrører allerede indgåede  

 lejemål (eksisterende byggeri), er det en betingelse for opnåelse af  

 tilladelse, at lejeren erklærer sig indforstået.
Udlejerens ansøgning skal  

 være bilagt skriftligt samtykke fra den/de lejer(e), hvis lejemål ønskes  

 omfattet af den frivillige registrering.
I tilfælde, hvor der som led i udlejningen sker levering af gas, vand,  

 elektricitet eller varme, vil disse leverancer kunne medtages under den  

 frivillige registrering.
Med hensyn til mulighederne for registrering alene  

 for leverancer af gas, vand, elektricitet eller varme, der sker i forbindelse  

 med udlejning af lokaler, henvises til reglerne i kap REGISTRERING.
Tilladelsen Efter ansøgning kan toldvæsenet meddele tilladelse til frivillig  

 registrering.
 Tilladelsen kan tidligst gives med virkning fra begyndelsen af det  

 kvartal, hvori ansøgningen om frivillig registrering er modtaget hos  

 toldvæsenet.
 Som bevis for den frivillige registrering udleveres der til virksomheden  

 en tilladelse som vist i bilag 1. Tilladelsen vedlægges et eksemplar af  

 vejledningen, »Moms - frivillig registrering for udlejning,  

 bortforpagtning og salg af fast ejendom«.
Udgående moms Der skal svares moms af vederlaget for lejemålet.
Endvidere skal der  

 svares moms af forudbetalt leje, af beløb der tjener til regulering af  

 forudbetalt leje i forbindelse med lejeforhøjelser, af deposita, samt af  

 beløb, der i øvrigt af udlejeren afkræves lejeren som betingelse for  

 indgåelse af udlejningsaftalen.
Såfremt der i vederlaget for lejemålet indgår  

 betaling for eventuelle leverancer af gas, vand, elektricitet eller varme,  

 skal der ligeledes svares moms af sådanne leverancer, når disse er omfattet  

 af den frivillige registrering.
 I forbindelse med eksisterende ejendommes overgang til frivillig  

 registrering skal der ske efterberigtigelse af forudbetalt leje (incl  

 eventuelle reguleringer af forudbetalt leje) og deposita, der tidligere måtte  

 være afkrævet lejeren vedrørende lejemål, som bliver omfattet af den  

 frivillige registrering, og som på registreringstidspunktet henstår hos  

 udlejeren.
Deposita stillet før den 1 januar 1982 skal dog ikke momsberigtiges.
Det  

 samme gælder beløb vedrørende sådanne deposita, som lejeren i 1982 eller  

 senere indbetaler til udlejeren, enten fordi depositummets størrelse ikke ved  

 lejeaftalens indgåelse kunne endeligt fastsættes, eller fordi der mellem  

 lejer og udlejer er indgået en aftale om et depositums betaling i flere  

 rater.
Såfremt den mellem udlejer og lejer aftalte leje ikke svarer til sædvanlig  

 leje for udlejning i tilsvarende byggeri, skal udlejeren opgøre den  

 momspligtige værdi i overensstemmelse med de i momslovens § 8, stk 2,  

 fastsatte regler.
Bestemmelsen har især betydning, hvor lejeren er en ikke  

 momspligtig virksomhed eller en virksomhed med delvis fradragsret.
 Opgørelsen af den frivilligt registrerede udlejningsvirksomheds  

 momspligtige omsætning skal i øvrigt foretages i overensstemmelse med  

 merværdiafgiftslovens almindelige regler.
Indgående moms En frivilligt registreret udlejer kan efter momslovens almindelige regler  

 til den indgående moms medregne momsen af udgifter til opførelse, ombygning,  

 reparation og vedligeholdelse af de bygninger og lokaler mv, registreringen  

 omfatter.
 Udlejeren har endvidere fradragsret for moms af udgifter til drift og  

 administration af de bygninger og lokaliteter mv, som er omfattet af den  

 frivillige registrering.
 Hvis den frivillige registrering ikke omfatter samtlige lejemål i en  

 ejendom, har udlejeren fradragsret for moms af de nævnte udgifter efter de  

 almindelige regler i bekendtgørelsen om delvis fradragsret for moms.
Efterregulering af indgående moms Der skal ske efterregulering af den indgående moms i medfør af momslovens  

 § 16, stk 2, og bekendtgørelsen om regulering af indgående moms for  

 investeringsgoder i de tilfælde, hvor den faste ejendom, der er omfattet af  

 den frivillige registrering, helt eller delvis enten overgår til boligformål,  

 eller ikke længere skal omfattes af registreringsforholdet.
 I tilfælde, hvor lokaler mv, der hidtil har været anvendt til momsfri  

 udlejning, inddrages under den frivillige registrering, er der ikke adgang  

 til for udlejeren at regulere momsbeløb, der tidligere måtte være betalt ved  

 opførelse eller ombygning af lokalerne mv.
Specielle bestemmelser Ud over de i afsnittet »Tilladelsen« indeholdte regler gælder  

 for tilfælde, som er nævnt under punkt 2 og 3 i afsnittet »Omfang«,  

 at der forinden påbegyndelsen af de omhandlede aktiviteter skal ske skriftlig  

 anmeldelse til toldkamret.
Det er i øvrigt en betingelse for at kunne anvende  

 fradragsretten under opførelsen mv, at toldvæsenet kan godkende en af  

 udlejeren (bygherren) afgivet erklæring om, i hvilket omfang den faste  

 ejendoms lejemål forventes omfattet af den frivillige registrering.
Senest 6 måneder efter, at de pågældende lokaler mv har været klar til  

 ibrugtagning, skal der på grundlag af dokumentation for den faste ejendoms  

 anvendelse (lejekontrakter eller lign) foretages endelig beregning og  

 regulering af den indgående moms.
Lokaler mv, som på dette tidspunkt ikke er  

 udlejet, sidestilles med lokaler mv, der ikke er omfattet af den frivillige  

 registrering.
 Den periode, der anvendes ved eventuel regulering af indgående moms for  

 investeringsgoder, regnes fra tidspunktet for den endelige  

 ibrugtagningstilladelse.
Toldkamret vil, når omstændighederne taler derfor, kunne imødekomme  

 ansøgninger om forlængelse af ovennævnte frist.
Ved behandlingen af  

 ansøgninger om fristens forlængelse må der lægges vægt på, om virksomheden  

 ved annoncering, aftale med mægler/advokat eller på anden måde aktivt har  

 forsøgt at skabe kontakt til potentielle lejere.
 For så vidt angår byggeri for egen regning på egen grund, der angives at  

 være bestemt til udlejning, finder ovennævnte regler tilsvarende anvendelse.  

 Der skal således i medfør af bekendtgørelsen om moms af byggeri mv til salg,  

 udlejning eller eget brug foretages momsberigtigelse af egne arbejdsydelser  

 omfattet af den frivillige registrering.
Senest 6 måneder efter, at de pågældende lokaler mv har været klar til  

 ibrugtagning, skal der på grundlag af dokumentation for den faste ejendoms  

 anvendelse (lejekontrakter eller lign) foretages endelig beregning og  

 regulering af den indgående moms.
Lokaler mv, som på dette tidspunkt ikke er  

 udlejet, sidestilles med lokaler mv, der ikke er omfattet af den frivillige  

 registrering.
 Den periode, der anvendes ved eventuel regulering af indgående moms for  

 investeringsgoder, regnes fra tidspunktet for den endelige  

 ibrugtagningstilladelse.
Toldkamret vil, når omstændighederne taler derfor, kunne imødekomme  

 ansøgninger om forlængelse af ovennævnte frist.
Ved behandlingen af  

 ansøgninger om fristens forlængelse må der lægges vægt på, om virksomheden  

 ved annoncering, aftale med mægler/advokat eller på anden måde aktivt har  

 forsøgt at skabe kontakt til potentielle lejere.
For så vidt angår byggeri for egen regning på egen grund, der angives at  

 være bestemt til udlejning, finder ovennævnte regler tilsvarende anvendelse.  

 Der skal således i medfør af bekendtgørelsen om moms af byggeri mv til salg,  

 udlejning eller eget brug foretages momsberigtigelse af egne arbejdsydelser  

 mv på sådant byggeri, såfremt byggeriet ikke er udlejet inden for ovennævnte  

 frist.
Momsberigtigelsen foretages på grundlag af reglerne for byggeri for  

 egen regning på egne grunde (almindelig salgspris eller kalkuleret  

 salgspris).
Registrering for salg af fast ejendom Enhver, der opfører nybyggeri, samt enhver, der ombygger eller renoverer  

 eksisterende byggeri mv - alt med henblik på salg til registrerede  

 virksomheder til brug i disses momspligtige virksomhed - vil kunne opnå  

 tilladelse til under opførelsen mv kvartalsvis at få godtgjort den i  

 forbindelse hermed betalte moms.
Tilsvarende vil enhver, som byggemodner jord  

 med henblik på salg til registrerede virksomheder, kunne få godtgjort den  

 moms, der er betalt i forbindelse med byggemodningen.
 Momslovens almindelige regler om opgørelsen af den indgående moms finder  

 anvendelse ved opgørelsen af det godtgørelsesberettigede momsbeløb.
Der kan dog ikke ske udbetaling af de angivne momsbeløb, før bygherren  

 over for toldvæsenet ved kontrakt eller lignende med en registreret køber har  

 dokumenteret, at byggeriet mv opføres med det angivne formål for øje.
Det  

 skal endvidere af den fremlagte dokumentation fremgå, at den registrerede  

 køber har erklæret sig indforstået med ved ejendommens overtagelse at påtage  

 sig reguleringsforpligtelsen for den af bygherren opnåede momsgodtgørelse.
 I tilfælde, hvor bygherren i forbindelse med byggeriet mv præsterer egne  

 arbejdsydelser eller leverer egne materialer, skal køberen erklære sig  

 vedlagte vejledning af 19 . Heri er endvidere indeholdt de nærmere regler  

 vedrørende efterregulering af den indgående moms samt salg af fast ejendom,  

 som er omfattet af den frivillige registrering.
