Nr LSF 194 Forslag til Lov om ændring af udlændingeloven (Effektivisering af  

 asylsagsbehandlingen i Flygtningenævnet, rådgivning af asylansøgere,  

 overførsel af opgaven med at afhøre asylansøgere fra politiet til  

 Direktoratet for Udlændinge, optagelse af fingeraftryk af asylansøgere m.v.) Fremsat af indenrigsministeren (Birte Weiss) den 4. april 1995 Vedtaget ved tredjebehandling den 2. juni 1995 Lov nr. 382 af 14/06/1995 § 1 I udlændingeloven, jf. lovbekendtgørelse nr. 894 af 27. oktober 1994, som  

 ændret ved § 1 i lov nr. 33 af 18. januar 1995 og § 2 i lov nr. 34 af 18.  

 januar 1995, foretages følgende ændringer:
 1. § 19, stk. 1, nr. 1, affattes således:
»1) Når det grundlag, som er angivet i ansøgningen eller tilladelsen,  

 herunder efter §§ 7 eller 8, var urigtigt eller ikke længere er til  

 stede.« 2. I § 27 indsættes efter stk. 1 som nyt stykke:
»Stk. 2. For så vidt angår udlændinge, der er meddelt  

 opholdstilladelse efter §§ 7 eller 8, regnes de i stk. 1 nævnte tidsrum fra  

 tidspunktet for den første meddelelse af opholdstilladelsen, jf. dog stk.  

 3.« Stk. 2-4 bliver herefter stk. 3-5.
 3. I § 28 indsættes efter stk. 2 som nyt stykke:
»Stk. 3. En udlænding, der meddeles afslag på en ansøgning om  

 opholdstilladelse efter § 7, kan uanset bestemmelserne i stk. 1 afvises i  

 indtil 3 måneder fra indrejsen.« Stk. 3 og 4 bliver herefter stk. 4 og 5.
 4. I § 34 ændres »Indtil der er truffet afgørelse om,  

 hvorvidt en udlænding skal udvises eller afvises,» til: »Indtil der  

 er truffet afgørelse om, hvorvidt en udlænding skal udvises eller afvises  

 eller udsendes under henvisning til, at udlændingen ikke har ret til at  

 opholde sig her i landet efter reglerne i kapitel 1 og 3-5,».
 5. I § 36, stk. 1, indsættes som 3. pkt.:
»En udlænding, hvis ansøgning om opholdstilladelse efter § 7  

 forventes eller er udtaget til behandling efter den i § 53 a, stk. 3, nævnte  

 procedure, kan efter en konkret, individuel vurdering frihedsberøves, såfremt  

 det er påkrævet for at fastholde udlændingens tilstedeværelse under  

 asylsagsbehandlingen, medmindre de i § 34 nævnte foranstaltninger er  

 tilstrækkelige.« 6. I § 37, stk. 3, ophæves 3. pkt., og i stedet  

 indsættes:
»Denne frist kan senere forlænges af retten, dog højst med 4 uger ad  

 gangen.
Er frihedsberøvelsen iværksat i medfør af § 36, stk. 1, 3. pkt., kan  

 frihedsberøvelsen opretholdes efter denne bestemmelse i højst 7 dage fra  

 frihedsberøvelsens iværksættelse efter § 36, stk. 1, 3. pkt.« 7. I § 37 d, stk. 1, indsættes som 4. pkt.:
»En frihedsberøvet, der har ansøgt om opholdstilladelse efter §§ 7  

 eller 8, har endvidere altid ret til ukontrolleret besøg af en repræsentant  

 for Dansk Flygtningehjælp.« 8. I § 37 e, stk. 2, indsættes efter 1. pkt.:
»Har udlændingen ansøgt om opholdstilladelse efter §§ 7 eller 8, har  

 vedkommende endvidere adgang til ukontrolleret brevveksling med Dansk  

 Flygtningehjælp.« 9. I § 40, stk. 3, udgår »fingeraftryk og«.
 10. § 40, stk. 5, 2. pkt., affattes således:
»Retsplejelovens kapitler 72, 73 og 75 b finder anvendelse i samme  

 omfang som i sager, der angår forbrydelser, der kan medføre  

 fængselsstraf.« 11. Efter § 40 indsættes:
»§ 40 a.
Der kan optages fingeraftryk af en udlænding, 1) som søger om opholdstilladelse efter § 7, stk. 1 og 2, 2) som søger om opholdstilladelse efter udlændingelovens § 7, stk. 1 eller  

 2, og som kan afvises eller udvises efter § 48, stk. 2.
 Stk. 2. Der kan endvidere optages fingeraftryk af en udlænding,  

 hvis dette skønnes hensigtsmæssigt med henblik på identifikation af den  

 pågældende.
Stk. 3. Fingeraftryk, der optages i medfør af stk. 1 eller 2, kan  

 registreres i et særligt edb- register, der føres af Rigspolitichefen.  

 Politiet og Direktoratet for Udlændinge kan anvende registret i forbindelse  

 med behandlingen af udlændingesager.
Indenrigsministeren fastsætter efter  

 lovgivningen om offentlige registre forskrifter for registret.
Stk. 4. Søgning og videregivelse af oplysninger fra registret til  

 politiet til brug for efterforskningen af et strafbart forhold kan foretages,  

 hvis 1) efterforskningen vedrører en lovovertrædelse, der efter loven kan  

 medføre fængsel i 1 år og 6 måneder eller derover, og 2) søgningen må antages at være af afgørende betydning for  

 efterforskningen.
Stk. 5. Afgørelse om søgning og videregivelse af oplysninger efter  

 stk. 4 træffes af retten ved kendelse.
I kendelsen anføres de konkrete  

 omstændigheder i sagen, hvorpå det støttes, at betingelserne for søgning er  

 opfyldt.
Kendelsen kan til enhver tid omgøres.
Kendelsen kan kæres efter  

 reglerne i retsplejelovens kapitel 85. Retsplejelovens kapitel 62 og 63  

 finder tilsvarende anvendelse.
Stk. 6. Politiet og Direktoratet for Udlændinge kan uden  

 udlændingens samtykke elektronisk eller manuelt videregive oplysninger fra  

 registret vedrørende fingeraftryk, der er optaget i medfør af stk. 1 eller 2,  

 til udenlandske udlændingemyndigheder.« 12. I § 42 a, stk. 2, indsættes som 5. pkt.:
»Indenrigsministeren kan endvidere fastsætte regler om, at  

 Direktoratet for Udlændinge kan fastsætte nærmere regler for og træffe  

 bestemmelse om udøvelsen af disse beføjelser.« 13. Efter § 46 b indsættes:
» § 46 c.
Indenrigsministeren kan fastsætte nærmere regler om,  

 i hvilket omfang afgørelser vedrørende meddelelse, forlængelse, bortfald og  

 inddragelse af opholdstilladelser efter § 6 eller § 9, stk. 2, nr. 1, kan  

 træffes af andre myndigheder end Direktoratet for Udlændinge.
Der kan i den  

 forbindelse fastsættes bestemmelser om, til hvilken myndighed afgørelsen kan  

 påklages, og om, at en afgørelse truffet af den myndighed, hvortil afgørelsen  

 kan påklages, ikke kan indbringes for anden administrativ myndighed.  

 Indenrigsministeren kan endvidere fastsætte bestemmelser om, at den  

 myndighed, hvortil afgørelsen kan påklages, kan fastsætte nærmere regler for  

 og træffe bestemmelse om sagernes behandling.« 14. I § 48, stk. 1, indsættes som 6. pkt.:
»Politiets afgørelser efter § 33, stk. 8, kan ikke indbringes for  

 indenrigsministeren.« 15. § 48, stk. 2, 7. pkt., affattes således:
»Politiet skal gøre udlændingen bekendt med adgangen til at sætte sig  

 i forbindelse med Dansk Flygtningehjælp.« 16. Efter § 48, stk. 2, indsættes som stk. 3 og 4:
 »Stk. 3. Når Direktoratet for Udlændinge i medfør af stk. 2 har  

 truffet afgørelse om, at en udlænding, der påberåber sig at være omfattet af  

 §§ 7 eller 8, kan opholde sig her i landet under asylsagens behandling,  

 registrerer politiet den pågældende som asylansøger.
Stk. 4. Direktoratet for Udlændinge forestår i øvrigt sagens  

 oplysning.
Direktoratet for Udlændinge træffer herunder bestemmelse om  

 udfyldelse af ansøgningsskema og afhøring af udlændingen.« 17. § 53, stk. 2-5, ophæves, og i stedet indsættes:
 »Stk. 2. Ved nævnets behandling af en sag medvirker foruden  

 formanden eller en af næstformændene 4 medlemmer, hvoraf 1 medlem udpeges af  

 indenrigsministeren, 1 medlem beskikkes efter indstilling fra Dansk  

 Flygtningehjælp, 1 medlem beskikkes efter indstilling fra Advokatrådet og 1  

 medlem beskikkes efter indstilling fra udenrigsministeren.
 Stk. 3. Drøftelse af spørgsmål om almindelige retningslinjer for  

 nævnets arbejde m.v. sker i nævnets koordinationsudvalg, der sammensættes som  

 nævnt i stk. 2 og så vidt muligt består af faste medlemmer.
 Stk. 4. Sager, hvor Direktoratet for Udlændinge har meddelt afslag  

 på asyl under henvisning til, at de i § 7, stk. 4, nævnte betingelser ikke er  

 opfyldt, kan behandles af formanden eller en af næstformændene alene.
 Stk. 5. Sager, hvor betingelserne for at opnå asyl åbenbart må  

 anses for at være opfyldt, kan behandles af formanden eller en af  

 næstformændene alene.
Stk. 6. Sager, hvor der er anmodet om genoptagelse af en afgørelse  

 truffet af Flygtningenævnet, kan behandles af formanden eller en af  

 næstformændene alene, når der ikke er grund til at antage, at nævnet vil  

 ændre sin afgørelse.« Stk. 6 og 7 bliver herefter stk. 7 og 8.
 18. Efter § 54, stk. 1, indsættes:
»Stk. 2. Under nævnets behandling af en klage over  

 Direktoratet for Udlændinges afgørelse i en sag vedrørende ansøgning om  

 opholdstilladelse efter § 7 kan Flygtningenævnets formand eller en af  

 næstformændene beslutte, at der ikke kan fremlægges dokumenter eller andre  

 bevismidler, som kunne være fremlagt under direktoratets behandling af sagen.  

 Under nævnets behandling af en ansøgning om genoptagelse af en af nævnet  

 truffet afgørelse kan Flygtningenævnets formand eller en af næstformændene  

 beslutte, at der ikke kan fremlægges dokumenter eller andre bevismidler, som  

 er omfattet af 1. pkt. eller kunne være fremlagt under nævnets tidligere  

 behandling af sagen.« 19. § 56, stk. 1, ophæves, og i stedet indsættes:
 »Flygtningenævnets formand eller den, formanden bemyndiger dertil,  

 henviser en sag til behandling efter § 53, stk. 2 eller 4-6.
 Stk. 2. Såfremt udlændingen eller den beskikkede advokat begærer  

 det, har udlændingen ret til mundtligt at forelægge sin sag for nævnet, jf.  

 dog stk. 3 og 4. Nævnet bestemmer, om den øvrige behandling af sagen skal  

 være mundtlig, jf. dog stk. 3 og 4.
 Stk. 3. Sager, der behandles efter § 53, stk. 4-6, behandles på  

 skriftligt grundlag.
Stk. 4. Flygtningenævnets formand eller den, formanden bemyndiger  

 dertil, kan henvise en sag, der skal behandles efter § 53, stk. 2, til  

 behandling på skriftligt grundlag, hvis 1) klagen må anses for grundløs, 2) der er meddelt opholdstilladelse efter § 7, stk. 2, men udlændingen  

 påberåber sig at være omfattet af § 7, stk. 1 (statusændringssag), 3) sagen vedrører meddelelse af opholdstilladelse efter § 7, stk. 4, under  

 henvisning til de i § 7, stk. 1 eller 2, nævnte betingelser, 4) sagen vedrører nægtelse af udstedelse af dansk rejsedokument for  

 flygtninge eller inddragelse af et sådant rejsedokument, 5) sagen vedrører meddelelse af opholdstilladelse efter § 7 til  

 indrejsende familiemedlemmer til en udlænding, der tidligere er meddelt  

 opholdstilladelse efter § 7 (konsekvensstatussag), eller 6) forholdene i øvrigt taler for anvendelse af denne behandlingsform.
Stk. 5. Sager, der er henvist til behandling på skriftligt  

 grundlag efter stk. 4, nr. 1, kan henvises til mundtlig behandling.« Stk. 2-4 bliver herefter stk. 6-8.
20. I § 56, stk. 2, der bliver stk. 6, udgår i 1.  

 pkt. », jf. dog stk. 1, 3. pkt.« § 2 I lov nr. 387 af 6. juni 1991 om ændring af udlændingeloven.  

 (EF-asylkonventionen) foretages følgende ændringer:
 1. I § 1 indsættes efter nr. 9 som nyt nummer:
 »10. I § 40 a, stk. 1, nr. 2, ændres »afvises  

 eller udvises efter § 48, stk. 2,» til: »afvises, udvises,  

 overføres eller tilbageføres efter § 48 a, stk. 1,».
 Nr. 10 og 11 bliver herefter nr. 11 og 12.
 2. I § 1, nr. 10, der bliver nr. 11, indsættes i § 48  

 a som stk. 4:
»Stk. 4. Politiet skal gøre en udlænding, der opholder sig her i  

 landet, bekendt med adgangen til at sætte sig i forbindelse med Dansk  

 Flygtningehjælp.« 3. I § 1, nr. 10, der bliver nr. 11, affattes § 48 e  

 således:
»§ 48 e.
Når Direktoratet for Udlændinge har truffet  

 afgørelse om, at en udlænding, der påberåber sig at være omfattet af §§ 7  

 eller 8, kan opholde sig her i landet under asylsagens behandling,  

 registrerer politiet den pågældende som asylansøger.
Stk. 2. Direktoratet for Udlændinge forestår i øvrigt sagens  

 oplysning.
Direktoratet for Udlændinge træffer herunder bestemmelse om  

 udfyldelse af ansøgningsskema og afhøring af udlændingen.« § 3 Stk. 1. Loven træder i kraft den 1. september 1995.
 Stk. 2. § 1, nr. 1, 2, 4-6, 9, 11, 17, 19 og 20, og § 2, nr. 1,  

 træder dog i kraft dagen efter bekendtgørelsen i Lovtidende.
 Stk. 3. Indenrigsministeren fastsætter tidspunktet for  

 ikrafttræden af § 1, nr. 15, 16 og 18, og § 2, nr. 2 og 3.  

 Indenrigsministeren kan fastsætte regler om, ved hvilke grænseovergangssteder  

 § 1, nr. 15, og § 2, nr. 2, træder i kraft.
 Stk. 4. § 1, nr. 17, 19 og 20, gælder ikke for sager, hvor der  

 inden disse bestemmelsers ikrafttræden er truffet bestemmelse om sagens  

 berammelse i Flygtningenævnet.
 Stk. 5. § 1, nr. 1 og 2, finder ikke anvendelse på udlændinge, der  

 inden disse bestemmelsers ikrafttræden har indgivet ansøgning om  

 opholdstilladelse.
§ 4 Indenrigsministeren fremsætter i folketingsåret 1998-99 forslag for  

 Folketinget til revision af § 1, nr. 5, 6, 9, 11, 13 og 15-20, og § 2.
§ 5 Loven gælder ikke for Færøerne og Grønland, men kan ved kongelig anordning  

 helt eller delvis sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
Oprindeligt fremsat forslag § 1 I udlændingeloven, jf. lovbekendtgørelse nr. 894 af 27. oktober 1994, som  

 ændret ved § 1 i lov nr. 33 af 18. januar 1995 og § 2 i lov nr. 34 af 18.  

 januar 1995, foretages følgende ændringer:
 1. § 19, stk. 1, nr. 1, affattes således:
»1) Når det grundlag, som er angivet i ansøgningen eller tilladelsen,  

 herunder efter §§ 7 eller 8, var urigtigt eller ikke længere er til  

 stede.« 2. I § 27 indsættes efter stk. 1 som nyt stykke:
»Stk. 2. For så vidt angår udlændinge, der er meddelt  

 opholdstilladelse efter §§ 7 eller 8, regnes de i stk. 1 nævnte tidsrum fra  

 tidspunktet for den første meddelelse af opholdstilladelsen, jf. dog stk.  

 3.« Stk. 2-4 bliver herefter stk. 3-5.
 3. I § 28 indsættes efter stk. 2 som nyt stykke:
»Stk. 3. En udlænding, der meddeles afslag på en ansøgning om  

 opholdstilladelse efter § 7, kan uanset bestemmelserne i stk. 1 afvises i  

 indtil 3 måneder fra indrejsen.« Stk. 3 og 4 bliver herefter stk. 4 og 5.
 4. I § 34 ændres »Indtil der er truffet afgørelse om,  

 hvorvidt en udlænding skal udvises eller afvises,» til: »Indtil der  

 er truffet afgørelse om, hvorvidt en udlænding skal udvises eller afvises  

 eller udsendes under henvisning til, at udlændingen ikke har ret til at  

 opholde sig her i landet efter reglerne i kapitel 1 og 3-5,».
 5. I § 36, stk. 1, indsættes som 3. pkt.:
»En udlænding, hvis ansøgning om opholdstilladelse efter § 7  

 forventes eller er udtaget til behandling efter den i § 53 a, stk. 3, nævnte  

 procedure, kan efter en konkret, individuel vurdering frihedsberøves, såfremt  

 det er påkrævet for at fastholde udlændingens tilstedeværelse under  

 asylsagsbehandlingen, medmindre de i § 34 nævnte foranstaltninger er  

 tilstrækkelige.« 6. I § 37, stk. 3, ophæves 3. pkt. og i stedet  

 indsættes:
»Denne frist kan senere forlænges af retten, dog højst med 4 uger ad  

 gangen.
Er frihedsberøvelsen iværksat i medfør af § 36, stk. 1, 3. pkt., kan  

 frihedsberøvelsen opretholdes efter denne bestemmelse i højst 7 dage fra  

 frihedsberøvelsens iværksættelse efter § 36, stk. 1, 3. pkt.« 7. I § 37 d, stk. 1, indsættes som 4. pkt.:
»En frihedsberøvet, der har ansøgt om opholdstilladelse efter §§ 7  

 eller 8, har endvidere altid ret til ukontrolleret besøg af en repræsentant  

 for Dansk Flygtningehjælp.« 8. I § 37 e, stk. 2, indsættes efter 1. pkt.:
»Har udlændingen ansøgt om opholdstilladelse efter §§ 7 eller 8, har  

 vedkommende endvidere adgang til ukontrolleret brevveksling med Dansk  

 Flygtningehjælp.« 9. I § 40, stk. 3, udgår: »fingeraftryk og«.
 10. § 40, stk. 5, 2. pkt., affattes således:
»Retsplejelovens kapitler 72, 73 og 75 b finder anvendelse i samme  

 omfang som i sager, der angår forbrydelser, der kan medføre  

 fængselsstraf.« 11. Efter § 40 indsættes:
»§ 40 a.
Der kan optages fingeraftryk af en udlænding:
1) som søger om opholdstilladelse efter § 7, stk. 1 og 2, 2) som søger om opholdstilladelse efter udlændingelovens § 7, stk. 1 eller  

 2, og som kan afvises eller udvises efter § 48, stk. 2.
 Stk. 2. Der kan endvidere optages fingeraftryk af af en udlænding,  

 hvis dette skønnes hensigtsmæssigt med henblik på identifikation af den  

 pågældende.
Stk. 3. Fingeraftryk, der optages i medfør af stk. 1 eller 2, kan  

 registreres i et særligt edb- register, der føres af Rigspolitichefen.  

 Politiet og Direktoratet for Udlændinge kan anvende registret i forbindelse  

 med behandlingen af udlændingesager.
Indenrigsministeren fastsætter efter  

 lovgivningen om offentlige registre forskrifter for registret.
 Stk. 4. Søgning og videregivelse af oplysninger fra registret til  

 politiet til brug for efterforskningen af et strafbart forhold kan foretages,  

 hvis:
1) efterforskningen vedrører en lovovertrædelse, der efter loven kan  

 medføre fængsel i 1 år og 6 måneder eller derover, og 2) søgningen må antages at være af afgørende betydning for  

 efterforskningen.
Stk. 5. Afgørelse om søgning og videregivelse af oplysninger efter  

 stk. 4 træffes af retten ved kendelse.
I kendelsen anføres de konkrete  

 omstændigheder i sagen, hvorpå det støttes, at betingelserne for søgning er  

 opfyldt.
Kendelsen kan til enhver tid omgøres.
Kendelsen kan kæres efter  

 reglerne i retsplejelovens kapitel 85. Retsplejelovens kapitel 62 og 63  

 finder tilsvarende anvendelse.
 Stk. 6. Politiet og Direktoratet for Udlændinge kan uden  

 udlændingens samtykke elektronisk eller manuelt videregive oplysninger fra  

 registret vedrørende fingeraftryk, der er optaget i medfør af stk. 1 eller 2,  

 til udenlandske udlændingemyndigheder.
 12. I § 42 a, stk. 2, indsættes som 5. pkt.:
»Indenrigsministeren kan endvidere fastsætte regler om, at  

 Direktoratet for Udlændinge kan fastsætte nærmere regler for og træffe  

 bestemmelse om udøvelsen af disse beføjelser.« 13. Efter § 46 b indsættes:
§ 46 c.
Indenrigsministeren kan fastsætte nærmere regler om, i  

 hvilket omfang afgørelser vedrørende meddelelse, forlængelse, bortfald og  

 inddragelse af opholdstilladelser efter § 6 eller § 9, stk. 2, nr. 1, kan  

 træffes af andre myndigheder end Direktoratet for Udlændinge.
Der kan i den  

 forbindelse fastsættes bestemmelser om, til hvilken myndighed afgørelsen kan  

 påklages, og om, at en afgørelse truffet af den myndighed, hvortil afgørelsen  

 kan påklages, er endelig.
Indenrigsministeren kan endvidere fastsætte  

 bestemmelser om, at den myndighed, hvortil afgørelsen kan påklages, kan  

 fastsætte nærmere regler for og træffe bestemmelse om sagernes behandling.' 14. I § 48, stk. 1, indsættes som 6. pkt.:
»Politiets afgørelser efter § 33, stk. 8, kan ikke indbringes for  

 indenrigsministeren.« 15. § 48, stk. 2, 7. pkt., affattes således:
»Politiet skal gøre udlændingen bekendt med adgangen til at sætte sig  

 i forbindelse med Dansk Flygtningehjælp.« 16. Efter § 48, stk. 2, indsættes som stk. 3 og 4:
 »Stk. 3. Når Direktoratet for Udlændinge i medfør af stk. 2  

 har truffet afgørelse om, at en udlænding, der påberåber sig at være omfattet  

 af §§ 7 eller 8, kan opholde sig her i landet under asylsagens behandling,  

 registrerer politiet den pågældende som asylansøger.
Stk. 4. Direktoratet for Udlændinge forestår i øvrigt sagens  

 oplysning.
Direktoratet for Udlændinge træffer herunder bestemmelse om  

 udfyldelse af ansøgningsskema og afhøring af udlændingen.« 17. § 53, stk. 2-5, ophæves, og i stedet indsættes:
 »Stk. 2. Ved nævnets behandling af en sag medvirker foruden  

 formanden eller en af næstformændene 4 medlemmer, hvoraf 1 medlem udpeges af  

 indenrigsministeren, 1 medlem beskikkes efter indstilling fra Dansk  

 Flygtningehjælp, 1 medlem beskikkes efter indstilling fra Advokatrådet og 1  

 medlem beskikkes efter indstilling fra udenrigsministeren.
 Stk. 3. Drøftelse af spørgsmål om almindelige retningslinjer for  

 nævnets arbejde m.v. sker i nævnets koordinationsudvalg, der sammensættes som  

 nævnt i stk. 2 og så vidt muligt består af faste medlemmer.
 Stk. 4. Sager, hvor Direktoratet for Udlændinge har meddelt afslag  

 på asyl under henvisning til, at de i § 7, stk. 4, nævnte betingelser ikke er  

 opfyldt, kan behandles af formanden eller en af næstformændene alene.
 Stk. 5. Sager, hvor betingelserne for at opnå asyl åbenbart må  

 anses for at være opfyldt, kan behandles af formanden eller en af  

 næstformændene alene.
Stk. 6. Sager, hvor der er anmodet om genoptagelse af en afgørelse  

 truffet af Flygtningenævnet, kan behandles af formanden eller en af  

 næstformændene alene, når der ikke er grund til at antage, at nævnet vil  

 ændre sin afgørelse.« Stk. 6 og 7 bliver herefter stk. 7 og 8.
 18. Efter § 54, stk. 1, indsættes:
»Stk. 2. Under nævnets behandling af en klage over  

 Direktoratet for Udlændinges afgørelse i en sag vedrørende ansøgning om  

 opholdstilladelse efter § 7 kan Flygtningenævnets formand eller en af  

 næstformændene beslutte, at der ikke kan fremlægges dokumenter eller andre  

 bevismidler, som kunne være fremlagt under direktoratets behandling af sagen.  

 Under nævnets behandling af en ansøgning om genoptagelse af en af nævnet  

 truffet afgørelse kan Flygtningenævnets formand eller en af næstformændene  

 beslutte, at der ikke kan fremlægges dokumenter eller andre bevismidler, som  

 er omfattet af 1. pkt. eller kunne være fremlagt under nævnets tidligere  

 behandling af sagen.« 19. I § 55 indsættes efter stk. 1 som nyt stykke:
»Stk. 2. Flygtningenævnet kan nægte at beskikke den advokat,  

 som udlændingen ønsker beskikket, såfremt den pågældende advokat ikke har  

 deltaget i efteruddannelseskurser, der er godkendt af indenrigsministeren, på  

 områder af særlig betydning for udøvelsen af hvervet som beskikket advokat i  

 sager, der behandles i Flygtningenævnet.« Stk. 2-4 bliver herefter stk. 3-5.
 20. I § 55, stk. 4, der bliver stk. 5, ændres »stk.  

 3« til: »stk. 4«.
 21. § 56, stk. 1, ophæves og i stedet indsættes:
 »Flygtningenævnets formand eller den, formanden bemyndiger dertil,  

 henviser en sag til behandling efter § 53, stk. 2 eller 4-6.
 Stk. 2. Såfremt udlændingen eller den beskikkede advokat begærer  

 det, har udlændingen ret til mundtligt at forelægge sin sag for nævnet, jf.  

 dog stk. 3 og 4. Nævnet bestemmer, om den øvrige behandling af sagen skal  

 være mundtlig, jf. dog stk. 3 og 4.
 Stk. 3. Sager, der behandles efter § 53, stk. 4-6, behandles på  

 skriftligt grundlag.
 Stk. 4. Flygtningenævnets formand eller den, formanden bemyndiger  

 dertil, kan henvise en sag, der skal behandles efter § 53, stk. 2, til  

 behandling på skriftligt grundlag, hvis:
1) klagen må anses for grundløs, 2) der er meddelt opholdstilladelse efter § 7, stk. 2, men udlændingen  

 påberåber sig at være omfattet af § 7, stk. 1 (statusændringssag), 3) sagen vedrører meddelelse af opholdstilladelse efter § 7, stk. 4, under  

 henvisning til de i § 7, stk. 1 eller 2, nævnte betingelser, 4) sagen vedrører nægtelse af udstedelse af dansk rejsedokument for  

 flygtninge eller inddragelse af et sådant rejsedokument, 5) sagen vedrører meddelelse af opholdstilladelse efter § 7 til  

 indrejsende familiemedlemmer til en udlænding, der tidligere er meddelt  

 opholdstilladelse efter § 7 (konsekvensstatussag), eller 6) forholdene i øvrigt taler for anvendelse af denne behandlingsform.
Stk. 5. Sager, der er henvist til behandling på skriftligt  

 grundlag efter stk. 4, nr. 1, kan henvises til mundtlig behandling.« Stk. 2-4 bliver herefter stk. 6-8.
 22. I § 56, stk. 2, der bliver stk. 5, udgår i 1.  

 pkt.: », jf. dog stk. 1, 3. pkt«.
§ 2 I lov nr. 387 af 6. juni 1991 om ændring af udlændingeloven foretages  

 følgende ændringer:
 1. I § 1 indsættes efter nr. 9, som nyt nummer:
»10. I § 40 a, stk. 1, nr. 2, ændres »afvises eller  

 udvises efter § 48, stk. 2,» til: »afvises, udvises, overføres  

 eller tilbageføres efter § 48 a, stk. 1,» Nr. 10-11 bliver herefter nr. 11-12.
 2. I § 1, nr. 10, der bliver nr. 11, indsættes i § 48  

 a som stk. 4:
»Stk. 4. Politiet skal gøre en udlænding, der opholder sig her i  

 landet, bekendt med adgangen til at sætte sig i forbindelse med Dansk  

 Flygtningehjælp.« 3. I § 1, nr. 10, der bliver nr. 11, affattes § 48 e  

 således:
»§ 48 e.
Når Direktoratet for Udlændinge har truffet  

 afgørelse om, at en udlænding, der påberåber sig at være omfattet af §§ 7  

 eller 8, kan opholde sig her i landet under asylsagens behandling,  

 registrerer politiet den pågældende som asylansøger.
Stk. 2. Direktoratet for Udlændinge forestår i øvrigt sagens  

 oplysning.
Direktoratet for Udlændinge træffer herunder bestemmelse om  

 udfyldelse af ansøgningsskema og afhøring af udlændingen.« § 3 Stk. 1. Loven træder i kraft den 1. september 1995.
 Stk. 2. § 1, nr. 4-6, 9, 11, 17 og 21-22, og § 2, nr. 1, træder  

 dog i kraft den 1. maj 1995.
 Stk. 3. Indenrigsministeren fastsætter tidspunktet for  

 ikrafttræden af § 1, nr. 15-16 og 18-20, og § 2, nr. 2-3. Indenrigsministeren  

 kan fastsætte regler om, ved hvilke grænseovergangssteder § 1, nr. 15, træder  

 i kraft.
 Stk. 4. § 1, nr. 17 og 21-22, gælder ikke for sager, hvor der  

 inden den 1. maj 1995 er truffet bestemmelse om sagens berammelse i  

 Flygtningenævnet.
 Stk. 5. § 1, nr. 1-2, finder ikke anvendelse for udlændinge, der  

 inden den 1. maj 1995 har indgivet ansøgning om opholdstilladelse.
§ 4 Indenrigsministeren fremsætter i folketingsåret 1998-99 forslag for  

 Folketinget til revision af § 1, nr. 5-6, 9, 11, 13 og 15-22, og § 2.
§ 5 Loven gælder ikke for Færøerne og Grønland, men kan ved kongelig anordning  

 helt eller delvis sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning Hensigten med dette lovforslag er især at skabe grundlaget for at  

 gennemføre forskellige effektiviseringer i forhold til asylsagsbehandlingen,  

 herunder i Flygtningenævnet.
Det foreslås således, at nævnets sammensætning ændres, således at nævnet i  

 fremtiden altid vil blive sammensat af 5 medlemmer, og ikke som i dag af  

 enten 3 eller 7 medlemmer.
Dermed bliver den gældende, yderst usmidige og  

 ressourcekrævende visitering af sager til henholdsvis 3- og 7-mandsnævn  

 afskaffet.
Endvidere foreslås der en række andre lovgivningsmæssige og  

 administrative tiltag med henblik på at effektivisere sagsgangene i  

 Flygtningenævnet.
 Der vil med disse forslag ikke blive slækket på de fundamentale  

 retssikkerhedsmæssige garantier, der gælder for Flygtningenævnets arbejde.  

 Nævnet vil således fortsat være et uafhængigt, kollegialt organ med en dommer  

 som formand; og de retsgarantier, der følger af mundtlighed og  

 advokatbeskikkelse, vil fortsat eksistere.
 Som opfølgning på Per Sørensen-udvalgets 3. delbetænkning , der  

 blev afgivet den 23. februar 1995, stilles der endvidere forslag vedrørende  

 overførsel af opgaven med at afhøre asylansøgere fra politiet til  

 Direktoratet for Udlændinge (»civilisering af afhøringsopgaven i  

 asylsager«). Det foreslås endvidere, at der som en forsøgsordning  

 foreløbigt for 3 år gives Dansk Flygtningehjælp adgang til at yde rådgivning  

 til asylansøgere, inden der er truffet afgørelse efter udlændingelovens § 48,  

 stk. 2, om, hvorvidt de pågældende skal afvises eller tillades at opholde sig  

 i Danmark under asylsagens behandling.
 Som opfølgning på anbefalingerne i Finansministeriets rapport over  

turnusundersøgelse af Direktoratet for Udlændinge , der blev afgivet i  

 oktober 1994, og på baggrund af de igangværende overvejelser i en  

 ekspertarbejdsgruppe vedrørende Direktoratet for Udlændinges opgaver foreslås  

 det - ud over den ovennævnte civilisering af politiets afhøringsopgave i  

 asylsager - at indenrigsministeren bemyndiges til at udlægge  

 afgørelseskompetencen i visse sager vedrørende opholds- og arbejdstilladelser  

 fra Direktoratet for Udlændinge til andre myndigheder (statsamterne).  

 Endvidere vil politiets ekspeditionsopgaver i forbindelse med ansøgninger om  

 opholds- og arbejdstilladelser på baggrund af ekspertarbejdsgruppens  

 overvejelser kunne blive overført til statsamterne.
 Indenrigsministeriet vil samtidig gennemføre en omstrukturering af  

 Direktoratet for Udlændinge, hvorved der vil ske en fastholdelse og styrkelse  

 af den ekspertise og sagkundskab, som direktoratet besidder i dag, med  

 henblik på, at Direktoratet for Udlændinge fremtidig bliver rådgivende for  

 Indenrigsministeriet i indvandrer- og flygtningespørgsmål.
 Endvidere foreslås der fastsat bestemmelser om frihedsberøvelse af  

 asylansøgere, hvis ansøgninger er eller forventes udtaget til behandling i  

 den særlige hasteprocedure for visse åbenbart grundløse asylansøgninger.  

 Disse regler er udformet således, at der tages fuldt hensyn til de pågældende  

 asylansøgeres retssikkerhed, idet der er adgang til domstolsprøvelse af de af  

 politiet iværksatte frihedsberøvelser.
 De i dette lovforslag foreslåede effektiviseringstiltag skal ses i  

 sammenhæng med den tiltrængte større effektivisering og smidiggørelse af  

 sagsbehandlingen på udlændingeområdet - herunder navnlig asylområdet - som  

 Indenrigsministeriet iværksatte efter regeringsdannelsen i januar 1993.
 Ved lov nr. 421 af 1. juni 1994 om ændring af udlændingeloven og  

 lov om midlertidig opholdstilladelse til visse personer fra det tidligere  

 Jugoslavien m.v. gennemførtes således en ændring af udlændingeloven, der  

 indebar en række forskellige opstramninger i asylsagsbehandlingen.
 Baggrunden herfor var, at nye tilvejebragte oplysninger om den aktuelle  

 sagsbehandlingstid i asylsager viste, at den samlede sagsbehandlingstid i  

 sager, hvor der var meddelt afslag på asyl efter normalprocedure og eventuelt  

 tillige på en ansøgning om humanitær opholdstilladelse, og hvor tiden til  

 behandlingen af eventuelle genoptagelsesbegæringer og klager til Folketingets  

 Ombudsmand var medregnet, ikke holdt sig inden for den målsætning om en  

 samlet gennemsnitlig sagsbehandlingstid på 8-9 måneder, som blev opstillet i  

 forbindelse med vedtagelsen i sommeren 1992 af lov nr. 482 af 24. juni 1992  

 om ændring af udlændingeloven.
 Der blev på den baggrund i bemærkningerne til forslaget til lov nr. 421 af  

 1. juni 1994 opstillet en målsætning om en halvering af den gennemsnitlige  

 sagsbehandlingstid for normalproceduresager fra knap 24 måneder til ca. 12  

 måneder og for så vidt angår Direktoratet for Udlændinges og Dansk  

 Flygtningehjælps sagsbehandling i åbenbart grundløse sager fra ca. 4 måneder  

 til 2 måneder.
Den 12. januar 1995 vedtoges lov nr. 33 af 18. januar 1995 om  

 ændring af udlændingeloven, lov om midlertidig opholdstilladelse til visse  

 personer fra det tidligere Jugoslavien m.v. og lov om social bistand.
Der  

 gennemførtes herved en række yderligere opstramninger i behandlingen af  

 åbenbart grundløse asylansøgninger med henblik på at forhindre, at såkaldte  

 asylhackere kunne udnytte reglerne om adgangen til at søge asyl her i landet.  

 Herudover blev der på visse områder fulgt op på Finansministeriets  

 turnusundersøgelse, ligesom sanktionerne over for menneskesmugling blev  

 skærpet.
Endvidere introduceredes en ny målsætning om at færdigbehandle  

 åbenbart grundløse asylsager på 1 måned.
 De hidtil foretagne lovændringer og administrative tiltag på asylområdet  

 har gjort det muligt at nedbringe sagsbehandlingstiden i sager, der behandles  

 i den særlige hasteprocedure for visse åbenbart grundløse asylansøgninger,  

 til 6 dage (pr. 1. februar 1995). Sagsbehandlingstiden i åbenbart grundløse  

 asylsager i øvrigt er nedbragt til 46 dage brutto (pr. 1. februar 1995) for  

 så vidt angår sager påbegyndt efter den 1. juli 1994, hvor  

 sagsbehandlingstiden omfatter den tid, der forløber, fra asylansøgeren  

 registreres af politiet som asylansøger, til ansøgeren overgives til Dansk  

 Flygtningehjælp, udrejser frivilligt eller tvangsmæssigt, dør eller får  

 opholdstilladelse på andet grundlag end asyl efter at have fået afslag på  

 asyl eller have frafaldet ansøgningen herom (»niveau 1«).
2. Opfølgning på Per Sørensen-udvalgets 3. delbetænkning 2.1. Indledning Som nævnt har Per Sørensen-udvalget den 23. februar 1995 afgivet sin 3.  

 delbetænkning (betænkning nr. 1288/95).
 I denne betænkning har udvalget drøftet en række spørgsmål i relation til  

 navnlig den indledende sagsbehandling i asylsager.
 Udvalget har anbefalet, at der gennemføres lovændringer for så vidt angår  

 adgangen til at optage fingeraftryk af udlændinge (betænkningens kapitel 4)  

 og for så vidt angår asylansøgeres adgang til rådgivning af Dansk  

 Flygtningehjælp, mens de afventer en afgørelse om afvisning eller eventuelt  

 effektueringen af en sådan afgørelse (betænkningens kapitel 3).  

 Indenrigsministeriet kan i hovedsagen tiltræde begge disse forslag, jf.  

 nedenfor i afsnit 2.2. og 2.3.
Udvalget har også behandlet den nuværende opgavefordeling mellem  

 Direktoratet for Udlændinge og politiet i relation til sagsoplysningen i en  

 asylsag.
Udvalget har særligt behandlet spørgsmålet, om det fortsat bør være  

 politiet, der afhører asylansøgere, eller om opgaven bør overgå til  

 Direktoratet for Udlændinge.
Der har i udvalget været enighed om, at  

 spørgsmålet om, hvor asylafhøringsopgaven må antages at blive løst bedst og  

 mest effektivt, ikke kan besvares entydigt, men primært må basere sig på mere  

 holdningsprægede overvejelser, herunder om en sådan afhøringsopgave  

bør varetages af en civil eller en politimæssig myndighed.
Udvalget  

 har derfor fundet det rigtigst ikke at fremkomme med en indstilling  

 vedrørende dette spørgsmål.
 Indenrigsministeriet finder - ikke mindst på baggrund af de synspunkter,  

 som Dansk Flygtningehjælp har anført i afsnit 10 i betænkningens kapitel 2 -  

 at den egentlige asylafhøring (»motivafhøringen«) bør varetages af  

 en civil myndighed, jf. nedenfor i afsnit 2.4.
Udvalget har endelig behandlet spørgsmål i relation til anvendelsen af  

 midlertidig opholdstilladelse.
Udvalget har imidlertid ikke ment at ville  

 fremkomme med en egentlig indstilling om dette spørgsmål, men har valgt alene  

 at pege på en række forskellige modeller.
Der henvises herom til kapitel 5 i  

 betænkningen.
2.2. Adgangen til at optage fingeraftryk af udlændinge Spørgsmålet om adgangen til at optage fingeraftryk af udlændinge er  

 behandlet i betænkningens kapitel 4.
 Efter den gældende regel i udlændingelovens § 40, stk. 3, kan der optages  

 fingeraftryk af en udlænding, hvis dette skønnes hensigtsmæssigt med henblik  

 på identifikation af den pågældende.
 Bestemmelsen blev indsat i udlændingeloven - som § 40, stk. 2, - ved lov  

 nr. 482 af 24. juni 1992.
Som anført på side 134 i betænkning nr. 1288/95 er bestemmelsens  

 anvendelsesområde imidlertid ret snævert, idet et flertal i Folketingets  

 Retsudvalg i sin betænkning af 11. juni 1992 over lovforslaget forudsatte, at  

 bestemmelsen kun må anvendes i tilfælde, hvor der ved indrejsen kan være  

 tvivl om identitetsspørgsmålet.
Det blev endvidere forudsat, at et eventuelt  

 udvidet europæisk samarbejde med hensyn til udveksling af udlændinges  

 (asylansøgeres) fingeraftryk kræver forudgående forelæggelse for Folketinget.
Per Sørensen-udvalget har fundet, at de nuværende begrænsninger i  

 mulighederne for at optage fingeraftryk af asylansøgere - i betydelig grad forringer mulighederne for en effektiv og hurtig  

 asylsagsbehandling med længere sagsbehandlingstider til følge, - modvirker mulighederne for at afsløre de tilfælde, hvor en udlænding  

 efter at have modtaget afslag i Danmark indgiver ansøgning - i Danmark eller  

 i udlandet - under en ny identitet, herunder rette identitet  

 (dobbeltansøgninger), med deraf følgende unødig belastning af  

 asylsagsbehandlingssystemerne såvel her i landet som i andre lande, og - forøger risikoen for materielt urigtige afgørelser (tilladelser) i  

 asylsager, navnlig i sager med »identificerede« asylansøgere, hvis  

 rejserute ikke er fastlagt.
Udvalget har samtidig anført, at adgang til en hurtig og effektiv  

 fastlæggelse af en asylansøgers identitet via optagelse af fingeraftryk og  

 udveksling heraf med andre landes kompetente myndigheder endvidere vil kunne  

 begrænse behovet for at anvende frihedsberøvelse, i hvert fald således at  

 længden af frihedsberøvelserne kan nedsættes betydeligt.
Efter udvalgets  

 opfattelse vil den entydige fastlæggelse af identiteten via fingeraftryk  

 ligeledes kunne begrænse muligheden/risikoen for personforvekslinger og  

 således også på den måde medvirke til at forøge retssikkerheden for  

 asylansøgere.
 På den baggrund samt af hensyn til Danmarks mulighed for at leve op til  

 fremtidige internationale forpligtelser har der i udvalget været enighed om,  

 at det er nødvendigt, at adgangen til at optage fingeraftryk af udlændinge  

 udvides.
 Udvalget har først og fremmest anbefalet, at der gives adgang til at  

 optage fingeraftryk af alle spontane asylansøgere, hvis sager tages under  

 realitetsbehandling i Danmark, uanset om de pågældende må anses for  

 identificerede eller ej ( gruppe A ). Der henvises herom nærmere til  

 side 136 f. i udvalgets betænkning nr. 1288/95.
 Udvalget har endvidere anbefalet, at der bør åbnes mulighed for at optage  

 fingeraftryk af alle personer, hvis asylsager ikke realitetsbehandles, idet  

 de afvises eller udvises efter bestemmelsen i udlændingelovens § 48, stk. 2.  

 Efter udvalgets opfattelse bør adgangen også omfatte personer, som er i en  

 »afvisningsposition«, fordi Direktoratet for Udlændinge ikke har  

 mulighed for at træffe afgørelse efter § 48, stk. 2, på det foreliggende  

 grundlag ( gruppe B ). Der henvises herom nærmere til side 137 f. i  

 betænkningen.
Udvalget har endelig anbefalet, at der åbnes mulighed for at kunne optage  

 fingeraftryk af udlændinge, som ikke søger asyl, men som afvises, udvises  

 eller skal udrejse af landet ( gruppe C ). Udvalget har i den  

 forbindelse anbefalet, at denne adgang kun bør anvendes, såfremt der i det  

 konkrete tilfælde er en begrundet formodning for, at det reelle formål med  

 forsøget på at indrejse var at søge asyl, og at den pågældende udlænding må  

 antages på et senere tidspunkt på ny at ville søge at indrejse i Danmark  

 eller et andet europæisk land med det formål at søge asyl.
Der henvises  

 nærmere til side 138 i betænkningen.
 Udvalget har endvidere overvejet, om de optagne fingeraftryk bør kunne  

 edb-registreres.
Der er i udvalget enighed om, at en sådan mulighed bør etableres.
Efter  

 udvalgets opfattelse bør der være tale om et særskilt register hos  

 Rigspolitichefen, der holdes totalt adskilt fra det eksisterende register i  

 Centralbureauet for Identifikation (CFI) over fingeraftryk optaget af sigtede  

 m.v. efter retsplejelovens regler.
 Udvalget har i den forbindelse overvejet en række retssikkerhedsmæssige  

 aspekter, herunder bl.a. spørgsmålet om, under hvilke omstændigheder de  

 registrerede fingeraftryk skal slettes af registret.
 Udvalget har i den forbindelse lagt afgørende vægt på, at der i  

 forbindelse med oprettelsen og driften af et sådant register fastsættes  

 præcise og retssikkerhedsmæssigt forsvarlige regler for, om og i givet fald  

 under hvilke omstændigheder der uden for asylsagsbehandlingen i forbindelse  

 med efterforskningen af et strafbart forhold skal kunne søges i det  

 pågældende register.
Der er i udvalget enighed om, at der ikke som led i efterforskningen af et  

 strafbart forhold generelt bør være adgang til at søge i registret.
Udvalget  

 har derfor drøftet, under hvilke omstændigheder der i konkrete tilfælde som  

 led i efterforskningen af et strafbart forhold skal kunne søges i registret.  

 Udvalget har på denne baggrund opstillet en række betingelser, der skal være  

 opfyldt, for at søgning kan ske, herunder at der skal være tale om  

 efterforskning, der vedrører en lovovertrædelse, der efter lovgivningen kan  

 medføre fængsel i 1 år og 6 måneder, at søgning skal være af afgørende  

 betydning for efterforskningen, og at søgning i den forbindelse alene kan ske  

 efter retskendelse, jf. betænkningens side 142 f.
 Der er i betænkningen redegjort for udvalgets nærmere drøftelser om,  

 hvorvidt og i givet fald hvornår de optagne fingeraftryk bør slettes i  

 registret.
 Efter en vægtning af de forskellige hensyn er der i udvalget opnået  

 enighed om at foreslå, at de optagne fingeraftryk kan opbevares i et særligt  

 register i 5 år fra optagelsen.
 Udvalget har endelig overvejet spørgsmålet, om der bør være adgang til at  

videregive oplysninger om udlændinges fingeraftryk til de kompetente  

 myndigheder i andre lande og adgang til opdatering af indberetninger  

 (forespørgsler) modtaget fra andre lande.
 Som påpeget af udvalget skal bestemmelserne om elektronisk videregivelse  

 (og modtagelse) af oplysninger om udlændinges fingeraftryk fastsættes i  

 forskrifterne for edb-registeret.
 Udvalget har anbefalet, at adgangen til elektronisk videregivelse af  

 fingeraftryk til andre lande bør omfatte de nordiske lande, EU-landene samt  

 lande, der ikke er medlemmer af EU, men som ved hjælp af en  

 parallelkonvention kan forventes at tilslutte sig den ordning, der med  

 EF-asylkonventionen etableres mellem EU-landene, eksempelvis Schweiz.
 Indenrigsministeriet finder det af afgørende betydning for muligheden for  

 at sikre en bred folkelig accept af udlændingepolitikken, at administrationen  

 er effektiv, og at muligheder for misbrug af navnlig asylinstituttet  

 begrænses mest muligt.
 Indenrigsministeriet kan derfor tiltræde udvalgets forslag om, at der  

 åbnes adgang til at optage fingeraftryk af de personer, der er omfattet af de  

 ovenfor nævnte grupper A og B .
For så vidt angår de personer, der er omfattet af den ovenfor nævnte  

gruppe C , er det Indenrigsministeriets opfattelse, at gennemførelse  

 af dette forslag bør afvente en nærmere undersøgelse af behovet for en sådan  

 adgang.
Der ønskes dokumentation for, at der er særlige problemer knyttet til  

 denne gruppe.
 Indenrigsministeriet kan i øvrigt tiltræde udvalgets anbefalinger.  

 Indenrigsministeriet er i den forbindelse enig med udvalget i, at de  

 fremlagte forslag kan gennemføres på en retssikkerhedsmæssigt fuldt  

 forsvarlig måde.
 Det foreslås derfor at indføje en række nye bestemmelser i tilknytning til  

 udlændingelovens § 40.
 Det bemærkes, at Indenrigsministeriet vil følge udviklingen på dette  

 område nøje med henblik på en løbende vurdering af, om der er behov for  

 yderligere ændringer.
 Rigspolitiet vil i den forbindelse efter en periode på et år afgive en  

 redegørelse til Indenrigsministeriet, som kan danne grundlag for en vurdering  

 af, om intentionerne bag forslagene om bl.a. afsløring af misbrugstilfælde  

 kan anses for opfyldt.
 Der henvises til lovforslagets § 1, nr. 11 samt de specielle bemærkninger  

 hertil.
2.3. Adgang til rådgivning af asylansøgere, der i medfør af  

 udlændingelovens § 48, stk. 2, ud- eller afvises ved indrejsen Kompetencen til at træffe afgørelse i ud- eller afvisningssager, hvor  

 udlændingen påberåber sig at være omfattet af udlændingelovens §§ 7-8, er  

 henlagt til Direktoratet for Udlændinge, jf. § 48, stk. 2.
Efter den gældende bestemmelse i udlændingelovens § 48, stk. 2, 7. pkt.,  

 skal en person, der ønsker at indrejse i Danmark med henblik på at søge asyl,  

 kun gøres bekendt med adgangen til at sætte sig i forbindelse med Dansk  

 Flygtningehjælp i de tilfælde, hvor der ikke træffes afgørelse om, at den  

 pågældende skal ud- eller afvises.
I praksis gives der derfor ikke adgang til  

 rådgivning, f.eks. gennem Dansk Flygtningehjælp, i de tilfælde, hvor der sker  

 afvisning eller udvisning i medfør af bestemmelsen i udlændingelovens § 48,  

 stk. 2.
I delbetænkningens kapitel 3 har udvalget bl.a. behandlet spørgsmålet, om  

 asylansøgere skal have adgang til rådgivning af f.eks.
Dansk Flygtningehjælp,  

 mens de afventer en afgørelse om ud- eller afvisning efter udlændingelovens §  

 48, stk. 2, eller eventuelt effektueringen af en sådan afgørelse.
 I kapitlets afsnit 3.8. er der nærmere redegjort for udvalgets  

 overvejelser vedrørende behovet for at etablere en sådan rådgivningsordning.
 Som anført på side 106 i betænkningen er det udvalgets opfattelse, at  

 asylansøgere i ud- eller afvisningsposition generelt kan have et behov for at  

 kunne tage kontakt til Dansk Flygtningehjælp eller en anden humanitær  

 organisation.
 Udvalget har i den forbindelse fundet det afgørende, at gennemførelsen af  

 adgangen til rådgivning i disse tilfælde tilrettelægges på en sådan måde, at  

 de oprindelige intentioner bag § 48, stk. 2 - en hurtig, smidig og  

 retssikkerhedsmæssig forsvarlig procedure - fastholdes, og man har noteret  

 sig Dansk Flygtningehjælps tilkendegivelse om, at man vil være indstillet på  

 at medvirke til, at adgangen til rådgivning ikke påvirker en hurtig  

 effektuering af en eventuel ud- eller afvisning.
Udvalget kan på den baggrund anbefale, at der generelt gives en  

 asylansøger i ud- eller afvisningsposition - uanset om den pågældende er  

 frihedsberøvet eller ej - adgang til at kontakte Dansk Flygtningehjælp.
Er  

 asylansøgeren frihedsberøvet, bør der være adgang til rådgivning af Dansk  

 Flygtningehjælp uden brev- og besøgskontrol.
 Den nærmere tilrettelæggelse af ordningen bør efter udvalgets opfattelse  

 fastlægges efter forhandling mellem Indenrigsministeriet, Dansk  

 Flygtningehjælp og Rigspolitichefen.
 Udvalget har dog fundet anledning til at understrege, at ordningen ikke må  

 påvirke muligheden for en hurtig effektuering af en eventuel afgørelse om ud-  

 eller afvisning.
 Det er endvidere udvalgets opfattelse, at forslaget i første omgang bør  

 udmøntes ved, at der som en forsøgsordning etableres en rådgivningsordning i  

 Københavns Lufthavn i Kastrup.
 Indenrigsministeriet kan i det hele tiltræde udvalgets forslag.
Indenrigsministeriet finder - i lighed med udvalget - anledning til at  

 understrege, at ordningen ikke må påvirke muligheden for en hurtig  

 effektuering af en eventuel afgørelse om ud- eller afvisning.
Det bemærkes  

 herved, at det ofte er afgørende for muligheden for at effektuere en  

 afgørelse om ud- eller afvisning, at dette sker ganske kort tid efter den  

 pågældende asylansøgers indrejse.
Rådgivningsordningen indebærer endvidere  

 ikke en adgang for Dansk Flygtningehjælp til at øve indflydelse på afgørelsen  

 i ud- eller afvisningssagen.
2.4. Overførsel af opgaven med at afhøre asylansøgere fra politiet til  

 Direktoratet for Udlændinge Udvalget har behandlet spørgsmålet om en eventuel overførsel af opgaven  

 med at afhøre asylansøgere fra politiet til Direktoratet for Udlændinge i  

 betænkningens kapitel 2.
 Der er her udførligt redegjort for baggrunden for udvalgets overvejelser  

 vedrørende dette spørgsmål.
Der har i udvalget været enighed om, at spørgsmålet om, hvor  

 asylafhøringsopgaven må antages at blive løst bedst og mest effektivt, ikke  

 kan besvares entydigt, men primært må basere sig på mere holdningsprægede  

 overvejelser, herunder om en sådan afhøringsopgave bør varetages af en  

 civil eller en politimæssig myndighed.
Udvalget har derfor fundet det  

 rigtigst ikke at fremkomme med en indstilling vedrørende dette spørgsmål.
Udvalget har på denne baggrund fundet det rigtigst alene at belyse de  

 forskellige argumenter, der kan anføres for og imod en eventuel overførsel af  

 opgaven.
Disse argumenter er gengivet i betænkningens kapitel 2, afsnit  

 2.11., hvortil der henvises.
 Indenrigsministeriet er principielt enig med udvalget i, at spørgsmålet  

 om, hvor asylafhøringsopgaven må antages at blive løst bedst og mest  

 effektivt, ikke kan besvares entydigt, men primært må basere sig på mere  

 holdningsprægede overvejelser.
 Imidlertid findes der - henset til, at en asylansøgers forklaring som  

 anført af udvalget i betænkningens kapitel 2, afsnit 2.3., ofte vil være  

 afgørende for udfaldet af sagen - at burde lægges betydelig vægt på Dansk  

 Flygtningehjælps oplysninger over for udvalget om asylansøgernes oplevelse af  

 politiets afhøringer, herunder ikke mindst flygtningehjælpens vurdering af  

 den usikkerhed, der følger af selve det forhold, at forklaringen skal afgives  

 til en politimæssig myndighed.
 Hertil kommer som påpeget af udvalget, at en eventuel overførsel - på  

 baggrund af de oplysninger, der har foreligget for udvalget - må forventes at  

 være ressourceneutral eller eventuelt forbundet med en vis besparelse, jf.  

 side 67 ff. i betænkningen.
 Det bemærkes i den forbindelse endvidere, at Finansministeriet i sin  

 rapport af 25. oktober 1994 om turnusundersøgelsen af Direktoratet for  

 Udlændinge har anbefalet, at asylafhøringer i normalprocedure foretages af  

 direktoratet (i stedet for af politiet). Det bemærkes herved, at Direktoratet  

 for Udlændinge allerede i dag forestår afhøringen af asylansøgere, der  

 behandles efter åbenbart grundløs-proceduren.
 Det foreslås på den baggrund, at opgaven med at afhøre asylansøgere i  

 normalprocedure overføres fra politiet til Direktoratet for Udlændinge.
 For så vidt angår de øvrige opgaver, som politiet varetager i forbindelse  

 med oplysningen af en asylsag, kan Indenrigsministeriet i det hele tiltræde  

 udvalgets anbefalinger.
 Der er således i udvalget enighed om, at politiet fortsat skal varetage  

 opgaven med at tilvejebringe de oplysninger om udlændingen (identitet,  

 rejserute, familiemæssig tilknytning), som er nødvendige for, at Direktoratet  

 for Udlændinge kan træffe afgørelse efter udlændingelovens § 48, stk. 2.
Der er endvidere i udvalget enighed om, at politiet under alle  

 omstændigheder fortsat bør have en naturlig rolle i asylproceduren, således  

 at registrering af asylansøgere og eventuelt mere specielle afhøringer  

 fortsat foretages af politiet.
Hertil kommer, at politiet udfører en række  

 opgaver i relation til udlændinges indrejse og ophold i Danmark, herunder  

 efterforskning i menneskesmuglingssager, jf. udlændingelovens § 59, stk. 3,  

 og opgaver af sikkerhedsmæssig karakter, hvortil kræves en specialiseret,  

 professionel ekspertise, som netop politiet besidder.
Der er i udvalget  

 enighed om, at disse opgaver ligeledes fortsat bør udføres af det dertil  

 uddannede personale hos politiet.
2.5. Politiets fremtidige rolle i asylsagsbehandlingen efter en  

 overførsel af opgaven med at afhøre asylansøgere til Direktoratet for  

 Udlændinge 2.5.1. Indledning Politiet vil, såfremt forslaget om, at opgaverne med at forestå udfyldelse  

 af asylansøgningsskema og at afhøre asylansøgere overføres fra politiet til  

 Direktoratet for Udlændinge, gennemføres, fortsat skulle varetage en lang  

 række vigtige opgaver inden for udlændingeadministrationen, herunder  

 asylsagsbehandlingen.
Nedenfor beskrives de opgaver, som politiet fortsat skal varetage i  

 relation til asylsagsbehandlingen.
Beskrivelsen omfatter både opgaver, der  

 varetages af Rigspolitichefen, og opgaver, der varetages af de lokale  

 politikredse.
 Beskrivelsen omfatter ikke de opgaver, som politiet i øvrigt varetager i  

 forhold til udlændinge f.eks. i forbindelse med indrejsekontrollen ved  

 landegrænserne, i forbindelse med den interne udlændingekontrol eller som  

 bistand for Direktoratet for Udlændinge i forbindelse med opholdssager.
2.5.2. Beskrivelse af politiets fremtidige rolle Politiet foretager afhøring af en udlænding, som søger asyl i  

 Danmark, med henblik på, at Direktoratet for Udlændinge træffer afgørelse  

 efter udlændingelovens § 48, stk. 2, om eventuel ud- eller afvisning til et  

 sikkert tredjeland.
Træffer Direktoratet for Udlændinge afgørelse om, at udlændingen kan  

 indrejse her i landet med henblik på at opholde sig her under asylsagens  

 behandling, skal udlændingen registreres som asylansøger.
Denne  

 registrering varetages af politiet.
 Selv om det foreslås, at politiet ikke længere skal foretage selve  

 asylafhøringen , forudsættes det, at politiet efter Direktoratet for  

 Udlændinges nærmere bestemmelse fortsat skal foretage eventuelle mere  

 specielle afhøringer, ligesom politiet fortsat skal varetage opgaver af mere  

 sikkerhedsmæssig karakter.
Politiet varetager generelt opgaven med at forkynde Direktoratet  

 for Udlændinges afgørelser om afslag på asyl i åbenbart grundløs-proceduren,  

 ligesom politiet i visse tilfælde (f.eks. hvor ansøgeren er analfabet)  

 forestår underretningen af asylansøgeren om direktoratets afslag på  

 asyl i normalproceduren.
Endelig varetager politiet forkyndelsen af visse af  

 Flygtningenævnets afgørelser.
 Politiet foretager udrejsekontrol ved udløbet af udrejsefristen,  

 dvs. at politiet kontrollerer, om udlændingen har forladt landet inden for  

 den frist, som udlændingemyndighederne har fastsat.
 Er udlændingen ikke udrejst, drager politiet omsorg for udrejsen.
 Indenrigsministeriet har ved brev af 12. juli 1994 til Rigspolitichefen  

 fastsat nærmere retningslinjer for behandlingen af sager efter  

 udlændingelovens § 9, stk. 2, nr. 4, hvor udsendelse ikke for tiden er mulig.  

 I retningslinjerne er der fastsat en forpligtelse for politiet til at  

underrette/forelægge sager for Direktoratet for Udlændinge i tilfælde,  

 hvor udsendelse ikke for tiden er mulig .
 Udarbejdelsen af mere detaljerede retningslinjer til politiet og  

 Direktoratet for Udlændinge omkring disse spørgsmål har været drøftet af  

 repræsentanter for Direktoratet for Udlændinge, Rigspolitichefen,  

 Udenrigsministeriet og Indenrigsministeriet.
 Disse nærmere retningslinjer vil blive udsendt snarest muligt.
Politiet foretager løbende efterforskning , såvel i konkrete sager  

 som generelt med henblik på at fastslå identiteter og fastlægge rejseruter.  

 Formålet med denne efterforskning er dels at afsløre misbrug af  

 asylinstituttet i konkrete sager, dels at kunne tegne et billede af de mest  

 benyttede indrejsemønstre, rejseruter m.v.
Politiet indsamler, registrerer,  

 analyserer og videregiver endvidere oplysninger om menneskesmugling og  

 illegal indvandring generelt med henblik på at tilvejebringe det  

 (baggrunds)materiale, der er nødvendigt for efterforskningen af straffesager  

 vedrørende menneskesmugling efter udlændingelovens § 59, stk. 3.
 I forbindelse med politiets behandling af sagerne kan det på forskellige  

 stadier af sagsbehandlingen være nødvendigt at frihedsberøve de  

 pågældende udlændinge efter udlændingelovens § 36.
 Politiet har endvidere en række »ro og orden-opgaver« i  

 forbindelse med asylcentrene og flygtningelandsbyerne, som er fordelt over  

 hele landet.
3. Opfølgning på turnusundersøgelsen 3.1. Udlægning af afgørelseskompetence fra Direktoratet for Udlændinge og  

 overførsel af ekspeditionsopgaver fra politiet til statsamterne Finansministeriets rapport om turnusundersøgelsen af Direktoratet for  

 Udlændinge, der blev afgivet den 25. oktober 1994, indeholder en række  

 konklusioner vedrørende tilrettelæggelsen af administrationen af opholds- og  

 arbejdstilladelser og vedrørende en eventuel overførsel af visse rent  

 administrative funktioner til statsamterne.
 Det er således bl.a. nævnt, at sager, hvorved der gives opholdstilladelse  

 til udlændinge, der er omfattet af EF-reglerne, normalt er uproblematiske, og  

 at spredningen af kompetencen på 14 statsamter og Overpræsidiet derfor næppe  

 vil give anledning til kvalitetsproblemer.
 Rapportens anbefalinger har imidlertid en sådan karakter, at hele  

 problemstillingen, herunder en mere præcis udmøntning, efter  

 Indenrigsministeriet opfattelse kræver en drøftelse mellem Direktoratet for  

 Udlændinge, Indenrigsministeriet og statsamterne.
På denne baggrund blev der nedsat en ekspertarbejdsgruppe, hvori de nævnte  

 myndigheder, Rigspolitichefen og personalerepræsentanter fra direktoratet og  

 statsamterne er repræsenteret.
Arbejdsgruppen fik til opgave at foretage en  

 vurdering af hensigtsmæssigheden af at udlægge Direktoratet for Udlændinges  

 kompetence til at træffe afgørelse vedrørende opholdstilladelse til  

 statsamterne.
Arbejdsgruppen fik endvidere til opgave at vurdere  

 hensigtsmæssigheden af, hvorvidt ansøgninger om opholds- og  

 arbejdstilladelser fremover skal indgives direkte til statsamterne, således  

 at politiet ikke længere vil kunne modtage disse.
Ekspertarbejdsgruppen har efterfølgende i april 1995 afgivet sin endelige  

 rapport og peget på, at ansøgninger om EF/EØS-opholdsbevis og  

 opholdstilladelse efter EF-bekendtgørelsen samt sager vedrørende  

 opholdstilladelse til udenlandske adoptivbørn efter udlændingelovens § 9,  

 stk. 2, nr. 1, jf. udlændingebekendtgørelsens § 23, stk. 1, nr. 1, som følge  

 af deres selvstændige og velafgrænsede karakter forekommer velegnede til at  

 udlægge til statsamternes behandling i 1. instans.
Ekspertarbejdsgruppen har  

 derimod ikke fundet, at det var muligt at pege på tilsvarende hensyn, for så  

 vidt angår andre sagstyper inden for opholds- og arbejdstilladelsessagerne.
 Ekspertarbejdsgruppen har i sin rapport fundet, at en eventuel udlægning  

 af de nævnte sagsområder vil indebære en sådan nyordning, set i forhold til  

 hidtidige sagsbehandlingsordninger og kompetencefordelinger inden for  

 udlændingelovens område, at ordningen foreslås iværksat som en  

 forsøgsordning, der undergives en evaluering efter udløbet af en treårig  

 periode.
 Arbejdsgruppens medlemmer har - bortset fra Rigspolitichefens repræsentant  

 - endvidere været enige om at foreslå, at politiets ekspeditionsopgaver, for  

 så vidt angår de sager, hvor statsamterne får udlagt afgørelseskompetence,  

 overføres til statsamterne.
 Ekspertarbejdsgruppen har på tilsvarende vis drøftet en overførsel af  

 politiets ekspeditionsopgaver uden for de områder, hvor statsamterne vil få  

 afgørelseskompetence, men har i sin rapport fundet det rettest at undlade at  

 fremkomme med en indstilling om, hvorvidt dette område burde overføres til  

 statsamterne.
 Ekspertarbejdsgruppen har herudover været enige om at indstille, at  

 Direktoratet for Udlændinges nuværende publikumsekspedition med tilhørende  

 funktioner vedrørende det storkøbenhavnske område opretholdes bortset fra  

 sager, der bliver udlagt til statsamterne.
 Ekspertarbejdsgruppen har i sin rapport fundet, at den ved sine  

 indstillinger har taget højde for de konklusioner, der fremgår af  

 turnusundersøgelsen, men har efter en gennemgang af de enkelte sagsområder  

 inden for opholds- og arbejdstilladelser tillige fundet, at behandlingen af  

 sager om opholdstilladelse til udenlandske adoptivbørn, jf. oven for, med  

 fordel ville kunne udlægges til statsamterne.
 Lovforslaget indeholder på denne baggrund en bestemmelse, hvorved  

 indenrigsministeren bemyndiges til at fastsætte nærmere regler om, hvilke  

 myndigheder der kan træffe afgørelse i de to sagstyper.
 Bemyndigelsesbestemmelsen vil på baggrund af arbejdsgruppens vurderinger  

 blive udnyttet til at lade Direktoratet for Udlændinge være klageinstans for  

 de afgørelser, som i bestemmelsen foreslås udlagt til statsamterne.
 Det er Indenrigsministeriets opfattelse, at en eventuel  

 udlægning/overførsel af opgaver fra direktoratet og politiet til statsamterne  

 udgør et sådant brud med hidtidige kompetencefordelinger, at der i første  

 omgang bør etableres en forsøgsordning med efterfølgende evaluering efter  

 udløbet af en 3-årig periode.
 Der foreslås derfor indsat en revisionsbestemmelse i lovforslaget,  

 hvorefter indenrigsministeren skal fremsætte forslag om revision for  

 Folketinget i folketingsåret 1998-99.
3.2. Udlændingeattacheer I rapporten over turnusundersøgelsen af Direktoratet for Udlændinge fra  

 oktober 1994 anbefalede Finansministeriet bl.a., at det i forbindelse med  

 styrkelsen af direktoratets informations- og dokumentationssektion kan  

 overvejes at udstationere midlertidige attacheer på udvalgte repræsentationer  

 og foretage tjenesterejser til særlige brændpunkter.
I disse overvejelser bør  

 indgå dokumentation for såvel attacheers som længerevarende rejsers  

 omkostningseffektivitet.
I fortsættelse af denne anbefaling nedsatte Indenrigsministeriet den 28.  

 november 1994 en ekspertarbejdsgruppe bestående af repræsentanter fra  

 Indenrigsministeriet (formand), Udenrigsministeriet, Rigspolitichefen og  

 Direktoratet for Udlændinge.
Endvidere blev Flygtningenævnet inddraget i  

 arbejdet.
 Arbejdsgruppen skulle ifølge sit kommissorium bl.a. overveje, om det ud  

 fra en samlet vurdering, herunder ved inddragelse af samfundsøkonomiske  

 hensyn, vil være hensigtsmæssigt at ansætte udlændingeattacheer ved  

 repræsentationer i visse lande.
 Arbejdsgruppen skulle endvidere overveje, om udlændingelovens  

 kompetenceregler bør ændres med henblik på, at kompetencen til at træffe  

 visse afgørelser i henhold til udlændingeloven ud fra et  

 effektiviseringshensyn med fordel kan udlægges til repræsentationerne i  

 udlandet.
 Arbejdsgruppen har i april 1995 afgivet sin rapport til  

 indenrigsministeren.
 Rapporten indeholder en udførlig beskrivelse af de opgaver, der i dag  

 varetages af de danske repræsentationer i udlandet på udlændingeområdet, samt  

 en udførlig redegørelse for de opgaver, som den hidtidige indvandrerattache i  

 Islamabad har varetaget.
 Rapporten indeholder endvidere en beskrivelse af andre danske myndigheders  

 anvendelse af og erfaringer med udstationering af medarbejdere i udlandet,  

 ligesom der i rapporten er en kort redegørelse for anvendelsen af  

 udlændingeattacheer mv. i Norge og Sverige.
 Herudover indeholder rapporten en gengivelse af de overvejelser, som  

 arbejdsgruppen har gjort sig vedrørende de spørgsmål, der er rejst i  

 arbejdsgruppens kommissorium.
Arbejdsgruppen har i den forbindelse peget på 3 modeller for en eventuel  

 øget indsats i udlandet på udlændingeområdet.
De nævnte modeller udgør ifølge  

 rapporten ikke alternativer, men tiltag, som indbyrdes kan kombineres og  

 supplere hinanden:
1. Faste udlændinge-attacheer , som udstationeres i de lande,  

 hvorfra der kommer flest flygtninge.
Her vil attacheerne kunne kontrollere  

 dokumenter fra flygtninge og lære forholdene i landet at kende, så det bliver  

 lettere at vurdere bl.a. asylsagerne i Danmark.
2. » Flyvende attacheer », som udsendes til aktuelle  

 brændpunkter og på skift arbejder i forskellige lande.
Denne model minder i  

 vid udstrækning om de modeller, der anvendes af udlændingemyndighederne i  

 Norge og Sverige.
Som et eksempel på brændpunkter kan nævnes lande eller  

 områder, hvorfra der akut sker en pludselig, større indstrømning af  

 asylansøgere.
Også disse attacheer vil bl.a. kunne sætte sig ind i de  

 pågældende landes dokumenter og bidrage til, at falske dokumenter lettere kan  

 sorteres fra.
 3. Herudover er det intentionen, at der i højere grad skal foretages  

 delegationsrejser (» fact finding- missions ») til andre  

 områder med det formål at udarbejde rapporter om forholdene i landene primært  

 til brug for asylsagsbehandlingen.
 Indenrigsministeriet vil snarest tage stilling til, om og i givet fald på  

 hvilke områder arbejdsgruppens anbefalinger bør udmøntes i konkrete  

 initiativer.
3.3. Direktoratet for Udlændinges fremtidige rolle Blandt andet som følge af de nye opgaver, som Direktoratet for Udlændinge  

 vil blive tilført i forbindelse med den foreslåede overførsel af  

 afhøringskompetencen i asylsager fra politiet til Direktoratet for  

 Udlændinge, og som følge af, at ministeren foreslås bemyndiget til at  

 overføre visse 1.-instansafgørelser m.v. til statsamterne, jf. pkt. 3.1., er  

 der behov for forskellige strukturændringer.
 Efter Indenrigsministeriets opfattelse bør direktoratet gøres til et  

 alment sagkyndigt direktorat, der kan fungere som statens  

 (regeringens) ekspert på et bestemt område (udlændingeområdet). Der vil  

 således ske en fastholdelse og styrkelse af den sagkundskab, som direktoratet  

 besidder i dag.
Indenrigsministeriet vil derfor tage initiativ til at uddelegere til  

 Direktoratet for Udlændinge en række generelle, mere alment orienterede  

 ansvarsområder, der i dag varetages af Indenrigsministeriets departement.
En  

 sådan udlægning vil bl.a. omfatte visse generelle rådgivende opgaver og det  

 internationale samarbejde på udlændingeområdet.
Da Direktoratet for Udlændinge efter ministeriets opfattelse bør gøres til  

 en alment sagkyndig myndighed, der skal have et omfattende ansvar på  

 udlændingeområdet, finder Indenrigsministeriet, at det vil være en naturlig  

 konsekvens heraf, at Direktoratet for Udlændinge tildeles ansvaret for  

 centerindkvarteringen af asylansøgere og personer med midlertidig  

 opholdstilladelse.
Yderligere påtænkes det, at opgaverne i forbindelse med  

 centerindkvarteringen vil blive løst i et samarbejde med statsamterne.
 Der søges etableret en kontraktsstyrelsesmodel for Direktoratet for  

 Udlændinge, således at den overordnede økonomiske ramme bliver fastlagt på  

 grundlag af de forventede arbejdsresultater i direktoratet.
 Den nærmere afgrænsning af de opgaver, der vil blive delegeret til  

 Direktoratet for Udlændinge, fastlægges af indenrigsministeren i en  

 cirkulæreskrivelse og vil løbende kunne tilpasses de aktuelle behov.
4. Flygtningenævnets forhold 4.1. Indledning De i dette lovforslag fremsatte effektiviseringsforslag vedrørende  

 Flygtningenævnet skal bl.a. ses på baggrund af, at der for tiden ikke er fuld  

 balance mellem antallet af indkommende og afgjorte sager i Flygtningenævnet.
 Flygtningenævnet vil med daglige dobbelte nævnsmøder kunne afgøre ca. 170  

 sager om måneden.
I november 1994 blev der i Flygtningenævnet modtaget 305  

 spontansager, i december 1994 441 spontansager, i januar 1995 251  

 spontansager og i februar 199 spontansager.
I perioden november 1994 -  

 februar 1995 indkom der således i alt 1.196 nye spontansager til nævnet.
I november 1994 blev i alt 59 spontansager sat på dagsordenen til et  

 nævnsmøde , i december 51 spontansager, i januar 1995 84 spontansager og  

 i februar 1995 113 spontansager.
I perioden november 1994 - februar 1995 blev  

 der således i alt sat 307 spontansager på dagsordenen til et nævnsmøde.
Af disse 307 sager blev i alt 247 sager afgjort på nævnsmødet.
Af de 60  

 sager, som ikke blev afgjort på nævnsmødet, vil 37 ikke efterfølgende skulle  

 optage plads på nævnsmøder, f.eks. fordi sagerne blev udsat til afgørelse ved  

 skriftlig votering blandt nævnets medlemmer.
De resterende 23 sager vil  

 skulle berammes på ny.
Det kan således konstateres, at sagstilgangen i den nævnte periode ikke  

 har været i balance med nævnets afgørelseskapacitet.
For hver af månederne  

 indkom der således flere sager, end nævnet kunne afgøre selv med dobbelte  

 daglige nævnsmøder.
Flygtningenævnets formandskab har endvidere oplyst, at  

 antallet af behandlingsmodne sager og sekretariatets personaleforhold ikke i  

 den nævnte periode har muliggjort afholdelse af dobbeltnævn.
 Det skal bemærkes, at Flygtningenævnet skønner, at ca. 15 pct. af de  

 sager, der indkommer til nævnets sekretariat, afsluttes før sagen kommer på  

 dagsordenen til et møde, f.eks. fordi ansøgeren forsvinder eller frafalder  

 sin asylansøgning.
 Det må på den anden side påregnes, at direktoratets behandling af  

 bosnier-sagerne afhængig af udviklingen i Bosnien-Hercegovina vil kunne  

 betyde et yderligere sagspres også for Flygtningenævnet.
 Bl.a. på denne baggrund er der behov for at gennemføre en effektivisering  

 af sagsgangene i Flygtningenævnet.
4.2. Nævnets sammensætning Det væsentligste element i lovforslagets bestemmelser vedrørende  

 Flygtningenævnets arbejde er ændringen af Flygtningenævnets sammensætning i §  

 53.
 Ved lov nr. 421 af 1. juni 1994 bestemtes, at almindelige sager, som ikke  

 er af principiel karakter, behandles i et nævn bestående af 3 medlemmer.  

 Principielle sager behandles i 7- mandsnævn.
 Formålet med ændringen var først og fremmest at muliggøre en hurtigere og  

 smidigere samt mere ensartet asylsagsbehandling i nævnet.
 Det har imidlertid vist sig, at 2/3 af alle sager i dag fortsat behandles  

 i 7-mandsnævn, mens den resterende 1/3 af sagerne behandles i 3-mandsnævn.
 Forslaget er efter Indenrigsministeriets opfattelse en nødvendig  

 konsekvens af, at intentionerne bag lov nr. 421 af 1. juni 1994 ikke er  

 blevet opfyldt, hvorfor den ønskede effektivisering af Flygtningenævnets  

 arbejde ikke er sket.
Efter forslaget sammensættes Flygtningenævnet fremover af en dommer som  

 formand, 1 medlem udpeget efter indstilling fra Dansk Flygtningehjælp og 1  

 medlem udpeget af indenrigsministeren.
Endvidere vil der være 1 medlem  

 udpeget efter indstilling fra Advokatrådet og 1 medlem udpeget efter  

 indstilling fra udenrigsministeren.
Indenrigsministeriet lægger herved afgørende vægt på, at Dansk  

 Flygtningehjælp med sin erfaring og ekspertise i asylsager og  

 flygtningeforhold vil være repræsenteret i nævnet som det »læge«  

 element i behandlingen af asylsager.
Indenrigsministeriet bør som det  

 overordnede ansvarlige fagministerium fortsat være repræsenteret i nævnet.  

 Henset til, at også Udenrigsministeriets og Advokatrådets ekspertise er  

 repræsenteret i nævnet, finder Indenrigsministeriet ingen  

 retssikkerhedsmæssige betænkeligheder forbundet ved at reducere antallet af  

 repræsentanter fra Dansk Flygtningehjælp og Advokatrådet fra 2 hver til 1  

 hver.
 Ved en sammensætning af nævnet som foreslået tilgodeses de fundamentale  

 retssikkerhedsmæssige garantier, der skal være til stede i  

 asylsagsbehandlingen, idet afgørelserne fortsat træffes af et uafhængigt,  

 kollegialt organ.
4.3. Visitationsproceduren I dag visiteres alle sager af formanden efter skriftlig indstilling fra  

 Flygtningenævnets sekretariat.
Denne visitationsordning er yderst usmidig og  

 ressourcekrævende for nævnets sekretariat og formandskab.
Omend anvendelsen  

 af faste 5-mandsnævn vil betyde en væsentlig lettelse i visiteringen af  

 sager, finder Indenrigsministeriet, at der bør indføres en mere smidig og  

 mindre ressourcekrævende visitationsordning.
 Der foreslås således indsat en bestemmelse i loven om, at  

 Flygtningenævnets formand, eller den formanden bemyndiger hertil, forestår  

 fordeling af sager til mundtlig eller skriftlig nævnsbehandling eller til  

 behandling af formanden eller en af næstformændene alene.
 Nævnets formand vil i medfør af den foreslåede bestemmelse kunne bemyndige  

 Flygtningenævnets sekretariat til at visitere sagerne, i det omfang  

 nævnsformanden ikke finder, at der er retssikkerhedsmæssige betænkeligheder  

 forbundet hermed.
4.4. Obligatorisk efteruddannelse af advokater Det foreslås endvidere, at der med henblik på at højne kvaliteten af  

 advokatarbejdet i Flygtningenævnet - og dermed yderligere styrke  

 retssikkerheden - som forudsætning for beskikkelse i nævnssager kan stilles  

 krav om deltagelse i et efteruddannelseskursus i forskellige emner af  

 betydning for advokaters arbejde i forbindelse med Flygtningenævnssager.
Der  

 kan i den forbindelse henvises til, at der også stilles særlige møderetskrav  

 til advokater, der ønsker at kunne møde i landsretterne, Sø- og Handelsretten  

 og i Højesteret.
Der kan også fastsættes regler om, at gennemførelsen af en  

 teoretisk efteruddannelse på områder af særlig betydning for advokater er en  

 betingelse for at få beskikkelse som advokat.
 Forslaget forventes at ville indebære en hurtigere og mere koncentreret  

 nævnsbehandling i relation til præsentationen af sagen i nævnet.
4.5. Udvidet formandskompetence Som led i effektiviseringen af sagsgangen i Flygtningenævnet foreslås  

 endvidere, at der gives formanden eller en af næstformændene bemyndigelse til  

 at meddele afslag på en anmodning om genoptagelse af en asylsag ikke alene  

 som i dag, når der ikke foreligger væsentlige nye oplysninger, men i alle de  

 tilfælde, hvor der nok foreligger nye oplysninger, men hvor der ikke er  

 holdepunkter for at antage, at nævnet vil ændre sin afgørelse.
 Der vil her kunne være tale om tilfælde, hvor nævnet f.eks. har lagt til  

 grund, at en ansøgers medlemsskab af en bestemt politisk forening ikke er  

 asylbegrundende, og hvor ansøgeren i forbindelse med en anmodning om  

 genoptagelse fremlægger nye bevismidler vedrørende sit medlemskab af den  

 omhandlede organisation, eller tilfælde, hvor nævnet har lagt til grund, at  

 en indkaldelse af ansøgeren til militærtjeneste ikke er asylbegrundende, og  

 hvor ansøgeren efterfølgende fremlægger dokumentation for, at han er blevet  

 indkaldt.
Herefter vil kun tvivlsomme sager skulle forelægges til skriftlig  

 votering, som generelt er meget tidskrævende.
En sådan adgang til at afslå  

 genoptagelse er ikke omfattet af den nuværende bemyndigelse.
 Forslaget vil kunne indebære en nedbringelse af sagsbehandlingstiden i de  

 genoptagelsessager, som efter den gældende ordning vil blive udsendt til  

 skriftlig votering blandt nævnets medlemmer, hvilket som nævnt generelt er  

 meget tidskrævende.
4.6. Skriftlig nævnsbehandling Indenrigsministeriet finder endvidere, at Flygtningenævnet uden  

 retssikkerhedsmæssige betænkeligheder kan behandle flere sager på skriftligt  

 grundlag.
Der foreslås derfor indsat en bestemmelse i loven om, at flere sager kan  

 behandles på skriftligt nævn.
Om de forskellige sagstyper, der foreslås  

 behandlet på skriftligt nævn, henvises der til bemærkningerne til  

 lovforslagets enkelte bestemmelser.
Det foreslås således, at sager, hvor klagen er grundløs, eller hvor  

 forholdene i øvrigt taler for denne behandlingsform, efter en konkret  

 vurdering vil kunne henvises til skriftlig behandling.
Det er en  

 forudsætning, at det hverken efter de asylretlige problemer, sagen rummer,  

 eller efter de troværdighedsproblemer, som sagen kan rejse, vil være  

 forbundet med retssikkerhedsmæssige betænkeligheder at behandle sagen på  

 skriftligt grundlag.
For at bevare effektiviseringsfordelen ved forslaget er det endvidere  

 afgørende, at det enkelte nævn, som får henvist en sag til skriftlig  

 behandling, ikke efterfølgende beslutter at udsætte sagen til nyt mundtligt  

 nævnsmøde.
Da det er nævnets formand, der får ansvaret for at visitere  

 sagerne til skriftlig behandling, skønnes en sådan afskæring af det enkelte  

 nævns mulighed for at henvise sagen til andet forum ikke at være betænkelig.
 Det foreslås dog, at der skal være en sådan henvisningsadgang, hvor en sag  

 er henvist til skriftlig behandling, fordi klagen i forbindelse med  

 visiteringen er blevet anset for grundløs.
 Forslaget vil indebære, at færre sager vil skulle undergives mundtlig  

 nævnsbehandling.
4.7. Afskæring af fremlæggelse af nye bevismidler I dag kan en asylansøger på et hvilket som helst tidspunkt under sagens  

 behandling fremlægge nye dokumenter, som ansøgeren mener har betydning for  

 vurderingen af sagen.
I nogle tilfælde fører fremlæggelsen af nye bevismidler  

 til en udsættelse af sagen, hvilket som oftest er meget tidskrævende.
 Der foreslås indført en bestemmelse om begrænsning i asylansøgeres adgang  

 til under nævnets behandling af klagesagen at fremlægge bevismidler til  

 sagen, som allerede kunne være fremlagt forud for direktoratets afgørelse.  

 Tilsvarende foreslås en begrænsning i adgangen til under nævnets behandling  

 af en genoptagelsessag at fremlægge bevismidler, som allerede kunne være  

 fremlagt forud for direktoratets eller nævnets oprindelige afgørelse.
Det foreslås således, at Flygtningenævnets formand eller en af  

 næstformændene skal kunne beslutte, at sådanne dokumenter ikke kan  

 fremlægges.
Beslutning herom træffes af nævnets formand eller formanden for  

 det nævn, som behandler den pågældende sag, og kan ikke indbringes for anden  

 myndighed.
 Det forudsættes, at asylansøgeren gøres bekendt med bestemmelserne om  

 begrænsningerne i adgangen til at fremlægge bevismidler, hvorfor  

 Indenrigsministeriet ikke finder, at der er retssikkerhedsmæssige  

 betænkeligheder ved forslaget.
 Reglerne om fremlæggelse af bevismidler vil således blive beskrevet  

 nærmere i den asylvejledning, som udleveres til asylansøgere i forbindelse  

 med registreringen.
 Bestemmelsen skal sikre, at alle de bevismidler, som en asylansøger er i  

 besiddelse af, fremlægges under direktoratets behandling af sagen, således at  

 ægthedsundersøgelser eller lignende kan iværksættes så tidligt som muligt.  

 Hensigten med forslaget er særligt at undgå, at der opstår situationer, hvor  

 Flygtningenævnet på grund af den sene fremkomst af et dokument ikke kan  

 træffe afgørelse i sagen under nævnsmødet, men må udsætte sagen, således at  

 sagen først kan afgøres på et senere tidspunkt enten på skriftligt grundlag  

 eller efter skriftlig votering blandt nævnets medlemmer.
Bestemmelser om afskæring af fremlæggelse af nye bevismidler kendes fra  

 den borgerlige retspleje.
Efter retsplejelovens § 357 er det op til retten at  

 afgøre, om en part - efter at sagens forberedelse er afsluttet - under  

 modpartens protest kan føre beviser, som ikke er angivet under forberedelsen.  

 Efter retsplejelovens § 363 kan retten efter anmodning afskære en part fra at  

 føre beviser, som ikke er angivet inden domsforhandlingen, eller at påberåbe  

 sig dokumenter, som ikke er fremkommet rettidigt.
Retten kan endvidere under  

 domsforhandlingen - selv om der ikke foreligger protest - modsætte sig, at  

 der føres nye beviser.
4.8. Administrative tiltag over for Flygtningenævnet Indenrigsministeriet vil endvidere snarest tage skridt til at gennemføre  

 en række administrative tiltag med henblik på en yderligere effektivisering  

 af nævnets arbejde.
 Flere af de påtænkte initiativer vil blive taget op i forbindelse med en  

 kommende ændring af Flygtningenævnets forretningsorden, men der påtænkes  

 herudover gennemført en række yderligere administrative tiltag, som vil kunne  

 gennemføres uafhængigt af forretningsordenen.
De påtænkte initiativer har primært til formål at øge Flygtningenævnets  

 sagsbehandlingskapacitet.
En øget sagsbehandlingskapacitet vil indebære en  

 nedbringelse af sagsbehandlingstiden og medvirke til en løbende og mere  

 effektiv afvikling af de modtagne sager.
Det påtænkes bl.a. at skabe mulighed for, at der berammes 3 eller flere  

 nævnsmøder pr. dag i stedet for som nu maksimalt 2 møder pr. dag.
Endvidere  

 påtænkes det at indføre en ordning med faste stand-by tolke til brug for  

 sekretariatet (i genoptagelsessager og ombudsmandssager). Herudover vil det i  

 højere grad end nu blive tilstræbt at beramme sager fra samme landegruppe  

 inden for samme nævnsmøde.
Det påtænkes endvidere at gennemføre en række administrative tiltag med  

 henblik på en fastholdelse og styrkelse af en ensartet praksis i nævnet.
Det  

 påtænkes således at udarbejde hyrdebreve om praksis i nævnet m.v. til  

 advokater og næstformænd, ligesom der vil blive oprettet en database  

 (visdomsbank) over afgørelser m.v.
5. Andre ændringer 5.1. Frihedsberøvelse af asylansøgere, der er udtaget til den særligt  

 fremskyndede åbenbart grundløs- procedure Udlændingelovens § 36 indeholder bestemmelser om administrativ  

 frihedsberøvelse af udlændinge.
 Også forud for 1983-loven var der hjemmel til at foretage administrative  

 frihedsberøvelser i forbindelse med udlændingesagsbehandlingen.
 Der er tale om en administrativ frihedsberøvelse, som er undergivet  

 domstolsprøvelse, jf. § 37, og ikke om anholdelse som følge af kriminalitet.
 Ifølge § 36, stk. 1, 1. pkt., kan der under visse betingelser foretages  

 administrativ frihedsberøvelse af en udlænding, som ikke har fast bopæl her i  

 landet, for at sikre muligheden for afvisning eller udvisning eller  

 udsendelse af den pågældende.
Administrativ frihedsberøvelse kan kun ske i tilfælde, hvor dette indgreb  

 er nødvendigt for at sikre udlændingens tilstedeværelse.
Det er således en  

 betingelse, at det ikke er muligt at sikre den pågældendes tilstedeværelse  

 efter bestemmelserne i udlændingelovens § 34, dvs. ved deponering af pas  

 m.v., ved sikkerhedsstillelse, ved pålæg om at tage ophold efter politiets  

 nærmere bestemmelse eller ved at bestemme, at udlændingen skal give møde hos  

 politiet på nærmere angivne tidspunkter (meldepligt).
 Administrativ frihedsberøvelse kan endvidere kun ske i tilfælde, hvor  

 dette indgreb er nødvendigt for at sikre udlændingens tilstedeværelse med  

 henblik på at sikre muligheden for afvisning eller udvisning eller udsendelse  

 af den pågældende.
Efter § 36, stk. 2, 2. pkt., kan der ske administrativ frihedsberøvelse af  

 udlændinge, der udebliver fra en afhøring ved politiet eller Direktoratet for  

 Udlændinge.
Det tilstræbes i disse tilfælde at afhøre udlændinge så hurtigt,  

 at frihedsberøvelsen kun bliver ganske kortvarig, og således at der kun i  

 helt sjældne tilfælde vil blive behov for fremstilling for retten.
 Frihedsberøvelse af udlændinge efter § 36, stk. 1, 1. pkt., finder sted i  

 en række forskellige situationer, hvoraf hovedtilfældene gennemgås i det  

 følgende.
 Retter en udlænding henvendelse til politiet for at søge asyl, skal  

 politiet, uanset om ansøgningen indgives ved den danske grænse eller efter  

 indrejsen til Danmark, forelægge sagen for Direktoratet for Udlændinge, der  

 efter udlændingelovens § 48, stk. 2, har kompetencen til at træffe afgørelse  

 om at tillade udlændingens indrejse eller om at afvise eller udvise den  

 pågældende.
 I et betydeligt antal tilfælde vil politiet ikke i forbindelse med den  

 første undersøgelse kunne fastlægge udlændingens identitet eller rejserute,  

 og Direktoratet for Udlændinge vil derfor ikke umiddelbart kunne træffe  

 afgørelse om afvisning.
Det er fast antaget i domstolspraksis, at der vil kunne ske  

 frihedsberøvelse af en asylansøger, der er afvist efter  

 udlændingelovens § 48, stk. 2, eller som befinder sig i en aktuel  

 afvisnings- eller udvisningsposition , idet Direktoratet for Udlændinge  

 ikke har kunnet træffe afgørelse i sagen.
Politiet foretager frihedsberøvelse  

 i et meget stort antal sager i denne kategori.
 Det er endvidere ved lov nr. 33 af 18. januar 1995 i overensstemmelse med  

 hidtidig fast retspraksis blevet lovfæstet, at der kan ske frihedsberøvelse  

 med henblik på at sikre muligheden for udsendelse f.eks. af personer, der har  

modtaget afslag på en ansøgning om asyl og er pålagt at udrejse af  

 landet.
Der kan endvidere efter praksis ske frihedsberøvelse i tilfælde, hvor en  

 asylansøger er meddelt tilladelse til indrejse og ophold i landet under  

 asylsagens behandling . Dette vil typisk være tilfældet, hvor en  

 uidentificeret asylansøger fortsat undergives frihedsberøvelse for at sikre  

 den pågældendes tilstedeværelse i forbindelse med politiets fortsatte  

 bestræbelser på at fastlægge vedkommendes identitet.
Tilsvarende gælder, hvor  

 en asylansøgers rejserute ikke kan anses for endeligt fastlagt.
 Politiet har endvidere siden september 1994 ud fra en konkret vurdering af  

 sagens samlede oplysninger - herunder bl.a. asylmotiv, indrejseforhold, tid  

 og sted for og omstændigheder ved indgivelse af ansøgning om asyl,  

 nationalitet, alder, køn, personlige forhold, eventuel kriminalitet og  

 eventuelle tidligere asylansøgninger - truffet beslutning om frihedsberøvelse  

 i en række tilfælde, hvor der er tale om, at asylansøgeren kommer fra et  

 europæisk land og i følge gældende praksis ikke skal udfylde  

 asylansøgningsskema, og hvor det må forventes, at ansøgningen om asyl  

 efterfølgende udtages til hurtig behandling efter den mellem Direktoratet for  

 Udlændinge, Dansk Flygtningehjælp og Rigspolitiet aftalte særlige  

 hasteprocedure for visse åbenbart grundløse asylansøgninger.
 Baggrunden for indførelsen af denne særlige hasteprocedure var  

 udlændingemyndighedernes erfaringer med baltiske og østeuropæiske  

 asylansøgere i tiden op til september 1994, idet de pågældende - som oftest  

 enlige unge eller yngre mænd - forsøgte at forhale asylsagens behandling, der  

 erfaringsmæssigt - stort set uden undtagelse - mundede ud i afslag på  

 ansøgningen og udsendelse.
Typisk udeblev de pågældende fra politiafhøringer og samtaler med  

 Direktoratet for Udlændinge, ligesom de skabte uro blandt de øvrige beboere i  

 Sandholmlejren og i øvrigt stod for en markant andel af  

 berigelseskriminaliteten, navnlig butikstyveri, i Hillerød Politikreds.
Siden  

 ordningens indførelse er de omtalte problemer stort set blevet elimineret.
 Som følge af indførelsen af den særlige hasteprocedure for visse åbenbart  

 grundløse asylansøgninger er sagsbehandlingstiden fra registrering til  

 udsendelse nedbragt til under en uge for de personer, som er udtaget til  

 behandling efter den særlige hasteprocedure, jf. punkt 1.
Af to kendelser afsagt af Østre Landsret i januar 1995 kan det imidlertid  

 udledes, at der som udgangspunkt ikke vil være mulighed for at frihedsberøve  

 identificerede asylansøgere, der indrejser lovligt i landet og søger asyl i  

 forbindelse med indrejsen eller forholdsvis kort tid herefter, og som stadig  

 er i besiddelse rejsedokumenter.
Det bemærkes i den forbindelse, at Østre  

 Landsret tidligere i september 1994 havde bekræftet, at der var hjemmel til  

 at frihedsberøve også i disse tilfælde.
 Indenrigsministeriet finder, at der bør være mulighed for frihedsberøvelse  

 efter en konkret vurdering - ikke blot med henblik på at sikre, at udsendelse  

 kan ske, når der er meddelt afslag på asylansøgningen - men også med henblik  

 på i visse tilfælde - navnlig for så vidt angår asylansøgere, hvis  

 asylansøgning forventes eller er udtaget til behandling i den særlige  

 hasteprocedure for visse åbenbart grundløse asylansøgninger - at sikre  

 asylansøgernes tilstedeværelse og medvirken under behandlingen af selve  

 asylsagen.
Indenrigsministeriet skal herved henvise til, at adgang til  

 frihedsberøvelse efter en konkret og individuel vurdering efter såvel  

 Rigspolitiets og Indenrigsministeriets vurdering er en nødvendig  

 forudsætning for at kunne fastholde personernes tilstedeværelse under  

 sagsbehandlingen.
Hensigten er også at fastholde de korte  

 sagsbehandlingstider på under en uge, hindre kriminalitet og uro på centrene  

 og skabe en sådan »signaleffekt«, at færre med helt udsigtsløse  

 sager forsøger at få ophold i Danmark.
De hidtidige erfaringer viser dette: Før indførelsen af den særlige  

 hasteprocedure var der høje indrejsetal af visse grupper østeuropæiske  

 asylansøgere, som forvoldte betydelige problemer i form af kriminalitet, uro  

 på centrene og forhaling af sagsbehandlingstiderne.
På alle disse punkter  

 viser tallene en nedgang siden indførelsen af den særlige hasteprocedure i  

 september 1994.
 Ordningen har for det første haft en markant indvirkning på antallet af  

 indrejste asylansøgere af de pågældende nationaliteter.
 Før etableringen af den særlige hasteprocedure den 13. september 1994 blev  

 der i perioden fra 1. januar til og med 31. august 1994 registreret 213  

 spontane asylansøgere fra de baltiske lande og 799 fra de nationaliteter, der  

 behandles i den særligt hastende åbenbart grundløs-procedure (Estland,  

 Letland, Litauen, Rusland, Polen, Tjekkiet, Slovakiet, Ungarn, Rumænien,  

 Bulgarien). Det svarer til 7 personer om ugen (30 uger) fra de baltiske lande  

 og 27 personer om ugen fra de pågældende nationaliteter tilsammen.
 I perioden fra 13. september 1994 til 26. marts 1995 blev der registreret  

 52 spontane asylansøgere fra de baltiske lande og 236 fra følgende  

 nationaliteter: Estland, Letland, Litauen, Rusland, Polen, Tjekkiet,  

 Slovakiet, Ungarn, Rumænien, Bulgarien), dvs. 2 personer om ugen (28 uger)  

 fra de baltiske lande og 8 personer om ugen fra de pågældende  

 nationaliteter tilsammen.
 De pågældende tal omfatter alle registrerede asylansøgere fra de nævnte  

 nationaliteter, uanset om asylansøgeren er blevet udtaget til behandling  

 efter den særlige hasteprocedure, og uanset om asylansøgeren er blevet  

 frihedsberøvet.
 Ordningen har for det andet haft en markant virkning på  

sagsbehandlingstiden af de asylansøgninger, som den pågældende gruppe  

 af asylansøgere har indgivet.
Før ordningens etablering var den gennemsnitlige sagsbehandlingstid i  

 Direktoratet for Udlændinge og Dansk Flygtningehjælp i de åbenbart  

 grundløs-procedure- sager, som blev behandlet som hastesager, 72 dage  

 for de sager, som blev afgjort i juli 1994, og 64 dage for de sager,  

 som blev afgjort i august 1994. Tallene vedrører alene sagsbehandlingstiden i  

 Direktoratet for Udlændinge og Dansk Flygtningehjælp.
Den efterfølgende  

 udsendelsesfase efter Direktoratet for Udlændinges afslag på asyl efter  

 åbenbart grundløs-proceduren er ikke medregnet.
Efter ordningens etablering er den samlede sagsbehandlingstid fra  

 registrering til effektuering af udsendelse ca. en uge.
Heri er dog undtaget  

 en enkelt sag, hvor der forelå ekstraordinære vanskeligheder med udsendelsen.
Etableringen den 13. september 1994 af den særlige hasteprocedure med  

 adgang til frihedsberøvelse har for det tredje haft en markant indvirkning på  

 den kriminalitet, som kan henføres til den pågældende gruppe af asylansøgere.  

 Siden ordningens indførelse er der sket en markant nedgang i  

kriminaliteten begået af udlændinge i Hillerød politikreds.
Også  

 problemerne med uro i Sandholmlejren er blevet mindre.
 Indenrigsministeriet finder endvidere, at der ikke er  

retssikkerhedsmæssige betænkeligheder ved forslaget:
 Indenrigsministeriet har foretaget en dybtgående udredning af, hvorvidt  

 anvendelse af frihedsberøvelse over for asylansøgere under asylsagens  

 behandling vil være forenelig med Danmarks internationale forpligtelser.
 Det er konklusionen i denne udredning, at den foreslåede adgang til  

 frihedsberøvelse på en konkret og individuel vurdering og på et  

 ikke-diskriminatorisk grundlag vil være i overensstemmelse med Danmarks  

 internationale forpligtelser.
 Udredningens konklusioner er gennemgået i de specielle bemærkninger til  

 bestemmelserne.
 Indenrigsministeriet skal i relation til de retssikkerhedsmæssige aspekter  

 af forslaget endvidere henvise til, at der er tale om frihedsberøvelse  

 på baggrund af en konkret og individuel vurdering, at frihedsberøvelse  

 stadig forudsætter, at de mindre indgribende foranstaltninger ikke er  

 tilstrækkelige i de konkrete tilfælde, at der er adgang til  

 domstolsprøvelse med advokatbeskikkelse efter de første 3 gange 24 timer, og  

at frihedsberøvelse efter denne bestemmelse er tidsmæssigt begrænset  

 til 7 dage.
Indenrigsministeriet skal som begrundelse for forslaget herudover henvise  

 til, at Udenrigsministeriet har oplyst, at der i Sverige uden  

 tidsbegrænsning kan ske frihedsberøvelse af asylansøgere under  

 sagsbehandlingen, når dette indgreb er nødvendigt for, at udredningen af  

 asylansøgningen kan gennemføres.
Man anser endvidere fra svensk side de  

 svenske regler for at være i fuld overensstemmelse med Den Europæiske  

 Menneskerettighedskonvention.
Indenrigsministeriet skal endvidere henvise til, at Udenrigsministeriet  

 har oplyst, at Holland, Frankrig og Tyskland opererer med den  

 mulighed, at visse asylansøgere, hvis asylansøgning må betragtes som åbenbart  

 grundløs, ikke betragtes som indrejst i det pågældende land, men i stedet  

 pålægges at tage ophold på særlige områder inden for et lufthavnsområde.
En  

 sådan foranstaltning vil have samme effekt som en frihedsberøvelse, som  

 foretages under asylsagens behandling.
Såvel Holland som Tyskland har  

 vurderet, at de pågældende landes lovgivning er i overensstemmelse med  

 konventionen.
Frankrig har ikke over for Udenrigsministeriet givet  

 oplysninger om, hvorvidt man har foretaget en sådan vurdering.
 På baggrund heraf og henset til de ovenfor nævnte kendelser finder  

 Indenrigsministeriet det nødvendigt, at anvendelsesområdet for  

 udlændingelovens § 36 præciseres, således at det i den forbindelse  

 udtrykkeligt kommer til at fremgå af bestemmelsen, at den omstændighed, at en  

 asylansøgning forventes eller er udtaget til behandling efter åbenbart  

 grundløs-proceduren, er en afgørende selvstændig indikation for, at  

 frihedsberøvelse kan finde sted, såfremt en afgørelse af asylsagen må anses  

 for nært forestående.
Det foreslås på den baggrund, at udlændingelovens § 36, stk. 1,  

 præciseres.
Det forslås således, at der indsættes et nyt 3. pkt. i § 36, stk.  

 1, hvorefter en udlænding, hvis ansøgning om opholdstilladelse efter § 7  

 forventes eller er udtaget til behandling efter åbenbart grundløs-proceduren  

 efter udlændingelovens § 53 a, stk. 3, kan frihedsberøves, såfremt det er  

 påkrævet for at fastholde udlændingens tilstedeværelse under  

 asylsagsbehandlingen.
Bestemmelsen vil kunne anvendes, medmindre de i § 34  

 nævnte foranstaltninger er tilstrækkelige.
Efter § 37 skal udlændinge, der er frihedsberøvet, fremstilles for retten  

 inden 3 døgn fra frihedsberøvelsens iværksættelse, medmindre den pågældende  

 forinden løslades.
Retten skal under fremstillingen bl.a. tage stilling til  

 spørgsmålet om frihedsberøvelsens opretholdelse.
 Den foreslåede bestemmelse i udlændingelovens § 36, stk. 1, 3. pkt., er  

 som nævnt navnlig tænkt anvendt i forbindelse med sager, der forventes  

 behandlet i den særlige hasteprocedure for visse åbenbart grundløse  

 asylansøgninger.
 Frihedsberøvelser, der iværksættes efter denne bestemmelse, forudsættes  

 derfor at være kortvarige, og det foreslås på denne baggrund, at en  

 frihedsberøvelse efter den foreslåede bestemmelse maksimalt af retten kan  

 udstrækkes i 7 dage regnet fra politiets iværksættelse af frihedsberøvelsen  

 efter bestemmelsen.
Trækker sagsbehandlingen ud over denne frist, vil udlændingen således  

 skulle løslades, medmindre der er grundlag for at frihedsberøve den  

 pågældende efter andre bestemmelser.
Der vil i disse tilfælde løbe en ny  

 frist på 3 døgn for fremstilling af den pågældende udlænding i retten, jf. §  

 37, stk. 1.
 Der henvises til forslagets § 1, nr. 5 og 6.
5.2. Ændring af begyndelsestidspunktet for beregningen af 3-årsfristen  

 efter udlændingelovens § 27 samt ændring af praksis for inddragelse af  

 opholdstilladelser til flygtninge Når en asylansøger har fået meddelt konventions- status (§ 7, stk. 1)  

 eller de facto-status (§ 7, stk. 2) her i landet, vil denne opholdstilladelse  

 inden for en 3-årig periode kunne inddrages, såfremt grundlaget for at  

 meddele asyl ikke længere er til stede, jf. udlændingelovens § 19, stk. 1,  

 nr. 1, jf. stk. 2.
 Efter den gældende bestemmelse i udlændingelovens § 27, stk. 1, regnes  

 denne 3-årige inddragelsesfrist fra tidspunktet for udlændingens tilmelding  

 til folkeregisteret eller, hvis ansøgning om opholdstilladelse er indgivet  

 her i landet, fra tidspunktet for ansøgningens indgivelse.
Det foreslås nu, at den 3-årige inddragelsesfrist for så vidt angår  

 udlændinge, der er meddelt opholdstilladelse som flygtninge , dvs.  

 asyl efter udlændingelovens §§ 7 eller 8, fremover skal regnes fra  

 tidspunktet for meddelelsen af den første tilladelse og ikke fra tidspunktet  

 for asylansøgningens indgivelse.
Herved sikres det, at  

 udlændingemyndighederne kan inddrage opholdstilladelsen, hvis asylgrundlaget  

 ikke længere er til stede inden for 3 år, efter at asylgrundlaget endeligt er  

 blevet prøvet af asylmyndighederne, jf. forslagets § 1, nr. 2.
 På baggrund af de øvrige effektiviseringstiltag, som er gennemført, eller  

 som i dette lovforslag foreslås gennemført vedrørende asylproceduren, skønnes  

 det ikke at være forbundet med afgørende betænkeligheder, at tidspunktet for,  

 hvornår en indrejst asylansøger kan få meddelt tidsubegrænset  

 opholdstilladelse, vil komme til at afhænge af myndighedernes  

 sagsbehandlingstid.
 Det foreslås samtidig, at bestemmelsen i § 19, stk. 1, nr. 1, ændres, med  

 henblik på at give et klart signal til udlændingemyndighederne om en  

 opstramning i udlændingemyndighedernes praksis vedrørende inddragelse af  

 opholdstilladelser til flygtninge efter § 19, stk. 1, nr. 1, jf. stk. 2. Der  

 henvises herom til bemærkningerne til lovforslagets § 1, nr. 1.
 Det bemærkes, at der fortsat efter § 19, stk. 3, altid vil være adgang til  

 at inddrage en opholdstilladelse, hvis udlændingen har opnået  

 opholdstilladelsen ved svig.
5.3. Indførelse af adgang til afvisning af asylansøgere, der inden for  

 3 måneder fra indrejsen får afslag på asyl Som et led i bestræbelserne på at effektivisere asylsagsbehandlingen efter  

 åbenbart grundløs- proceduren, navnlig efter den særlige hasteprocedure over  

 for visse navnlig østeuropæiske asylansøgere, forekommer det langt hyppigere  

 end hidtil, at en person, som har søgt om asyl, får sin sag færdigbehandlet  

 og er klar til udsendelse relativt kort tid efter vedkommendes indrejse.
 Er en asylansøger visumfri eller i besiddelse af gyldigt visum, og har den  

 pågældende de fornødne midler til sit underhold her i landet, vil der ikke  

 efter de gældende regler kunne ske afvisning i forbindelse med et afslag på  

 asyl.
Efter udlændingelovens § 3 kan udlændinge, der efter regler fastsat i  

 medfør af § 39, stk. 2, er fritaget for visum, indrejse og opholde sig her i  

 landet i indtil 3 måneder fra indrejsen.
Andre udlændinge skal have visum for  

 at indrejse og opholde sig i Danmark, jf. § 4, stk. 1. Visum kan efter § 4,  

 stk. 3, gives til en eller flere indrejser med ret til indtil i alt 3  

 måneders ophold inden for et nærmere fastsat tidsrum.
Indenrigsministeriet finder, at det vil virke obstruerende på de ovenfor  

 nævnte effektiviseringsbestræbelser, hvis asylansøgere, der har fået afslag  

 på asyl og eventuelt humanitær opholdstilladelse, ikke kan udsendes af landet  

 med det samme, men først efter at de pågældendes visum eller en eventuel  

 visumfri periode er udløbet.
Forslaget må endvidere forventes at have en  

 væsentlig signaleffekt over for de såkaldte asylhackere, der udnytter  

 reglerne om adgangen til at søge asyl her i landet.
 Det foreslås derfor, at asylansøgere, der får afslag på asyl inden 3  

 måneder fra indrejsen - dvs. inden for den maksimale udstrækning af et  

 visumfrit ophold eller den maksimale gyldighedsperiode for et visum - skal  

 kunne afvises i forbindelse med afslaget på asyl.
 Indenrigsministeriet finder ikke, at forslaget er forbundet med  

 retsikkerhedsmæssige betænkeligheder.
 De personer, der vil være omfattet af forslaget, har ved at ansøge om asyl  

 tilkendegivet, at formålet med opholdet her i landet ikke er det midlertidige  

 ophold, som bestemmelserne om visum og visumfrit ophold angår, men at opnå  

 varigt ophold her i landet.
 Det bemærkes endvidere, at der ikke i forbindelse med afvisning efter den  

 foreslåede bestemmelse, vil kunne træffes bestemmelse om indrejseforbud.
6. Nedsættelse af ekspertudvalg vedrørende forskellige spørgsmål på  

 udlændingeområdet 6.1. Strukturelle spørgsmål på udlændingeområdet Udvalget vedrørende effektivisering af asylsagsbehandlingen (Per  

 Sørensen-udvalget) har på side 216 i sin 3. delbetænkning (betænkning nr.  

 1288/95) anført, at der på baggrund af afslutningen på den kolde krig kan  

 være anledning til på længere sigt at overveje, om dele af udlændingelovens  

 opbygning fortsat er tidssvarende.
 Indenrigsministeriet kan tiltræde, at der på baggrund af bl.a. den  

 internationale udvikling kan være behov for at overveje mere overordnede  

 strukturelle spørgsmål på udlændingeområdet.
 Indenrigsministeriet har i den forbindelse endvidere noteret sig, at  

 udvalget vedrørende effektivisering af asylsagsbehandlingen på side 210 i sin  

 3. delbetænkning har anført, at udvalget ikke har ment at ville fremkomme med  

 en egentlig indstilling om anvendelsen af midlertidig opholdstilladelse, men  

 alene har valgt at pege på forskellige muligheder, idet en egentlig udredning  

 af anvendelsesmulighederne for midlertidig opholdstilladelse efter udvalgets  

 opfattelse må forudsætte en indgående vurdering af de lovmæssige og  

 integrationsmæssige konsekvenser heraf.
På den baggrund finder Indenrigsministeriet det hensigtsmæssigt, at der  

 nedsættes et bredt sammensat ekspertudvalg til at belyse bl.a. de nævnte  

 spørgsmål.
Ud over disse spørgsmål vil det efter Indenrigsministeriets  

 opfattelse være naturligt at lade dette udvalg behandle spørgsmål i  

 forbindelse med adgangen til familiesammenføring, herunder spørgsmål  

 vedrørende forsørgelseskravet.
 Det er ministeriets umiddelbare opfattelse, at udvalget for at kunne  

 repræsentere den fornødne ekspertviden som udgangspunkt bør sammensættes som  

 udvalget vedrørende effektivisering af asylsagsbehandlingen - evt. med en  

 lidt bredere sammensætning, som eksempelvis kunne omfatte Det Danske Center  

 for Menneskerettigheder eller universiteterne.
 Forinden udvalget nedsættes, vil udkast til kommissorium blive forelagt  

 for Folketingets Retsudvalg.
6.2. Udlændingelovens udvisningsregler I udlændingelovens §§ 22-24 er der fastsat en række detaljerede  

 bestemmelser om, i hvilket omfang udlændinge, der har begået strafbart  

 forhold her i landet, kan udvises ved dom.
 I udlændingelovens § 26 er der fastsat en række obligatoriske hensyn til  

 den pågældende udlænding, som skal tages i betragtning ved afgørelsen af, om  

 udlændingen skal udvises.
 De gældende bestemmelser er udtryk for, at der ved afgørelsen om udvisning  

 skal foretages en konkret afvejning af grovheden af det begåede strafbare  

 forhold, længden af udlændingens ophold her i landet samt udvisningens  

 belastende karakter for den pågældende udlænding.
 Disse bestemmelser, der trådte i kraft den 1. oktober 1983, har nu været  

 gældende i mere end 10 år.
Indenrigsministeriet finder, at der bør nedsættes et ekspertudvalg, der  

 skal gennemgå, i hvilket omfang de nævnte bestemmelser om udvisning ved dom i  

 forbindelse med strafbare forhold anvendes i domstolenes praksis, og om der  

 er behov for at ændre de gældende regler herom.
Udvalget skal - såfremt der  

 er behov herfor - opstille modeller for, hvorledes udvisningsbestemmelserne  

 kan udformes.
 Forinden der nedsættes et udvalg herom, vil udkast til kommissorium blive  

 forelagt for Folketingets Retsudvalg.
7. Økonomiske og administrative bemærkninger Flere af lovforslagets bestemmelser vil blive sat i kraft efter  

 indenrigsministerens nærmere bestemmelse, jf. § 3, stk. 3. De økonomiske og  

 administrative konsekvenser af lovforslaget er vurderet på baggrund af de  

 forventede ikrafttrædelsestidspunkter.
Eventuelle afvigelser herfra vil blive  

 korrigeret på forslag til tillægsbevillingslov for 1995.
7.1. Opfølgning på Per Sørensen-udvalgets 3. delbetænkning 7.1.1. Udvidet adgang til at optage fingeraftryk af udlændinge Forslaget til nye bestemmelser i udlændingelovens § 40 a, jf. forslagets §  

 1, nr. 11, om en udvidelse af adgangen til at optage fingeraftryk af  

 udlændinge og adgangen til at registrere fingeraftrykkene i et særligt  

 edb-register samt adgangen til elektronisk udveksling af fingeraftrykkene med  

 udenlandske myndigheder vil ifølge det af Rigspolitichefen oplyste medføre  

 merudgifter hos Rigspolitichefen på 0,9 mio. kr. til edb-udstyr, idet  

 der skal etableres et system til elektronisk udveksling af fingeraftryk,  

 ligesom der i det eksisterende edb-system i Centralbureauet for  

 Identifikation skal ske en opdeling af databasen i en A- og B-fil, således at  

 registreringen af udlændinge ikke blandes med registreringen af kriminelle.
 Det må ifølge det af Rigspolitichefen oplyste forventes, at merudgifterne  

 på længere sigt vil blive mere end modsvaret af besparelser ved asylansøgeres  

 kortere ophold her i landet som følge af en hurtigere og mere effektiv  

 sagsbehandling.
 Merudgiften til edb, der er en engangsudgift, vil blive finansieret ved  

 nedskrivning af § 13.31.01. Underhold mv. af asylansøgere i 1995.
7.1.2. Rådgivning af asylansøgere i ud- eller afvisningsposition Det foreslås, jf. forslagets § 1, nr. 15, og § 2, nr. 2, at politiet i  

 alle tilfælde, hvor en udlænding søger asyl, skal gøre udlændingen bekendt  

 med adgangen til at sætte sig i forbindelse med Dansk Flygtningehjælp, og  

 asylansøgeren vil herefter kunne søge rådgivning hos Dansk Flygtningehjælp.  

 Efter de gældende bestemmelser har dette alene været muligt, når der af  

 Direktoratet for Udlændinge var truffet beslutning om, at ansøgeren kunne  

 opholde sig her i landet under sagens behandling.
 Forslaget tænkes i første omgang udmøntet ved, at der etableres en  

 forsøgsordning i Københavns Lufthavn i Kastrup.
 Det forventes, at Dansk Flygtningehjælp i forbindelse med udvidelsen af  

 adgangen til at yde rådgivning til asylansøgere til også at omfatte  

 asylansøgere i ud- eller afvisningsposition vil skulle foretage rådgivning af  

 asylansøgere i yderligere ca. 150 tilfælde pr. år i Københavns Lufthavn i  

 Kastrup.
 Der forventes på den baggrund at skulle afholdes yderligere lønudgifter  

 svarende til ca. 1 årsværk , hvortil kommer transportudgifter og  

 eventuelle udgifter til overarbejdsbetaling.
 Udgifterne vil blive søgt afholdt inden for Dansk Flygtningehjælps  

 gældende bevillingsmæssige ramme - § 13.31.04.40. Dansk Flygtningehjælp -  

 nævnsbevillingen.
7.1.3. Overførsel af opgaven med at afhøre asylansøgere fra politiet  

 til Direktoratet for Udlændinge Det foreslås, at opgaven med at afhøre asylansøgere overføres fra politiet  

 til Direktoratet for Udlændinge, jf. forslagets § 1, nr. 16, og § 2, nr. 3.
Det skønnes, at Direktoratet for Udlændinge vil have behov for at få  

 tilført 6 yderligere årsværk , såfremt afhøringsopgaven, herunder  

 opgaver i forbindelse med ansøgernes skemaudfyldelse, føres over til  

 direktoratet.
Det er herved forudsat, at den særlige personaleenhed (task  

 force) fortsat indgår i direktoratets asylsagsbehandling i fuldt omfang med  

 20 årsværk.
Dette skal sammenholdes med en besparelse for politiet på anslået  

 101/2-121/2 årsværk.
Det bemærkes, at skønnet vedr. direktoratets behov er foretaget udfra en  

 produktivitetsforudsætning, der i praksis vil kunne vise store udsving, ikke  

 mindst på baggrund af sammensætningen af afgørelsestyperne.
Jo flere  

 tilladelser, jo højere produktivitet, og omvendt ved en stigende  

 afslagsandel.
Finansieringen af disse årsværk sker ved overførsel fra § 11.21.01. Politi  

 og anklagemyndighed mv.
Udgifterne er i 1995 skønnet til 0,7 mio. kr., heraf  

 0,5 mio. kr. i lønsum samt 2,0 årsværk.
For 1996 og frem er udgifterne, der  

 skal overføres fra politiet, opgjort til 2,1 mio. kr, heraf 1,6 mio. kr. i  

 lønsum samt 6 årsværk.
Omlægningen vil endvidere nødvendiggøre, at der oprettes dokumentation,  

 edb mv. i Sandholm. Årsværksforbruget hertil er skønnet til 3 årsværk.  

 Merudgifterne herved er for 1995 0,4 mio. kr., heraf 0,3 mio. kr. i lønsum  

 samt 1,0 årsværk.
For 1996 og frem er udgifterne 1,2 mio. kr., heraf 0,9 mio.  

 kr. i lønsum samt 3 årsværk.
Udgifterne finansieres af § 13.11.79. Reserver  

 og budgetregulering.
 Det bemærkes, at de samlede udgifter samt ressourcebehov for direktoratet  

 for 1996 og frem vil blive endelig klarlagt i forbindelse med FFL96, herunder  

 en forventet indgåelse af resultatkontrakt.
I forbindelse med kompetenceomlægningen må det endelig forudses, at der  

 vil blive tale om indretning af nye kontorer i Sandholm til direktoratets  

 sagsbehandlere.
Dette er vurderet til højst 10 mio. kr., og vil efterfølgende  

 blive forelagt på særskilt aktstykke.
7.2 Opfølgning på turnusundersøgelsen 7.2.1. Udlægning af afgørelseskompetence fra Direktoratet for Udlændinge  

 og overførsel af ekspeditionsopgaver fra politiet til statsamterne Det foreslås, jf. forslagets § 1, nr. 13, at indenrigsministeren  

 bemyndiges til at fastsætte nærmere regler om, i hvilket omfang afgørelser  

 vedrørende meddelelse af opholdstilladelse efter udlændingelovens § 6 eller §  

 9, stk. 2, nr. 1, kan træffes af andre myndigheder.
 Bestemmelsen tænkes udnyttet til at udlægge opgaverne vedrørende EU-sager  

 og sager vedrørende opholdstilladelse efter udlændingelovens § 9, stk. 2, nr.  

 1, til udenlandske adoptivbørn til statsamterne.
 For så vidt angår behandlingen af EU-sager vil løsning af denne opgave  

 kræve 3 årsværk , der skal overflyttes fra Direktoratet for  

 Udlændinge.
 Det er endvidere Indenrigsministeriets umiddelbare vurdering, at der i dag  

 anvendes 0,1 årsværk ved behandlingen af ansøgninger om  

 opholdstilladelse til udenlandske adoptivbørn i Direktoratet for Udlændinge.  

 Det skønnes, at årsværksforbruget vil være tilsvarende ved en udlægning af  

 behandlingen af disse sager til statsamterne.
 Statsamterne vil endvidere, ved overførsel af politiets nuværende  

 ekspeditionsopgaver (modtagelse af ansøgninger om opholds- og  

 arbejdstilladelse), have behov for yderligere 3 årsværk.
Statsamternes ( § 13.12.01.) merudgifter er for 1995 skønnet til 0,71 mio.  

 kr., heraf 0,53 mio. kr. i lønsum samt 2,0 årsværk.
Merudgifterne finansieres  

 ved, at der overflyttes 0,36 mio. kr. fra § 13.11.15. Direktoratet for  

 Udlændinge, heraf 0,26 mio. kr. i lønsum samt 1,0 årsværk, til § 13.12.01.  

 Statsamterne.
Samtidig overflyttes 0,35 mio. kr. fra § 11.23.01. Politi og  

 anklagemyndigheden mv., heraf 0,27 mio. kr. i lønsum samt 1,0 årsværk.
For  

 1996 og frem er merudgifterne for § 13.12.01. Statsamterne 2,14 mio. kr.,  

 heraf 1,59 mio. kr. i lønsum samt 6,1 årsværk.
Merudgifterne finansieres ved  

 overflytning af 1,09 mio. kr., heraf 0,78 i lønsum samt 3,1 årsværk fra §  

 13.11.15. Direktoratet for Udlændinge samt overflytning af 1,05 mio. kr.,  

 heraf 0,81 mio. kr. i lønsum samt 3 årsværk fra § 11.23.01 Politi og  

 anklagemyndigheden mv.
7.2.2. Udlægning af centerindkvarteringsopgaver til statsamterne Finansministeriet har i sin turnusundersøgelse af Direktoratet for  

 Udlændinge foretaget en nærmere undersøgelse af Direktoratet for Udlændinges  

 opgaver i forbindelse med asylcenteradministrationen.
 Turnusundersøgelsens vurdering er mundet ud i en model for fremtidig  

 varetagelse af centeradministrationen.
 På baggrund af turnusundersøgelsen er der nedsat en arbejdsgruppe  

 vedrørende den fremtidige fordeling af de administrative opgaver i  

 forbindelse med indkvartering af asylansøgere m.v.
 Arbejdsgruppens hovedopgave er at gennemgå og vurdere modellen i  

 turnusrapporten.
 Arbejdsgruppens arbejde forventes afsluttet i april 1995.
 Arbejdsgruppen vil ikke fremkomme med forslag, men vil alene foretage  

 vurderinger af fordele og ulemper ved forskellige fremtidige fordelinger af  

 arbejdsopgaverne i forbindelse med centeradministrationen.
 En endelig fastlæggelse af den fremtidige opgavefordeling vedrørende  

 centeradministrationen vil dog først blive foretaget, når arbejdsgruppens  

 rapport foreligger.
7.2.3. Ændringer i Direktoratet for Udlændinges struktur De ændringer i Direktoratet for Udlændinges struktur, som er skitseret  

 under pkt. 3.4. i de almindelige bemærkninger, forudsættes gennemført ved  

 omrokeringer mellem Indenrigsministeriets departement og Direktoratet for  

 Udlændinge.
Konsekvensen af omlægningen vil være, at der oprettes 1 årsværk i  

 bevillingslønramme 39 til direktoratets direktør samt 3 årsværk i  

 bevillingslønramme 38 til 3 underdirektører.
Samtidig med oprettelsen af  

 stillingerne vil der blive nedlagt 1 årsværk i bevillingslønramme 38 samt 2  

 årsværk i bevillingslønramme 37. Der vil ikke være økonomiske konsekvenser  

 forbundet med omlægningen, idet stillingerne finansieres indenfor den givne  

 bevillingsramme.
7.3. Flygtningenævnet Det foreslås, jf. § 1, nr. 17, at antallet af nævnsmedlemmer, der skal  

 deltage i behandlingen af en sag i Flygtningenævnet, fastsættes til 5  

 medlemmer.
 Lovforslaget indebærer endvidere en yderligere effektivisering af  

 Flygtningenævnets arbejde, herunder bl.a. øget skriftlig sagsbehandling og  

 øget formandskompetence.
 Såfremt der afholdes 3 nævnsmøder om dagen - mod i dag 2 - vil nævnet på  

 årsbasis kunne behandle ca. 2.880 sager, såfremt der berammes møder i 48 uger  

 årligt.
 Det skønnes, at der ved en kapacitetsudvidelse til 3 daglige nævn ikke vil  

 være behov for yderligere beskikkelse af nævnsmedlemmer til Dansk  

 Flygtningehjælp og Advokatrådet, idet disse organisationer allerede i dag er  

 repræsenteret ved 2 nævnsmedlemmer i 7- mandsnævnene.
 Derimod må det forventes, at såvel Udenrigsministeriet som  

 Indenrigsministeriet vil skulle beskikke et yderligere antal medlemmer,  

 såfremt der dagligt afholdes 3 nævnsmøder, ligesom der vil skulle beskikkes  

 et yderligere antal dommere.
 Det bemærkes dog herved, at der i forbindelse med gennemførelsen af  

 5-mandsnævn - med henblik på en højere grad af ensartethed i nævnets praksis  

 - vil blive taget skridt til, at nævnets medlemmer møder oftere.
Ved afholdelse af et nævnsmøde mere hver dag vil der endvidere være behov  

 for at leje yderligere lokaliteter.
Der vil tillige være behov for 10  

 årsværk yderligere i forbindelse med den øgede nævnsaktivitet.
Merudgifterne i forbindelse med ovenstående tiltag samt  

 kapacitetsudvidelse skønnes at blive 12,0 mio. kr. for § 13.31.04.30.  

 Flygtningenævnet i 1995. Heraf er 1,7 lønudgifter (vederlag) til  

 Flygtningenævnet.
For 1996 og frem, under forudsætning af, at der afholdes 3  

 daglige nævnsmøder, vil merudgifterne blive 14,7 mio. kr., heraf 2,5 mio. kr.  

 i lønudgifter (vederlag). Merudgifterne til Flygtningenævnets sekretariat,  

 der afholdes på § 13.11.01. Departementet, skønnes for 1995 af blive 3,2 mio.  

 kr, heraf 2,0 mio. kr. i lønsum samt 6,7 årsværk.
For 1996 og frem er  

 merudgifterne 4,0 mio. kr., heraf 3,0 mio. kr. i lønsum samt 10 årsværk.
Merudgifterne til § 13.31.04.30 Flygtningenævnet finansieres i 1995 med  

 5,5 mio. kr. af Indenrigsministeriets opsparing vedr.
Flygtningenævnet samt  

 6,5 mio. kr. af § 13.31.01. Underhold mv. af asylansøgere.
For 1996 og frem  

 finansieres merudgifterne af § 13.31.01. Underhold mv. asylansøgere med i alt  

 14,7 mio. kr.
 Merudgifterne til § 13.11.01. Departementet (Flygtningenævnets  

 sekretariat) finansieres i 1995 og frem af § 13.31.01. Underhold mv. af  

 asylansøgere.
Ud over ovenstående merudgifter, vil en aktivitetsudvidelse af  

 Flygtningenævnet betyde, at Direktoratet for Udlændinge skal møde oftere i  

 nævnet.
Denne yderligere aktivitet er skønnet til 2 årsværk.
Merudgifterne  

 til § 13.11.15. Direktoratet for Udlændinge finansieres af § 13.11.79.  

 Reserver og budgetregulering med 0,5 mio. kr. i 1995, heraf 0,4 mio. kr. i  

 lønsum samt 1,3 årsværk.
For 1996 og frem finansieres af samme konto 0,8 mio.  

 kr., heraf 0,6 mio. kr. i lønsum samt 2 årsværk.
7.4. Frihedsberøvelse af asylansøgere, hvis ansøgninger er eller  

 forventes udtaget til behandling i den særlige hasteprocedure for visse  

 åbenbart grundløse asylansøgninger Det foreslås, at der indsættes en udtrykkelig hjemmel til under visse  

 nærmere betingelser at foretage frihedsberøvelse af asylansøgere, hvis  

 ansøgning er eller forventes udtaget til behandling i den særlige  

 hasteprocedure for visse åbenbart grundløse asylansøgninger.
 Bestemmelsen vil indebære, at der for så vidt angår de omhandlede grupper  

 af asylansøgere kan gennemføres en hurtigere asylsagsbehandling, hvilket vil  

 medføre besparelser på underholdsbevillingen.
 Forslaget vil ikke medføre merudgifter for Direktoratet for Udlændinge,  

 Dansk Flygtningehjælp eller Indenrigsministeriet, idet de pågældende  

 organisationer ved Akt 39 af 17/10 94 har fået tilført de fornødne ressourcer  

 til den meget hurtige sagsbehandling i åbenbart grundløs-proceduren.  

 Forslaget skønnes endvidere ikke at medføre merudgifter for politiet.
 7.5 Ændring af begyndelsestidspunktet for beregning af tidsfrister  

 efter udlændingelovens § 27 for flygtninge og ændring af praksis vedrørende  

 inddragelse af opholdstilladelser til flygtninge efter § 19, stk. 1, nr.  

 1.
 Det foreslås at ændre begyndelsestidspunktet for beregningen af  

 forskellige tidsfrister i udlændingeloven, jf. § 27, stk. 1, for så vidt  

 angår flygtninge, jf. forslagets § 1, nr. 1. Dette vil bl.a. have betydning  

 for beregningen af fristen på 3 år for inddragelse af opholdstilladelser til  

 flygtninge under henvisning til f.eks. ændrede forhold i hjemlandet.
 Som anført i pkt. 5.2. i de almindelige bemærkninger vil Direktoratet for  

 Udlændinge i tilknytning til vedtagelsen af lovforslaget foretage en  

 opstramning af sin praksis vedrørende inddragelse af opholdstilladelser til  

 flygtninge på grund af ændrede forhold, jf. bemærkningerne til § 1, nr. 1.
 Den nævnte ændring af Direktoratet for Udlændinges praksis vedrørende  

 inddragelse af opholdstilladelser til flygtninge forventes - under  

 forudsætning af, at den nuværende tilladelsesfrekvens fortsætter - at ville  

 betyde en øget arbejdsbyrde svarende til 6 årsværk.
 Det er herved yderligere forudsat, at den enkelte sag tages op til  

 vurdering en gang i løbet af den periode på 3 år, hvor inddragelse efter §  

 19, stk. 1, nr. 1, jf. stk. 2, er mulig, samt at den enkelte sag tages op til  

 vurdering i de øvrige tilfælde, der er omtalt i bemærkningerne til § 1, nr.  

 1.
Merudgifterne for § 13.11.15. Direktoratet for Udlændinge skønnes til i  

 1995 at blive 0,7 mio. kr., heraf 0,5 mio. kr. i lønsum samt 2 årsværk.
For  

 1996 og frem er merudgifterne 2,1 mio. kr, heraf 1,6 mio. kr. i lønsum samt 6  

 årsværk.
Merudgifterne finansieres ved overførsel fra § 11.23.01 Politi og  

 anklagemyndighed mv., idet der herved udmøntes den effektiviseringsfordel,  

 Indenrigsministeriet opnår ved, at Direktoratet for Udlændinge overtager  

 asylafhøringerne.
7.6. Indførelse af adgang til afvisning af asylansøgere, der inden for  

 3 måneder fra indrejsen får afslag på asyl Det foreslås, jf. § 1, nr. 3, at der indsættes en bestemmelse i  

 udlændingeloven, hvorefter en udlænding, der meddeles afslag på en ansøgning  

 om asyl, uanset bestemmelsen i udlændingelovens § 28, stk. 1, kan afvises i  

 indtil 3 måneder fra indrejsen.
 Forslaget vil for så vidt angår Direktoratet for Udlændinge ikke have  

 administrative eller økonomiske konsekvenser, idet direktoratet fortsat skal  

 træffe afgørelse i asylsagen og afgørelse om afvisning.
7.7. Sammenfatning af de økonomiske og administrative konsekvenser af  

 lovforslaget 7.7.1. Økonomiske konsekvenser Samlet skønnes det, at lovforslaget vil medføre merudgifter på i alt 16,9  

 mio. kr. i 1995, heraf 4,3 mio. kr. i lønsum samt et øget forbrug på 9,0  

 årsværk.
Der er her set bort fra opgave og bevillingsoverførsler mellem  

 myndigheder.
Heraf finansieres 6,4 mio. kr. inden for Indenrigsministeriets  

 eksisterende bevillingsmæssige rammer, mens 10,5 mio. kr. finansieres af §  

 13.31.01. Underhold mv. af asylansøgere.
For 1996 og frem vil merudgifterne  

 være 20,7 mio. kr., heraf 7,0 mio. kr. i lønsum samt 15,0 årsværk.
Udgifterne  

 finansieres med 2,0 mio. kr. inden for Indenrigsministeriets ramme samt 18,7  

 mio. kr. af § 13.31.01. Underhold mv. af asylansøgere.
Merudgifterne vil blive modsvaret af en besparelse på udgifter til  

 asylansøgernes underhold - bl.a. som en følge af, at deres sagsbehandling i  

 2. instans vil kunne igangsættes tidligere end ellers.
Besparelsen er for  

 1995 skønnet til ca. 17 mio. kr.
Størrelsen af denne besparelse afhænger dog  

 meget af, hvornår kapacitetsudvidelse og effektiviseringen i Flygtningenævnet  

 virker fuldt ud.
For 1996 vil besparelsen meget skønsmæssigt være i  

 størrelsesordenen 80-90 mio. kr.
De overordnede konsekvenser for de involverede myndigheder er skitseret  

 nedenfor.
Det bemærkes, at overførslen af generelle opgaver til Direktoratet  

 for Udlændinge fra Indenrigsministeriets departement ikke er medtaget, idet  

 omfanget endnu ikke er fastlagt.
Overførslen vil kunne ske på forslag til  

 tillægsbevillingslov for 1995, (idet der er direkte overførselsadgang mellem  

 § 13.11.01. Departementet, § 13.11.15. Direktoratet for Udlændinge og §  

 13.12.01. Statsamterne).
 Tabel 1. Oversigt over økonomiske konsekvenser af lovforslaget i  

 1995.
 For så vidt angår Dansk Flygtningehjælp skønnes det, at de begrænsede  

 aktivitetsudvidelser vil kunne holdes inden for de gældende bevillingsmæssige  

 rammer.
 Alle overførsler mellem myndigheder vil finde sted på forslag til  

 tillægsbevillingslov for 1995 samt på forslag til finanslov for 1996.
 Det bemærkes endeligt, at bedømmelsen af de samlede administrative og  

 økonomiske konsekvenser af forslaget for myndighederne, herunder især  

 Flygtningenævnet, er forbundet med en vis usikkerhed, idet det bl.a. er  

 vanskeligt at skønne over sagstilgangen fra 1. instans, indrejsetallet mv.
7.7.2. Administrative konsekvenser Lovforslaget indebærer en række administrative ændringer.
Der pålægges  

 ikke samlet myndighederne egentlige nye opgaver i større omfang, men der er  

 tale om forskydninger i forhold til de arbejdsopgaver, som myndighederne  

 varetager i dag.
Undtaget herfra er Flygtningenævnet, for hvilket  

 lovforslaget indebærer en række tiltag med henblik på at effektivisere  

 sagsgangene.
De præcise konsekvenser af tiltagene i form af mer- eller  

 mindreforbrug mv. af ressourcer i Flygtningenævnet og Flygtningenævnets  

 sekretariat er det dog ikke muligt at opgøre.
7.7.3. Kommunaløkonomiske konsekvenser Lovforslaget skønnes ikke at have direkte kommunaløkonomiske konsekvenser.
7.7.4. Erhvervsøkonomiske, miljømæssige og EU-retlige konsekvenser Forslaget har ikke erhvervsøkonomiske eller miljømæssige konsekvenser,  

 ligesom forslaget ikke indeholder EU-retlige aspekter.
Bemærkninger til lovforslagets enkelte bestemmelser Til § 1 Til nr. 1 Efter udlændingelovens § 19, stk. 1, nr. 1, kan en tidsbegrænset  

 opholdstilladelse inddrages, når det grundlag, som er angivet i ansøgningen  

 eller tilladelsen, var urigtigt eller ikke længere er til stede, og såfremt  

 de i § 19, stk. 2, nævnte tidsmæssige betingelser er opfyldt.
 Når en udlænding er meddelt opholdstilladelse efter §§ 7 eller 8 her i  

 landet, vil denne opholdstilladelse inden for en 3-årig periode kunne  

 inddrages, såfremt grundlaget for at meddele asyl ikke længere er til stede,  

 jf. udlændingelovens § 19, stk. 1, nr. 1, jf. stk. 2.
 Efter den gældende bestemmelse i udlændingelovens § 27, stk. 1, regnes  

 denne 3-årige inddragelsesfrist fra tidspunktet for udlændingens tilmelding  

 til folkeregisteret eller, hvis ansøgning om opholdstilladelse er indgivet  

 her i landet, fra tidspunktet for ansøgningens indgivelse.
 Bestemmelsen i § 27 om beregningen af tidsfrister foreslås ændret for så  

 vidt angår personer, der er omfattet af udlændingelovens §§ 7 eller 8,  

 således at fristen regnes fra meddelelsen af opholdstilladelsen som  

 flygtning, jf. herved forslagets § 1, nr. 2, og bemærkningerne hertil.
 Det foreslås, at bestemmelsen i udlændingelovens § 19, stk. 1, nr. 1,  

 ændres, således at det udtrykkeligt kommer til at fremgå, at bestemmelsen  

 finder anvendelse på opholdstilladelser til flygtninge efter §§ 7 og 8.
 I bemærkningerne til den oprindelige udlændingelov fra 1983 er det alene  

 anført, at bestemmelsen i § 19, stk. 1, svarer til § 15 i det udkast til  

 udlændingelov, der er indeholdt i betænkning om udlændingelovgivningen  

 (betænkning nr. 968/82). Der henvises i den forbindelse til betænkningens  

 side 155. I bemærkningerne til § 15 i betænkningens udkast til lovforslag er  

 det på side 156 i betænkningen bl.a. anført, at inddragelse af en  

 opholdstilladelse efter §§ 7 eller 8 efter udvalgets opfattelse kun bør ske,  

 »såfremt de omstændigheder, der begrundede anerkendelsen som flygtning  

 her i landet, klart er bortfaldet, således at det må anses for åbenbart  

 ugrundet, at den pågældende ikke ophører med at opholde sig her i landet som  

 flygtning«.
Som anført i Per Sørensen-udvalgets 3. delbetænkning, side 166 f., er der  

 - såvidt det er bekendt - i praksis aldrig uden for svigstilfældene sket  

 inddragelse af en opholdstilladelse efter §§ 7 eller 8. Dette skyldes bl.a.  

 den nævnte 3-årsfrist samt det forhold, at Direktoratet for Udlændinge på  

 baggrund af de ovenfor gengivne forarbejder alene har ment at kunne anvende  

 bestemmelsen i tilfælde af åbenbart misbrug.
Dette forhold har direktoratet  

 gjort rede for i adskillige af sine årsberetninger.
Der kan således henvises  

 til den seneste årsberetning vedrørende 1993, side 32 ff., om flygtninges  

 mulighed for at aflægge besøg i hjemlandet.
 Indenrigsministeriet finder, at den således beskrevne praksis bør ændres,  

 således at udlændingemyndighederne i alle tilfælde bør inddrage en  

 opholdstilladelse til en flygtning, når grundlaget for opholdstilladelsen som  

 flygtning var urigtigt eller ikke længere er til stede, jf. § 19, stk. 1, nr.  

 1.
 Udlændingemyndighederne vil herefter kunne inddrage en opholdstilladelse,  

 hvis det på baggrund af de foreliggende oplysninger må vurderes, at den  

 pågældende ikke længere vil være i konkret, individuel risiko for forfølgelse  

 af asylrelevant karakter ved en tilbagevenden til hjemlandet.
 Dette kan efter en konkret og individuel vurdering være tilfældet, hvor de  

 generelle forhold i hjemlandet ændrer sig væsentligt, f.eks. som følge af et  

 magtskifte, eller hvor det på baggrund af en vurdering af den enkelte  

 flygtnings sag må konstateres, at grundlaget for at meddele opholdstilladelse  

 som flygtning var urigtigt eller ikke længere er til stede, f.eks. hvor en  

 udlænding uden at være udsat for forfølgelse har kunnet opholde sig i kortere  

 eller længere tid i det angivne forfølgelsesland.
 Det vil endvidere være en betingelse for inddragelse, at de tidsmæssige  

 betingelser herfor er opfyldt, jf. § 19, stk. 2. Opholdstilladelsen vil dog  

 altid kunne inddrages, hvis den er opnået ved svig, jf. § 19, stk. 3.
 Ved afgørelsen om inddragelse skal de hensyn, der er nævnt i § 26, tages i  

 betragtning, jf. § 19, stk. 5. Det drejer sig bl.a. om hensynet til  

 udlændingens tilhørsforhold til det danske samfund, herunder varigheden af  

 opholdet her i landet, samt hensynet til, om inddragelse må antages at virke  

 særligt belastende.
Det bemærkes, at en opholdstilladelse til en flygtning uafhængigt af  

 3-årsfristen i § 19 vil bortfalde efter de nærmere bestemmelser i §§  

 17 og 18 eller kan inddrages efter bestemmelsen i § 20. En opholdstilladelse  

 til en flygtning bortfalder således, når flygtningen frivilligt har taget  

 bopæl i hjemlandet eller har opnået beskyttelse i et tredje land.
For så vidt  

 angår flygtninge, der repatrierer, er der i § 17 a fastsat særlige regler om  

 bortfald af opholdstilladelser i forbindelse med repatriering  

 (fortrydelsesret).
Bestemmelsen i § 17 a, stk. 1, omfatter udlændinge, der er omfattet af §  

 47 a, stk. 1, nr. 1-8, i bistandsloven, herunder flygtninge.
En  

 opholdstilladelse til en udlænding, der er omfattet af de nævnte  

 bestemmelser, og som er repatrieret, bortfalder først, når vedkommende har  

 opholdt sig uden for landet i mere end 6 på hinanden følgende måneder.
Har  

 udlændingen lovligt boet her i landet i mere end de sidste 6 år, bortfalder  

 opholdstilladelsen dog først, når udlændingen har opholdt sig uden for landet  

 i mere end 12 på hinanden følgende måneder.
For personer, der er nævnt i § 47  

 a, stk. 1, nr. 4-6 og 8, i lov om social bistand, gælder dette kun, hvis de  

 er vendt tilbage til hjemlandet eller det tidligere opholdsland sammen med  

 den person, til hvem de har den tilknytning, der har dannet grundlag for  

 opholdstilladelsen i Danmark.
 Bestemmelsen blev indsat i udlændingeloven ved lov nr. 464 af 30. juni  

 1993. I bemærkningerne til lovforslaget hedder det bl.a., at der er tale om  

 en tidsbegrænset ret til at bevare opholdstilladelsen i Danmark uden tab af  

 status.
Indenrigsministeriet finder, at den øgede anvendelse af  

 inddragelsesadgangen efter § 19 må indebære, at der i et vist omfang uanset  

 den i § 17 a nævnte fortrydelsesret vil kunne ske inddragelse af en  

 opholdstilladelse til en flygtning, der er repatrieret eller har anmodet om  

 repatrieringsstøtte.
Fortrydelsesretten efter § 17 a vil således ikke længere  

 være absolut.
 Den omstændighed, at en flygtning har anmodet om repatrieringsstøtte eller  

 er repatrieret til hjemlandet eller det tidligere opholdsland, skal dog efter  

 Indenrigsministeriets opfattelse ikke i sig selv kunne føre til, at  

 opholdstilladelsen som flygtning her i landet inddrages.
Opholdstilladelsen bør derimod efter Indenrigsministeriets opfattelse  

 kunne inddrages, hvis der er sket sådanne ændringer i forholdene i den  

 pågældendes hjemland eller tidligere opholdsland, at opholdstilladelsen til  

 den pågældende på dette grundlag kunne inddrages, uafhængigt af om den  

 pågældende havde ansøgt om repatrieringsstøtte eller var repatrieret.
Såfremt  

 der ikke er adgang til at inddrage opholdstilladelser i disse tilfælde, vil  

 der være tale om en urimelig forskelsbehandling af på den ene side  

 flygtninge, der er repatrieret eller har ansøgt om økonomisk støtte hertil,  

 og på den anden side flygtninge, der ikke har ønsket at repatriere.
Det er nødvendigt, at der informeres grundigt om, at den såkaldte  

 fortrydelsesret efter udlændingelovens § 17 a, stk. 1, ikke længere er  

 absolut.
Denne information vil blive givet af Dansk Flygtningehjælp, der står  

 for rådgivningen af udlændinge, der ønsker at vende tilbage til deres  

 hjemland eller tidligere opholdsland.
 Indenrigsministeriet vil i forbindelse med lovforslagets vedtagelse  

 revidere vejledning nr. 233 af 20. december 1994 om hjælp til frivillig  

 repatriering, der bl.a. indeholder en beskrivelse af den såkaldte  

 fortrydelsesret efter § 17 a.
For så vidt angår ydelse af repatrieringshjælp finder  

 Indenrigsministeriet, at det ikke skal være til hinder for udbetaling af  

 repatrieringshjælp efter bistandslovens §§ 47 og 47 a, at en  

 opholdstilladelse inddrages som følge af ændrede forhold i hjemlandet, hvis  

 der - inden der er truffet afgørelse om inddragelse i 1. instans - er  

 foretaget en bestemt anmodning til Dansk Flygtningehjælp eller  

 kommunen om at modtage rådgivning om eller støtte til repatriering.
Såfremt  

 Direktoratet for Udlændinge efter at have truffet beslutning om inddragelse  

 bliver bekendt med forhold af den her nævnte karakter, må Direktoratet for  

 Udlændinge give meddelelse herom til Dansk Flygtningehjælp eller kommunen.
 Det er i disse tilfælde en forudsætning, at repatrieringen gennemføres  

 inden for rimelig tid efter anmodningen herom.
 Direktoratet for Udlændinge vil være forpligtet til at vurdere, om en  

 opholdstilladelse skal inddrages i følgende tilfælde:
 - Hvis der fremkommer oplysninger om, at den generelle situation i landet  

 har ændret sig væsentligt.
 - Hvis der fremkommer oplysninger vedrørende enkeltsager, der kan føre  

 til, at en opholdstilladelse inddrages.
- I forbindelse med udløbet af 3-årsfristen for inddragelse af en  

 opholdstilladelse efter § 19, stk. 1, jf. stk. 2. Ordningen vil blive  

 tilrettelagt således, at inddragelse i 1. instans vil kunne finde sted inden  

 udløbet af 3-årsfristen.
Det bemærkes herved, at det processuelle ophold, som  

 udlændingen vil have i forbindelse med en eventuel klage til  

 Flygtningenævnet, ikke vil blive medregnet ved beregningen af 3-årsfristen,  

 da der i denne periode ikke er tale om ophold med henblik på varigt ophold.
 Som eksempel på generelle forhold, der kan give anledning til at overveje,  

 om der er grund til inddragelse af opholdstilladelser, kan nævnes de ændrede  

 forhold i Østeuropa i slutningen af 1980'erne, f.eks. i Polen.
 Det bemærkes, at Direktoratet for Udlændinges afgørelse om inddragelse af  

 opholdstilladelse til en flygtning kan indbringes for Flygtningenævnet, jf.  

 udlændingelovens § 53 a, stk. 1, nr. 2.
 For så vidt angår forholdet til Danmarks internationale forpligtelser  

 henvises til bemærkningerne til § 1, nr. 2.
Til nr. 2 Den foreslåede bestemmelse i udlændingelovens § 27, stk. 2, indeholder en  

 særlig regel om beregningen af begyndelsestidspunktet for de i § 27, stk. 1,  

 nævnte tidsrum, for så vidt angår opholdstilladelser, der er meddelt i medfør  

 af udlændingelovens §§ 7 eller 8 (asyl).
 Efter den gældende bestemmelse i § 27, stk. 1, regnes  

 begyndelsestidspunktet fra tidspunktet for udlændingens tilmelding til  

 folkeregisteret eller, hvis ansøgningen om opholdstilladelse er indgivet her  

 i landet, fra tidspunktet for ansøgningens indgivelse.
 Det foreslås, at begyndelsestidspunktet regnes fra tidspunktet for den  

 første meddelelse af opholdstilladelse efter §§ 7 eller 8. I den situation,  

 hvor en udlændings opholdstilladelse i medfør af §§ 7 eller 8 er bortfaldet,  

 jf. §§ 17, 17 a og 18, eller inddraget, jf. §§ 19 og 20, og siden meddelt på  

 ny, regnes begyndelsestidspunktet fra den nye meddelelse af  

 opholdstilladelse.
Bestemmelsen gælder for alle udlændinge, der er meddelt opholdstilladelse  

 i medfør af §§ 7 eller 8 i udlændingeloven.
Bestemmelsen gælder dog ikke for  

 udlændinge, der er meddelt opholdstilladelse efter § 7 i umiddelbar  

 forlængelse af en opholdstilladelse efter lov om midlertidig  

 opholdstilladelse til visse personer fra det tidligere Jugoslavien m.v.
For  

 disse personer er der ved lov nr. 34 af 18. januar 1995 fastsat særlige  

 regler om fastlæggelsen af de nævnte tidsrum, jf. udlændingelovens § 27, stk.  

 2, der efter forslaget bliver stk. 3.
 Bestemmelsen gælder i relation til alle frister, som er nævnt i  

 udlændingelovens § 27, stk. 1, herunder fristen i § 19, stk. 2, for  

 inddragelse af en tidsbegrænset opholdstilladelse, hvad enten  

 opholdstilladelsen er meddelt med henblik på varigt eller midlertidigt  

 ophold, og for nægtelse af forlængelse af en opholdstilladelse med henblik på  

 varigt ophold, jf. § 11, stk. 2. Nægtelse af forlængelse af en  

 opholdstilladelse med henblik på midlertidigt ophold vil derimod også kunne  

 ske efter udløbet af fristen i § 19, stk. 2, jf. § 11, stk. 2.
 I medfør af udlændingebekendtgørelsens § 22, stk. 1, gives  

 opholdstilladelse efter udlændingelovens § 7 med henblik på varigt ophold her  

 i landet, medmindre udlændingen kun ansøger om tilladelse til midlertidigt  

 ophold.
 Det foreslås, at bestemmelsen skal gælde for opholdstilladelser, der  

 meddeles efter den 1. september 1995, jf. forslagets § 3, stk. 5.
 Indenrigsministeriet har overvejet bestemmelsens forhold til Danmarks  

 internationale forpligtelser, herunder bestemmelsen i flygtningekonventionens  

 artikel 7, stk. 1, hvorefter en kontraherende stat - bortset fra gunstigere  

 bestemmelser i konventionen - skal indrømme flygtninge samme behandling som  

 den, der indrømmes udlændinge i almindelighed.
 Flygtningekonventionen gælder ikke for personer, der ikke længere kan  

 afslå at søge beskyttelse i det land, hvor den pågældende har statsborgerret,  

 fordi de omstændigheder, ifølge hvilke den pågældende er blevet anerkendt som  

 flygtning, ikke længere er til stede, jf. artikel 1, litra C, stk. 5.  

 Bestemmelsen i konventionens artikel 7, stk. 1, kan således efter  

 Indenrigsministeriets opfattelse ikke påberåbes af personer, der på grund af  

 ændrede forhold ikke længere kan anses som flygtninge.
 Det er endvidere Indenrigsministeriets opfattelse, at konventionens  

 artikel 7, stk. 1, ikke omfatter processuelle regler om retten til at  

 opholde sig her i landet, herunder behandlingen af ansøgninger om  

 opholdstilladelse og om inddragelse af opholdstilladelser.
 Det bemærkes i den forbindelse, at konventionen ikke forpligter de  

 kontraherende stater til at meddele opholdstilladelse til flygtninge.  

 Konventionen indeholder alene et forbud mod tilbagesendelse til et land, hvor  

 vedkommende risikerer forfølgelse eller risikerer at blive videresendt til et  

 sådant land (princippet om non-refoulement). Konventionen indeholder ej  

 heller bestemmelser om adgangen til at inddrage opholdstilladelser.
 Indenrigsministeriet finder, at bestemmelsen i konventionens artikel 7,  

 stk. 1, alene vedrører de nærmere vilkår for opholdet i asyllandet ,  

 dvs. borgerlige og sociale rettigheder, herunder f.eks. retten til at  

 erhverve fast ejendom, jf. konventionens artikel 13.
 Indenrigsministeriet finder således ikke, at den foreslåede ændring af  

 beregningen af tidsfrister i relation til bestemmelserne i udlændingelovens §  

 11, stk. 2, 1. pkt., § 18, stk. 2, og § 19, stk. 2, jf. stk. 1, nr. 1, er i  

 strid med konventionens artikel 7, stk. 1.
Til nr. 3 Det foreslås, at der indsættes en bestemmelse i udlændingelovens § 28,  

 stk. 3, hvorefter en udlænding, der meddeles afslag på en ansøgning om  

 opholdstilladelse efter § 7, uanset bestemmelserne i stk. 1 kan afvises i  

 indtil 3 måneder fra indrejsen.
 Efter de hidtil gældende bestemmelser har det alene været muligt at afvise  

 en udlænding, der har fået afslag på asyl, efter de almindelige regler om  

 afvisning i §§ 28 og 29.
 Den nye bestemmelse indebærer, at en udlænding, der inden for 3 måneder  

 fra indrejsen meddeles afslag på opholdstilladelse efter § 7, og som ellers  

 ville være berettiget til fortsat ophold i Danmark i resten af den periode,  

 hvor udlændingen kunne opholde sig visumfrit i landet, jf. udlændingelovens §  

 3, eller i resten af den periode, som pågældende havde fået meddelt visum  

 til, jf. udlændingelovens § 4, vil kunne afvises af landet i forbindelse med  

 afslaget på asyl, selv om de øvrige betingelser for afvisning i §§ 28 og 29  

 ikke er opfyldt.
Til nr. 4 § 34 i den gældende udlændingelov omhandler de foranstaltninger af mindre  

 indgribende karakter end frihedsberøvelse, som kan bringes i anvendelse over  

 for en udlænding, indtil der er truffet afgørelse om, hvorvidt den pågældende  

 skal afvises eller udvises, eller indtil en sådan beslutning kan iværksættes.
 Forslaget har til formål at præcisere, at de i § 34 omhandlede mindre  

 indgribende foranstaltninger også kan iværksættes i tilfælde, hvor der ikke  

 er tale om afvisning eller udvisning, men hvor en udlænding er meddelt afslag  

 på opholdstilladelse og er pålagt at udrejse af landet.
 Forslaget er en konsekvens af den tilsvarende præcisering i  

 udlændingelovens § 36 om frihedsberøvelse, som fandt sted ved lov nr. 33 af  

 18. januar 1995.
Til nr. 5 Det foreslås, at der som noget nyt indsættes en bestemmelse i  

 udlændingeloven § 36, stk. 1, hvorefter en udlænding, hvis ansøgning om  

 opholdstilladelse efter § 7 forventes eller er udtaget til behandling efter  

 åbenbart grundløs-proceduren efter udlændingelovens § 53 a, stk. 3, kan  

 frihedsberøves, såfremt det er påkrævet for at fastholde udlændingens  

 tilstedeværelse under asylsagsbehandlingen, medmindre de i § 34 nævnte  

 foranstaltninger er tilstrækkelige.
 Efter den gældende bestemmelse i udlændingelovens § 36 kan  

 frihedsberøvelse alene finde sted, såfremt de i § 34 nævnte foranstaltninger  

 ikke er tilstrækkelige til at sikre muligheden for afvisning, udvisning  

 eller udsendelse.
 Indenrigsministeriet finder, at anvendelsesområdet for udlændingelovens §  

 36 bør præciseres, således at det udtrykkeligt kommer til at fremgå, at den  

 omstændighed, at en asylansøgning forventes udtaget eller er udtaget til  

 behandling efter åbenbart grundløs-proceduren, efter en konkret vurdering vil  

 kunne begrunde en frihedsberøvelse af asylansøgeren under sagsbehandlingen,  

 såfremt en afgørelse af asylsagen må anses for nært forestående.
 Om baggrunden for forslaget henvises til punkt 5.1. i de almindelige  

 bemærkninger.
Efter den foreslåede bestemmelse er det en betingelse for  

 frihedsberøvelse, at asylansøgningen forventes udtaget eller er udtaget til  

 behandling efter åbenbart grundløs-proceduren.
Det er tilstrækkeligt, at  

 Direktoratet for Udlændinge i forbindelse med sagens visitation har truffet  

 bestemmelse om sagens behandling efter åbenbart grundløs-proceduren, eller at  

 politiet på baggrund af en tilkendegivelse herom fra Direktoratet for  

 Udlændinge har grund til forvente, at direktoratet i forbindelse med  

 visitationen træffer beslutning herom.
Frihedsberøvelse behøver således ikke at afvente, at Dansk Flygtningehjælp  

 har fået sagen forelagt og har meddelt samtykke til, at sagen afgøres i  

 åbenbart grundløs-proceduren.
Såfremt Dansk Flygtningehjælp har besluttet  

 ikke at meddele samtykke til, at asylansøgningen afgøres i åbenbart  

 grundløs-proceduren, vil grundlaget for frihedsberøvelse efter den foreslåede  

 bestemmelse bortfalde.
 Det er efter den foreslåede bestemmelse endvidere en betingelse for  

 frihedsberøvelse, at frihedsberøvelsen er påkrævet for at fastholde  

 udlændingens tilstedeværelse under asylsagsbehandlingen.
Ved vurderingen af, hvorvidt der skal ske frihedsberøvelse, fordi der  

 findes at være en begrundet mistanke om, at ansøgeren vil unddrage sig eller  

 lægge hindringer i vejen for en hurtig afvikling af asylsagsbehandlingen, kan  

 indgå sagens samlede oplysninger, herunder bl.a. den pågældendes asylmotiv,  

 indrejseforhold, tid og sted for og omstændighederne ved indgivelsen af  

 asylansøgningen, nationalitet, alder, personlige forhold, eventuel  

 kriminalitet og eventuelle tidligere asylansøgninger.
Også en asylansøger,  

 hvis identitet, nationalitet og rejserute er fastlagt, vil kunne  

 frihedsberøves.
 Frihedsberøvelse kan efter den foreslåede bestemmelse ikke finde sted,  

 såfremt der foreligger konkrete grunde til at antage, at de i § 34 nævnte  

 foranstaltninger er tilstrækkelige til at fastholde udlændingens  

 tilstedeværelse under asylsagsbehandlingen.
 Det skal understreges, at det påhviler politiet - og domstolene, såfremt  

 der sker fremstilling for retten efter § 37 - i hvert enkelt tilfælde at  

 vurdere, om betingelserne efter § 34 må antages at være tilstrækkelige,  

 således at frihedsberøvelse ikke kan finde sted.
 Indenrigsministeriet har foretaget en dybtgående udredning af, hvorvidt  

 anvendelse af frihedsberøvelse over for asylansøgere under asylsagens  

 behandling i den særlige hasteprocedure vil være forenelig med Danmarks  

 internationale forpligtelser, herunder Danmarks forpligtelser i henhold til  

 menneskerettighedskonventionen og konklusion nr. 44 fra UNHCR's  

 Eksekutivkomite.
 Det er konklusionen i denne udredning, at den foreslåede adgang til  

 frihedsberøvelse efter en konkret og individuel vurdering og på et  

 ikke-diskriminatorisk grundlag vil være i overensstemmelse med Danmarks  

 internationale forpligtelser.
 Efter Indenrigsministeriets opfattelse må den foreslåede adgang til  

 frihedsberøvelse af asylansøgere under sagsbehandlingen i åbenbart  

 grundløs-proceduren anses for at være frihedsberøvelse af en udlænding,  

 »mod hvem der tages skridt til ... udvisning«, og dermed at være  

 overensstemmende med Den Europæiske Menneskerettighedskonventions artikel  

 5, stk. 1, litra f.
 Indenrigsministeriet har herved lagt vægt på, at udvisningsbegrebet efter  

 Den Europæiske Menneskerettighedskonvention er bredere end det danske  

 udvisningsbegreb efter den nugældende udlændingelov, der alene omfatter  

 situationer, hvor der til udvisning er knyttet et indrejseforbud.  

 Konventionens udvisningsbegreb må ud fra en ordlydsfortolkning, den antagne  

 fortolkning af det tilsvarende begreb i tillægsprotokollen og en komparativ  

 analyse af medlemsstaternes praksis antages at omfatte tilfælde, hvor en  

 asylansøger efter et afslag på opholdstilladelse udsendes af landet.
Det må endvidere med støtte i litteraturen og kommissionspraksis antages,  

 at konventionens krav om, at der skal være taget skridt til udlevering eller  

 udvisning, er opfyldt ved frihedsberøvelse under en verserende asylsag som  

 led i den særlige hasteprocedure.
En verserende asylsag må i denne  

 forbindelse sidestilles med en verserende udvisnings- eller udleveringssag,  

 hvor der endnu ikke er truffet endelig beslutning om udvisning/udlevering.
 Efter Indenrigsministeriets opfattelse vil den foreslåede adgang til  

 frihedsberøvelse af asylansøgere under sagsbehandlingen i åbenbart  

 grundløs-proceduren ikke indebære nogen krænkelse af Den Europæiske  

 Menneskerettighedskonvention artikel 14.
 Efter konventionens artikel 14 skal nydelsen af de i denne konvention  

 anerkendte rettigheder og friheder sikres uden forskel på grund af køn, race,  

 farve, sprog, religion, politisk eller anden overbevisning, national eller  

 social oprindelse, tilhørsforhold til et nationalt mindretal, formueforhold,  

 fødsel eller andet forhold.
 Selv om der ikke er tale om en krænkelse af artikel 5, vil en  

 diskriminatorisk anvendelse af frihedsberøvelse falde inden for bestemmelsens  

 område og dermed være omfattet af artikel 14.
 Uagtet at der er tale om forskellig behandling af asylansøgere i  

 sammenlignelige situationer, er der saglige grunde til, at der foretages  

 frihedsberøvelse ud fra de kriterier, der er nævnt i lovforslaget.
 Indenrigsministeriet lægger herved vægt på, at de opstillede kriterier for  

 foretagelse af frihedsberøvelse hviler på et objektivt og  

 ikke-diskriminatorisk grundlag.
 Indenrigsministeriet vil endvidere tage initiativ til, at den særlige  

 hasteprocedure udstrækkes til alle asylansøgere uanset nationalitet, som  

 efter gældende praksis ikke udfylder asylansøgningsskema, og ikke som efter  

 den hidtidige ordning alene for europæiske asylansøgere, jf. nedenfor.
Den påtænkte begrænsning af ordningen til kun at omfatte de  

 nationaliteter, hvor der efter praksis ikke skal udfyldes  

 asylansøgningsskema, er sagligt begrundet, da der i disse tilfælde er tale om  

 asylansøgere, der kommer fra lande, hvor der er en stærk forhåndsformodning  

 for, at en ansøgning om asyl vil blive afslået.
Hertil kommer, at  

 frihedsberøvelse i den enkelte sag alene finder sted efter en konkret og  

 individuel vurdering af samtlige omstændigheder i sagen.
 Der foreligger endvidere den fornødne proportionalitet mellem det anvendte  

 indgreb, frihedsberøvelsen, og de mål, som forfølges med dette indgreb.  

 Indenrigsministeriet lægger herved vægt på, at indgrebet er nødvendigt på  

 baggrund af de før ordningens indførelse indhøstede erfaringer med  

 kriminalitet, uro på centre og forhaling af sagsbehandlingstiden, at  

 frihedsberøvelse ikke vil kunne foretages, hvis de mindre indgribende  

 foranstaltninger efter § 34 er tilstrækkelige, og at frihedsberøvelse efter  

 ordningen tidsmæssigt begrænses mest muligt og højst kan udstrækkes til 7  

 dage.
 Efter Indenrigsministeriets opfattelse vil den foreslåede anvendelse af  

 frihedsberøvelse af de nævnte asylansøgere ikke stride mod  

Verdenserklæringens artikel 14 om retten til at søge asyl, dels fordi  

 frihedsberøvelsen ikke sker alene på grundlag af en ansøgning om asyl, dels  

 fordi der næppe i art. 14 kan indlægges et forbud mod frihedsberøvelse.
UNHCR's Eksekutivkomite har i sin konklusion nr. 44 anbefalet, at  

 en frihedsberøvelse af asylansøgere bør undgås.
Om nødvendigt bør  

 frihedsberøvelse alene ske af grunde, der er hjemlet ved lov.
Som eksempler  

 på, at frihedsberøvelse kan være nødvendig, er det anført, at  

 frihedsberøvelse kan ske med henblik på at bestemme, hvilket grundlag  

 ansøgningen om flygtningestatus eller asyl er bygget på, eller for at  

 beskytte den nationale sikkerhed eller den offentlige orden (»public  

 order«).
 Efter Indenrigsministeriets opfattelse kan den i september 1994 etablerede  

 og den foreslåede adgang til frihedsberøvelse af asylansøgere under  

 sagsbehandlingen i åbenbart grundløs-proceduren iværksættes inden for  

 rammerne af konklusionens anbefalinger, idet frihedsberøvelse af asylansøgere  

 med henblik på at sikre tilstedeværelsen under sagsbehandlingen, indtil  

 interview er afholdt med direktoratet og Dansk Flygtningehjælp, må antages at  

 ske med henblik på at bestemme, hvilket grundlag ansøgningen om  

 flygtningestatus eller asyl er bygget på.
Frihedsberøvelse af asylansøgere i den pågældende situation, hvor et  

 afslag på asyl efter den særlige hasteprocedure vil være nært forestående, og  

 hvor der vil være et behov for at sikre pågældendes tilstedeværelse under den  

 efterfølgende udsendelsesfase, vil endvidere kunne ske ud fra hensynet til  

 den offentlige orden.
Et hensyn til den offentlige orden taler også for  

 adgang til at frihedsberøve de pågældende asylansøgere på baggrund af de før  

 procedurens etablering indhøstede dårlige erfaringer med kriminalitet og  

 centeruro.
 Det skal herved understreges, at eksekutivkomiteens konklusioner er  

 politiske anbefalinger, som ikke er folkeretligt bindende, men som dog  

 tillægges nogen vægt i de enkelte medlemslande.
 Det bemærkes endvidere, at det er tvivlsomt, om opregningen i en  

 anbefaling af den her omhandlede karakter er udtømmende, eller om der blot er  

 tale om eksempler på, i hvilke tilfælde frihedsberøvelse kan finde sted.
Forslaget skal endvidere ses i sammenhæng med den foreslåede ændring af §  

 37, stk. 1, jf. forslagets § 1, nr. 6, hvorefter en frihedsberøvelse efter  

 den foreslåede bestemmelse i § 36, stk. 1, 3. pkt., af retten højst kan  

 opretholdes i 7 dage fra tidspunktet for politiets iværksættelse af  

 frihedsberøvelsen på dette grundlag.
På denne baggrund vil bestemmelsen alene  

 kunne anvendes i tilfælde, hvor det forventes, at asylsagsbehandlingen vil  

 kunne afsluttes inden for dette tidsrum.
 Asylansøgere skal udfylde asylansøgningsskema, medmindre der på grund af  

 asylansøgerens nationalitet er en forhåndsformodning for, at asylansøgningen  

 er åbenbart grundløs.
 Fastlæggelsen af, i forhold til hvilke nationaliteter den nævnte  

 forhåndsformodning må antages at være til stede, sker på baggrund af  

 drøftelser mellem de involverede myndigheder m.v.
Det fremgår således af bemærkningerne til lov nr. 421 af 1. juni 1994, at  

 Indenrigsministeriet i forbindelse med udarbejdelsen af lovforslaget havde  

 haft drøftelser med de myndigheder og organisationer, der deltager i  

 behandlingen af sager efter åbenbart grundløs-proceduren, dvs.
Direktoratet  

 for Udlændinge, Dansk Flygtningehjælp og Rigspolitichefen.
Det fremgår  

 endvidere, at der mellem samtlige parter var enighed om, at der ud fra de  

 hidtidige erfaringer med afgørelser i asylsager på daværende tidspunkt i  

 relation til ansøgere af en række nationaliteter måtte være en meget stærk  

 forhåndsformodning om, at de ikke ville være berettiget til at opnå asyl i  

 Danmark.
Dette gjaldt ifølge bemærkningerne eksempelvis asylansøgere fra følgende  

 lande: Rusland, Estland, Letland, Litauen, Polen, Tjekkiet, Slovakiet,  

 Ungarn, Rumænien, Bulgarien, de nordiske lande og øvrige Vesteuropa, Benin,  

 Gambia, Ghana, Niger, Senegal og Tanzania samt USA, Canada, Australien, New  

 Zealand og Japan.
Hertil kom ifølge bemærkningerne, at det i relation til  

 statsborgere fra de andre nordiske lande, de vesteuropæiske lande, USA,  

 Canada, Australien, New Zealand og Japan er oplagt, at de ikke kan have noget  

 asylgrundlag.
 Direktoratet for Udlændinge har efterfølgende truffet beslutning om, at  

 denne forhåndsformodning i relation til asylansøgere fra Gambia og i relation  

 til visse asylansøgere fra Rusland (Tjetjenien) ikke længere er til stede.
 Indenrigsministeriet vil tage initiativ til at udvide den særlige  

 hasteprocedure for visse åbenbart grundløse asylansøgninger til at gælde alle  

 nationaliteter, som ifølge gældende praksis ikke skal udfylde  

 asylansøgningsskema, idet en forskelsbehandling på baggrund af dette  

 kriterium i denne sammenhæng må anses for sagligt velbegrundet og ligge inden  

 for rammerne af Den Europæiske Menneskerettighedskonvention.
 De pågældende personer, der ikke skal udfylde asylansøgningsskema, vil på  

 så tidligt et tidspunkt som muligt - f.eks. i forbindelse med indgivelsen af  

 asylansøgningen eller registreringen som asylansøger - blive gjort bekendt  

 med adgangen til frihedsberøvelse efter udlændingelovens bestemmelser.
 Den foreslåede bestemmelse i § 36, stk. 1, 3. pkt., vil også kunne  

 anvendes i andre tilfælde, hvor en afgørelse på asylsagen efter Direktoratet  

 for Udlændinges tilkendegivelse herom må forventes at være nært forestående.
 Den foreslåede bestemmelse indebærer ikke nogen begrænsning i adgangen til  

 i medfør af den gældende bestemmelse i § 36, stk. 1, efter en konkret  

 vurdering at foretage frihedsberøvelse under asylsagens behandling af  

 asylansøgere, hvis identitet, nationalitet eller rejserute ikke er afklaret,  

 eller af asylansøgere, hvor en afgørelse på asylsagen må antages at være nært  

 forestående, herunder asylansøgere, hvis ansøgning behandles i  

 normalproceduren.
Til nr. 6 Forslaget indebærer som noget nyt en bestemmelse om, at en  

 frihedsberøvelse, der er iværksat i medfør af § 36, højst kan forlænges af  

 retten med 4 uger ad gangen.
Herved skabes der parallelitet med den  

 tilsvarende bestemmelse i retsplejelovens § 767 om varetægtsfængsling.
 Forslaget indebærer endvidere, at en frihedsberøvelse, der er iværksat i  

 medfør af den foreslåede bestemmelse i § 36, stk. 1, 3. pkt., kan opretholdes  

 på dette grundlag i højst 7 dage fra politiets iværksættelse af  

 frihedsberøvelsen.
 Der er tale om en absolut frist for den periode, over hvilken en  

 frihedsberøvelse efter § 36, stk. 1, 3. pkt., må strække sig.
Fristen gælder kun for frihedsberøvelser, der iværksættes og fortsat  

 opretholdes efter § 36, stk. 1, 3. pkt.
Fristen finder ikke anvendelse i de  

 tilfælde, hvor en frihedsberøvelse, der oprindelig er iværksat efter § 36,  

 stk. 1, 3. pkt., af politiet eller retten opretholdes på andet grundlag end  

 efter § 36, stk. 1, 3. pkt., herunder § 36, stk. 1, 1. og 2. pkt.
Fristen regnes først fra det tidspunkt, hvor frihedsberøvelsen iværksættes  

 af politiet efter § 36, stk. 1, 3. pkt.
Dette gælder også, hvis  

 frihedsberøvelsen forinden dette tidspunkt har været iværksat og opretholdt  

 på andet grundlag end § 36, stk. 1, 3. pkt.
 Er frihedsberøvelsen efter § 36, stk. 1, 3. pkt., iværksat umiddelbart i  

 forlængelse af en anholdelse efter retsplejelovens kapitel 69, regnes de 7  

 dage fra iværksættelsen af frihedsberøvelsen efter § 36, stk. 1, 3. pkt., og  

 ikke - som ved beregningen af 3-døgnsfristen i § 37, stk. 1, - fra  

 anholdelsen, jf. § 37, stk. 1, 2. pkt., som affattet ved lov nr. 33 af 18.  

 januar 1995.
Til nr. 7 Udlændingelovens § 37 d indeholder nærmere bestemmelser om adgangen for  

 udlændinge, der er frihedsberøvet efter § 36, til at modtage besøg, herunder  

 om politiets adgang til at modsætte sig, at den frihedsberøvede modtager  

 besøg, eller forlange, at besøg finder sted under kontrol.
 Det fremgår af § 37 d, stk. 1, sidste pkt., at den frihedsberøvede altid  

 har ret til ukontrolleret besøg af den beskikkede advokat.
Det foreslås, at en frihedsberøvet, der har ansøgt om opholdstilladelse  

 efter §§ 7 eller 8, endvidere skal have ret til ukontrolleret besøg af en  

 repræsentant for Dansk Flygtningehjælp.
Bestemmelsen gælder, uanset om  

 asylansøgeren er i ud- eller afvisningsposition eller ej.
 Det tilføjes, at Rigspolitiet har oplyst, at man af humanitære grunde  

 allerede efter de gældende regler vil være indstillet på at undlade  

 besøgskontrol i de her nævnte situationer.
 Det bemærkes, at denne ret til ukontrolleret besøg af en repræsentant fra  

 Dansk Flygtningehjælp ikke må føre til, at behandlingen af den pågældende  

 udlændings sag forsinkes.
 Det forhold, at en frihedsberøvet udlænding har anmodet om eller aftalt  

 besøg af en repræsentant med Dansk Flygtningehjælp, vil således ikke kunne  

 hindre, at en udlænding udsendes, inden besøget er gennemført, såfremt  

 betingelserne for udsendelse i øvrigt er opfyldt.
Til nr. 8 Udlændingelovens § 37 e indeholder nærmere bestemmelser om adgangen for  

 udlændinge, der er frihedsberøvet efter § 36, til at modtage og afsende  

 breve.
Det fremgår af bestemmelsen, at en frihedsberøvet har ret til at  

 modtage og afsende breve.
Politiet kan gennemse brevene inden modtagelsen  

 eller afsendelsen.
Det fremgår videre af bestemmelsen, at den frihedsberøvede  

 har adgang til ukontrolleret brevveksling med den beskikkede advokat,  

 indenrigsministeren, Direktoratet for Udlændinge og Flygtningenævnet samt de  

 i retsplejelovens § 772, stk. 2, nævnte myndigheder.
Det foreslås, at en frihedsberøvet, der har ansøgt om opholdstilladelse  

 efter §§ 7 eller 8, endvidere skal have adgang til ukontrolleret brevveksling  

 med Dansk Flygtningehjælp.
Bestemmelsen gælder, uanset om asylansøgeren er i  

 ud- eller afvisningsposition eller ej.
 Det tilføjes, at Rigspolitiet har oplyst, at man af humanitære grunde  

 allerede efter de gældende regler vil være indstillet på at undlade  

 brevkontrol i de her nævnte situationer.
 Det bemærkes, at denne ret ikke må føre til, at behandlingen af den  

 pågældende udlændings sag i øvrigt forsinkes.
 Det forhold, at Dansk Flygtningehjælp agter at afsende eller har afsendt  

 et brev til en frihedsberøvet udlænding, vil således ikke kunne hindre, at  

 udsendelsen gennemføres, forinden den pågældende har modtaget brevet, såfremt  

 betingelserne for udsendelse i øvrigt er opfyldt.
Til nr. 9 Bestemmelsen er en konsekvens af forslagets § 1, nr. 11, hvorved der  

 indsættes en ny bestemmelse om optagelse af fingeraftryk i udlændingeloven  

 som § 40 a.
 Bestemmelsen i § 40, stk. 3, om optagelse af fingeraftryk, bliver indsat  

 uændret i den foreslåede § 40 a som stk. 2.
 Bestemmelsen i § 40, stk. 3, vil herefter alene vedrøre optagelse af  

 personfotografi af udlændinge med henblik på identifikation.
 Der er ikke tilsigtet nogen ændringer i adgangen til at optage  

 personfotografi af udlændinge.
Til nr. 10 Efter § 40, stk. 5, kan dokumenter og genstande, der må antages at være af  

 betydning for at fastslå en udlændings identitet eller tilknytning til andre  

 lande, tages i bevaring, hvis det skønnes fornødent.
 Forslaget indebærer, at der i bestemmelsen - udover den gældende  

 henvisning til retsplejelovens kapitler 73 og 75 a - tillige vil blive  

 henvist til kapitel 72. Retsplejelovens kapitel 72 omhandler legemsindgreb,  

 herunder f.eks. visitation af det tøj, som den pågældende er iført.
Til nr. 11 Det foreslås, at der indsættes en ny § 40 a i udlændingeloven vedrørende  

 optagelse af fingeraftryk m.v. af udlændinge.
 Der foreslås i overensstemmelse med hovedparten af anbefalingerne i Per  

 Sørensen-udvalgets 3. delbetænkning indført en række nye bestemmelser  

 vedrørende politiets adgang til optagelse, edb- registrering og udveksling af  

 fingeraftryk af asylansøgere m.v.
 Efter den hidtidige bestemmelse i udlændingelovens § 40, stk. 3, kan  

 optagelse af fingeraftryk og personfotografi af en udlænding foretages, hvis  

 dette skønnes hensigtsmæssigt med henblik på identifikation af den  

 pågældende.
 Bestemmelsen blev indsat i udlændingeloven ved lov nr. 482 af 24. juni  

 1992. Det følger af Retsudvalgets betænkning af 11. juni 1992 over  

 lovforslaget, at adgangen til at optage fingeraftryk kun skal anvendes i  

 tilfælde, hvor der ved indrejsen kan være tvivl om identitetsspørgsmålet.
 Den hidtidige bestemmelse i § 40, stk. 3, der fortsat vil have relevans  

 for udlændinge, der ikke er asylansøgere, jf. nedenfor, foreslås for så vidt  

 angår fingeraftryk bibeholdt som § 40 a, stk. 2 . Bestemmelsen om  

 optagelse af personfotografi foreslås bibeholdt som § 40, stk. 3, jf.  

 forslagets § 1, nr. 9.
 Indenrigsministeriet finder i overensstemmelse med Per Sørensen-udvalgets  

 anbefalinger, at der skal indføres en generel adgang til konsekvent at optage  

 fingeraftryk af alle indrejsende asylansøgere, uanset om der verserer en sag  

 om afvisning eller udvisning efter § 48, stk. 2.
 Det foreslås således, at der kan optages fingeraftryk af alle udlændinge,  

 som søger om opholdstilladelse efter § 7, stk. 1 og 2, jf. forslaget til §  

40 a, stk. 1, nr. 1 . Fingeraftryk kan optages i forbindelse med  

 registreringen som asylansøger eller på et senere tidspunkt under sagens  

 behandling.
 Efter den foreslåede bestemmelse i § 40 a, stk. 1, nr. 2, kan der  

 optages fingeraftryk af en udlænding, som søger om opholdstilladelse efter  

 udlændingelovens § 7, stk. 1 eller 2, og som kan afvises eller udvises efter  

 § 48, stk. 2.
Bestemmelsen omhandler i modsætning til nr. 1 asylansøgere, der ikke er  

 blevet registreret som asylansøgere, idet de afventer Direktoratet for  

 Udlændinges afgørelse om afvisning eller udvisning efter § 48, stk. 2, eller  

 eventuelt effektueringen af en sådan afgørelse.
Bestemmelsen i nr. 2  

 indebærer således bl.a., at der vil kunne optages fingeraftryk af  

 asylansøgere, inden der er truffet afgørelse efter § 48, stk. 2.
 De foreslåede bestemmelser i § 40 a, stk. 1, vil også kunne anvendes, hvor  

 der er tale om udlændinge, hvis identitet, nationalitet og rejserute må anses  

 for fuldt afklaret.
Optagelse af fingeraftryk skal foretages så skånsomt, som omstændighederne  

 tillader det.
Indgrebet vil imidlertid, hvis andet ikke er muligt, kunne ske  

 med den fornødne magtanvendelse.
Det foreslås endvidere, at der som § 40 a, stk. 3, 1. pkt., optages  

 en særlig bestemmelse om, at de i medfør af stk. 1 eller 2 optagne  

 fingeraftryk kan registreres i et særligt edb-register, der føres af  

 Rigspolitichefen.
Politiet og Direktoratet for Udlændinge kan ifølge 2. pkt.  

 i den foreslåede bestemmelse anvende registret i forbindelse med behandlingen  

 af sager om opholdstilladelse, herunder sager om ud- og afvisning af  

 udlændinge, der har ansøgt om opholdstilladelse efter udlændingelovens § 7.
 Edb-registret over fingeraftryk vil være omfattet af lov om offentlige  

 registre.
 Efter § 4, stk. 2, i lov om offentlige registre skal der - forinden et  

 register tages i brug - af vedkommende minister eller den, som ministeren  

 bemyndiger dertil, være fastsat forskrifter om det pågældende registers  

 opbygning og drift, der opfylder betingelserne i loven.
 Med henblik på at få præciseret, at Indenrigsministeriet er  

 ressortministerium for politiets edb-register over optagne fingeraftryk,  

 foreslås der derfor som § 40 a, stk. 3, 3. pkt., indsat en bestemmelse om, at  

 indenrigsministeren efter lovgivningen om offentlige registre fastsætter  

 registerforskrifter for registeret.
 Registerforskrifterne vil blive udarbejdet i samarbejde mellem  

 Indenrigsministeriet, Direktoratet for Udlændinge og Rigspolitichefen.
 Registerforskrifterne vil bl.a. i overensstemmelse med Per  

 Sørensen-udvalgets anbefaling komme til at indeholde en bestemmelse om, at de  

 optagne fingeraftryk slettes af registret senest 5 år fra optagelsen.
 Registerforskrifterne vil desuden komme til at indeholde en bestemmelse  

 om, at Direktoratet for Udlændinge og politiet - i overensstemmelse med  

 registrets formål, jf. § 40 a, stk. 3, 2. pkt., - har adgang til at søge i  

 registret, såfremt denne søgning er nødvendig til brug for en verserende  

 udlændingesag, jf. bestemmelsen i § 21, stk. 2, nr. 3 og 4, i lov om  

 offentlige registre.
I § 40 a, stk. 4-5, foreslås der - i overensstemmelse med Per  

 Sørensen-udvalgets nærmere anbefalinger - af retssikkerhedsmæssige årsager  

 indsat en række bestemmelser om, under hvilke omstændigheder der uden for  

 asylsagsbehandlingen, i forbindelse med efterforskning af strafbart forhold,  

 efter retskendelse kan søges i registeret.
Bestemmelserne i stk. 4 omhandler  

 de materielle betingelser for søgning og videregivelse af oplysninger fra  

 registret, mens stk. 5 vedrører de processuelle regler for søgning i  

 registret.
 Der henvises her til de af Per Sørensen-udvalget opstillede betingelser  

 for søgning i registeret i forbindelse med efterforskning af strafbart  

 forhold, jf. betænkningens side 142 f.
 De foreslåede bestemmelser om søgning i registret er i overensstemmelse  

 med Per Sørensen-udvalgets anbefalinger udformet på grundlag af  

 bestemmelserne i retsplejelovens kapitel 72 om optagelse af fingeraftryk.
Det foreslås således, at der som § 40 a, stk. 4, indsættes en  

 bestemmelse om adgangen til at søge og videregive oplysninger til politiet i  

 forbindelse med politiets efterforskning i en straffesag.
Det foreslås, at  

 søgning og videregivelse af oplysninger fra registret til politiet til brug i  

 forbindelse med efterforskningen af et strafbart forhold, kan ske, hvis  

 efterforskningen vedrører en lovovertrædelse, der efter loven kan medføre  

 fængsel i 1 år og 6 måneder eller derover, og søgningen må antages at være af  

 afgørende betydning for efterforskningen.
 Den foreslåede bestemmelse omfatter søgning og videregivelse af  

 oplysninger vedrørende bestemte, navngivne personer, samt søgning, der ikke  

 vedrører bestemte personer.
For så vidt angår bestemte, navngivne personer tænkes bestemmelsen  

 almindeligvis kun anvendt, hvor de pågældende af forskellige årsager ikke er  

 til stede.
Er de pågældende til stede, vil der - i stedet for søgning i  

 registret over fingeraftryk af udlændinge - kunne optages fingeraftryk efter  

 retsplejelovens bestemmelser om optagelse af fingeraftryk af sigtede eller  

 ikke-sigtede.
Bestemmelsen kan f.eks. tænkes anvendt, hvor politiet under  

 efterforskningen af et strafbart forhold har fundet et fingeraftryk, som ikke  

 er registreret i CFI, og hvor politiet sigter en udlænding, der nu opholder  

 sig i udlandet.
I disse tilfælde vil identificering af fingeraftrykket kunne  

 være afgørende for f.eks. en anmodning om udlevering af den pågældende til  

 strafforfølgning her i landet.
 Bestemmelsen kan endvidere tænkes anvendt, hvor politiet i forbindelse med  

 efterforskningen af et strafbart forhold, har fundet en række fingeraftryk,  

 og ønsker at kunne udelukke enkelte af disse fingeraftryk som vedrørende  

 navngivne personer, der her opholdt sig på gerningsstedet, men som ikke er  

 sigtede.
 For så vidt angår søgning og videregivelse, der ikke vedrører bestemte,  

 navngivne personer , kan bestemmelsen tænkes anvendt, hvor der på et  

 gerningssted er fundet et fingeraftryk, der ikke er registreret i CFI, men  

 hvor man ikke kan udpege en bestemt person, der kan have afsat  

 fingeraftrykket.
I disse tilfælde vil søgningen og videregivelsen af oplysninger ikke  

 vedrøre en bestemt person.
Der søges således ikke efter et fingeraftryk  

 vedrørende navngivne enkeltpersoner, idet man - svarende til søgning i  

 CFI-registret over kriminelle - søger blandt en ubestemt flerhed af  

 fingeraftryk med henblik på at fastslå identiteten af en person, hvis  

 fingeraftryk er fundet på gerningsstedet for en forbrydelse.
 De materielle betingelser for adgangen til at søgning og videregivelse af  

 oplysninger fra registret svarer i vidt omfang til bestemmelserne i  

 retsplejelovens kapitel 72 om optagelse af fingeraftryk af ikke-sigtede (§  

 792 d, stk. 2).
 Det er således et krav, at der er tale om efterforskning af en  

 forbrydelse, der kan medføre fængsel i 1 år og 6 måneder eller derover.
Det er endvidere et krav, at søgningen og videregivelsen af oplysninger,  

 må antages at være af afgørende betydning for efterforskningen.
I forbindelse  

 med en afgørelse om søgning og videregivelse af oplysninger vedrørende  

 sigtede er det en forudsætning, at den pågældende med rimelig grund er  

 mistænkt for en lovovertrædelse - på samme måde som det er tilfældet ved  

 optagelse af fingeraftryk af sigtede efter retsplejelovens § 792 a, stk. 1,  

 nr. 1.
Som § 40 a, stk. 5, foreslås indsat en bestemmelse, hvorefter der  

 kræves retskendelse til søgning og videregivelse af oplysninger fra registret  

 i forbindelse med efterforskning af strafbare forhold.
I kendelser, hvor der  

 gives tilladelse til søgning, skal efter forslaget anføres de konkrete  

 omstændigheder i sagen, hvorpå det støttes, at betingelserne for søgning er  

 opfyldt.
Kendelsen kan efter forslaget til enhver tid omgøres, og kan kæres  

 til højere ret i overensstemmelse med retsplejelovens kapitel 85.
Den foreslåede bestemmelses henvisning til bestemmelserne i  

 retsplejelovens kapitel 62 og 63, indebærer, at retsplejelovens bestemmelser  

 om retternes saglige kompetence og værneting inden for strafferetsplejen  

 finder tilsvarende anvendelse.
Kendelse om søgning og videregivelse af  

 oplysninger fra registret skal således afsiges af den byret, der er kompetent  

 efter de almindelige bestemmelser om værneting i retsplejelovens kapitel 63.
 De processuelle bestemmelser om søgning og videregivelse af fingeraftryk  

 svarer i vidt omfang til bestemmelserne i retsplejelovens kapitel 72 om  

 optagelse af fingeraftryk af ikke-sigtede (§ 792 d, stk. 3).
I modsætning hertil kræves der dog efter forslaget i alle tilfælde  

 retskendelse til søgning og videregivelse af oplysninger fra registret.  

 Samtykke fra den, som søgningen vedrører, vil således ikke være  

 tilstrækkeligt.
Baggrunden herfor er, at de personer, som søgningen og  

 videregivelsen af oplysninger, vil vedrøre, som ovenfor nævnt oftest ikke vil  

 være til stede, hvorfor samtykke ikke vil kunne indhentes.
 Der er ikke foreslået bestemmelser om advokatbeskikkelse, idet en  

 forsvarer for en sigtet allerede efter retsplejelovens § 748 skal underrettes  

 om alle retsmøder og have lejlighed til at overvære dem.
 Det foreslås endelig, at der i § 40 a, stk. 6, indsættes en  

 bestemmelse om, at politiet og Direktoratet for Udlændinge uden udlændingens  

 samtykke elektronisk eller manuelt kan videregive oplysninger fra registret  

 vedrørende fingeraftryk, der er optaget i medfør af stk. 1 eller 2, til  

 udenlandske udlændingemyndigheder.
Adgangen til videregivelse omfatter såvel en elektronisk videregivelse fra  

 det i stk. 1 omhandlede register som en manuel videregivelse.
Bestemmelsen  

 indebærer, at videregivelse vil kunne finde sted, selv om lovgivningens  

 almindelige betingelser for videregivelse af fortrolige oplysninger eller  

 oplysninger om rent private forhold til andre offentlige myndigheder ikke er  

 til stede.
Videregivelse vil endvidere kunne finde sted uden forudgående  

 (forsøg på) indhentelse af samtykke fra udlændingen.
 I tilknytning til de optagne fingeraftryk kan der efter bestemmelsen  

 videregives oplysning om, at de optagne fingeraftryk hidrører fra en person,  

 som under en nærmere angiven identitet og i et nærmere angivet tidsrum har  

 ansøgt om asyl her i landet.
Videregivelse vil efter bestemmelsen kunne ske til udenlandske  

 udlændingemyndigheder, dvs. myndigheder, som efter det pågældende lands  

 ressortfordeling har ansvaret for indsamling af oplysninger om optagne  

 fingeraftryk fra udlændinge og eventuelt ansvaret for et oprettet register  

 herom, samt til andre myndigheder, som fører register over fingeraftryk af  

 udlændinge.
Videregivelse vil således efter omstændighederne kunne ske til  

 udenlandsk politi.
Videregivelse vil alene kunne ske med henblik på en udlændingeretlig  

 anvendelse af fingeraftrykkene.
Det vil således være en forudsætning for  

 videregivelse af fingeraftrykkene, at fingeraftrykkene ikke vil blive anvendt  

 i en strafferetlig sammenhæng.
Der vil i forbindelse med videregivelse af  

 fingeraftryk blive gjort opmærksom på, at fingeraftrykkene ikke er optaget i  

 forbindelse med et strafbart forhold, og at fingeraftrykkene alene må  

 anvendes i en udlændingeretlig sammenhæng.
 Det forudsættes, at elektronisk videregivelse alene sker til de  

 nordiske lande, EU-landene samt lande, der ikke er medlemmer af EU, men som  

 ved hjælp af en parallelkonvention kan forventes at tilslutte sig den  

 ordning, der med EF-asylkonventionen etableres mellem EU-landene.
 Det bemærkes, at ikke alle EU-lande på nuværende tidspunkt har ratificeret  

 Europarådets databeskyttelseskonvention fra 1981.
 Det bemærkes i den forbindelse, at elektronisk videregivelse til  

 mellemstatslige fingeraftryksregistre og adgang til at indhente oplysninger  

 derfra må forudsætte, at der indgås nærmere aftale herom med de pågældende  

 lande, der regulerer, under hvilke omstændigheder sådan udveksling kan ske.  

 Der bør i den forbindelse lægges afgørende vægt på, om der i de pågældende  

 lande er gennemført betryggende lovgivning, herunder om de pågældende lande  

 har ratificeret Europarådets databeskyttelseskonvention fra 1981.
 Den foreslåede bestemmelse om adgangen til videregivelse af oplysninger  

 indebærer ikke nogen indskrænkning i den eksisterende adgang til at  

 videregive oplysninger om fingeraftryk, der er optaget af udlændinge og ikke  

 registreres i edb-registret, i overensstemmelse med de gældende regler herom.
Til nr. 12 Det foreslås, at der i § 42 a, stk. 2, 5. pkt. , indsættes en  

 bestemmelse, hvorefter indenrigsministeren kan fastsætte regler om, at  

 Direktoratet for Udlændinge kan fastsætte nærmere regler for og træffe  

 bestemmelse om udøvelsen af de beføjelser, som Direktoratet for Udlændinge  

 udøver i medfør af § 42 a vedrørende tilvejebringelsen og driften af  

 indkvarteringscentre, og som ved indenrigsministerens bestemmelse er overført  

 til anden myndighed.
 Bestemmelsen tilsigter at præcisere, at Direktoratet for Udlændinge som  

 led i en overførsel af faktiske forvaltningsopgaver vedrørende  

 centerindkvartering til statsamterne som opfølgning på turnusundersøgelsen,  

 jf. nærmere lovforslagets almindelige bemærkninger pkt. 3.4., kan fastsætte  

 generelle og konkrete tjenestebefalinger til statsamterne.
Til nr. 13 Efter § 46 c kan indenrigsministeren fastsætte nærmere regler om, i  

 hvilket omfang afgørelser vedrørende meddelelse, forlængelse, bortfald og  

 inddragelse af opholdstilladelse efter § 6 eller § 9, stk. 2, nr. 1, kan  

 træffes af andre myndigheder end Direktoratet for Udlændinge.
 Udlægning af direktoratets kompetence såvel til at meddele  

 opholdstilladelse, herunder til at meddele afslag på en ansøgning om  

 opholdstilladelse, som til at forlænge og inddrage en  

 opholdstilladelse vil være omfattet af den foreslåede bestemmelse.  

 Tilsvarende gælder udlægning af Direktoratet for Udlændinges afgørelser  

 vedrørende bortfald af opholdstilladelser.
Der kan endvidere fastsættes bestemmelser om, til hvilken myndighed  

 afgørelsen kan påklages.
Der kan ikke efter bestemmelsen træffes bestemmelse  

 om, at der ikke skal være adgang til at klage over en truffet afgørelse.
 Efter bestemmelsen kan der endelig fastsættes bestemmelser om, at en  

 afgørelse truffet af den myndighed, hvortil afgørelsen kan påklages, er  

 endelig.
Det er hensigten i medfør af denne bestemmelse at udvælge en række  

 begrænsede sagsområder, inden for hvilke der kan ske udlægning af sager fra  

 Direktoratet for Udlændinge til statsamterne.
Statsamternes afgørelser skal i  

 givet fald kunne påklages til Direktoratet for Udlændinge, hvis afgørelser  

 skal være endelige, også i forhold til Indenrigsministeriets departement.
 Vurderingen af, om bemyndigelsen påtænkes udnyttet, vil ske på baggrund af  

 den rapport, som Indenrigsministeriets ekspertarbejdsgruppe med deltagelse af  

 Indenrigsministeriet (formand), Direktoratet for Udlændinge,  

 Rigspolitichefen, statsamterne og personalerepræsentanter fra Direktoratet  

 for Udlændinge og statsamterne har afgivet i april 1995 vedrørende dels  

 udlægning af kompetencen til at træffe afgørelse i visse sager fra  

 Direktoratet for Udlændinge til statsamterne, dels en eventuel (delvis)  

 overførsel af politiets ekspeditionsopgaver i opholdssagerne til  

 statsamterne.
 Bestemmelsen giver endvidere bemyndigelse til at fastsætte administrative  

 forskrifter om den nærmere stedlige og saglige kompetencefordeling.
 Indenrigsministeren kan endvidere fastsætte bestemmelser om, at den  

 myndighed, hvortil afgørelsen kan påklages, kan fastsætte nærmere regler for  

 og træffe bestemmelse om sagernes behandling.
 Bemyndigelsen påtænkes udnyttet til, at Direktoratet for Udlændinge kan  

 fastsætte generelle og konkrete tjenestebefalinger over for statsamterne  

 vedrørende behandlingen af sagerne.
Til nr. 14 Efter § 33, stk. 8, fastsætter politiet en udrejsefrist, når udvisning er  

 sket ved dom efter reglerne i § 33, stk. 2.
 Den foreslåede bestemmelse indebærer, at politiets fastsættelse af  

 udrejsefrist ikke kan indbringes for indenrigsministeren eller anden  

 administrativ myndighed.
Fristen fastsættes som absolut hovedregel til »straks efter udstået  

 straf«.
Søges der om opholdstilladelse efter § 7, vil udvisningen først  

 blive effektueret, når asylsagen er endeligt afgjort.
Forslaget er begrundet i, at politiets fastsættelse af en udrejsefrist er  

 en rent processuel afgørelse i forlængelse af domstolenes beslutning om at  

 udvise den pågældende udlænding.
Virkningen af denne beslutning skal  

 indtræde, uanset om der er klaget til indenrigsministeren eller ej.
Forslaget  

 har til hensigt at muliggøre en koncentration af Indenrigsministeriets  

 ressourcer på behandlingen af klager over materielle afgørelser truffet af  

 udlændingemyndighederne.
 Der er ved lov nr. 33 af 18. januar 1995 gennemført en tilsvarende ændring  

 i udlændingelovens § 46, stk. 2, for så vidt angår Direktoratet for  

 Udlændinges afgørelser om fastsættelse af udrejsefrister efter § 33 i  

 forbindelse med afslag på ansøgninger om opholdstilladelse, beslutninger om  

 udvisning efter § 24, nr. 5, eller efter § 25, jf. § 33, stk. 1 og 2.
Til nr. 15 Efter den gældende bestemmelse i § 48, stk. 2, 7. pkt., gøres en  

 udlænding, der påberåber sig at være omfattet af udlændingelovens §§ 7 eller  

 8, kun bekendt med adgangen til at sætte sig i forbindelse med Dansk  

 Flygtningehjælp, såfremt Direktoratet for Udlændinge har truffet afgørelse  

 om, at den pågældende kan opholde sig her i landet under asylsagens  

 behandling.
 Den foreslåede bestemmelse indebærer, at en udlænding, der påberåber sig  

 at være omfattet af udlændingelovens §§ 7 eller 8, skal gøres bekendt med  

 adgangen til at sætte sig i forbindelse med Dansk Flygtningehjælp, selv om  

 Direktoratet for Udlændinge (endnu) ikke har truffet afgørelse om, at den  

 pågældende må opholde sig her i landet under asylsagens behandling. Ønsker  

 asylansøgeren at komme i kontakt med Dansk Flygtningehjælp, skal politiet  

 underrette Dansk Flygtningehjælp herom.
 Den nærmere tilrettelæggelse af ordningen vil ske efter forhandling mellem  

 Indenrigsministeriet, Dansk Flygtningehjælp og Rigspolitichefen.
 Det bemærkes, at denne ret til rådgivning af Dansk Flygtningehjælp ikke må  

 føre til forsinkelse af behandlingen af den pågældende udlændings sag,  

 herunder effektuering af en eventuel afgørelse fra Direktoratet for  

 Udlændinge om ud- eller afvisning efter § 48, stk. 2.
 Det forhold, at en frihedsberøvet udlænding har anmodet om eller aftalt  

 besøg af en repræsentant fra Dansk Flygtningehjælp med henblik på rådgivning,  

 eller at Dansk Flygtningehjælp har taget eller vil tage kontakt med den  

 pågældende med henblik på rådgivning, vil således ikke kunne hindre, at en  

 udlænding udsendes, inden rådgivning er gennemført, såfremt betingelserne for  

 udsendelse i øvrigt er opfyldt.
Det er endvidere hensigten, at forslaget i første omgang udmøntes ved, at  

 der som en forsøgsordning etableres en rådgivningsordning i Københavns  

 Lufthavn i Kastrup.
Asylansøgere, der indrejser over andre grænseovergange,  

 og som befinder sig i ud- eller afvisningsposition, vil således ikke i første  

 omgang blive omfattet af ordningen.
Om rådgivningsordningen på et senere  

 tidspunkt skal udstrækkes til asylansøgere, der indrejser via andre  

 grænseovergange, vil afhænge af den evaluering af rådgivningsordningen i  

 Københavns Lufthavn, som er forudsat, jf. revisionsbestemmelsen i § 4.
 For så vidt angår det nærmere indhold af rådgivningsordningen kan der  

 henvises til Per Sørensen- udvalgets 3. delbetænkning, side 103 ff.
 Det bemærkes herved, at Dansk Flygtningehjælp ikke skal have adgang til  

 øve indflydelse på Direktoratet for Udlændinges afgørelse i ud- eller  

 afvisningssagen.
Til nr. 16 Ved bestemmelsen i § 48, stk. 3, lovfæstes gældende praksis,  

 hvorefter det er politiet (Rigspolitichefens afdeling E, Den Centrale  

 Politiafdeling), der varetager registreringen af udlændinge som asylansøgere.
 Det er ligeledes hensigten, at politiet fortsat skal varetage opgaven med  

 at tilvejebringe de oplysninger om udlændingen (identitet, rejserute,  

 familiemæssig tilknytning), som er nødvendige for, at Direktoratet for  

 Udlændinge kan træffe afgørelse efter udlændingelovens § 48, stk. 2 (eventuel  

 ud- eller afvisning til sikkert 3. land). I forbindelse med denne  

 politiafhøring skal der ikke afhøres om asylmotivet.
 Det er hensigten, at politiet i forbindelse med registreringen alene skal  

 notere ansøgerens umiddelbare angivelse af sit asylmotiv.
 Bestemmelsen i § 48, stk. 4 , indebærer, at Direktoratet for  

 Udlændinge i øvrigt skal forestå sagens oplysning.
 Det vil efter forslaget være Direktoratet for Udlændinge, der skal  

 varetage de egentlige asylafhøringer, og at politiet alene skal kunne  

 foretage afhøringer om forhold af politimæssig interesse, jf. pkt. 2.4. i de  

 almindelige bemærkninger.
 Direktoratet vil herunder kunne træffe bestemmelse om, i hvilket omfang en  

 asylansøger skal udfylde asylansøgningsskema og indkaldes til afhøringer.  

 Indkaldelse til udfyldelse af asylansøgningsskema eller afhøring vil f.eks.  

 kunne være ufornøden i konsekvensstatussager og sager, hvor asylansøgeren  

 tidligere har søgt asyl her i landet.
Direktoratet for Udlændinge eller Flygtningenævnet kan endvidere anmode  

 politiet om at foretage mere specielle afhøringer til brug for asylsagen,  

 hvortil kræves en specialiseret, professionel ekspertise, som netop politiet  

 besidder.
En sådan processuel beslutning under sagsbehandlingen vil ikke  

 kunne indbringes for anden administrativ myndighed.
 Direktoratet for Udlændinge kan desuden - som efter de hidtil gældende  

 regler - anmode politiet om til brug for andre udlændingesager end asylsager  

 at foretage afhøring af en ansøgers herboende reference(r).
Afhøring af en ansøgers herboende reference(r) til brug for afgørelse om  

 opholdstilladelse efter § 7, stk. 4, bør derimod ikke foretages af politiet,  

 men overføres til enten Direktoratet for Udlændinge eller statsamtet.
Den  

 endelige stillingtagen til, om overførsel skal ske til direktoratet eller  

 statsamtet, vil af Indenrigsministeriet blive foretaget på baggrund af  

 ekspertarbejdsgruppens rapport om, i hvilket omfang opholds- og  

 arbejdstilladelsessager samt politiets ekspeditionsopgaver i forbindelse med  

 disse sager kan overføres til statsamterne.
Det vil være hensigten, at afhøringen i asylsager i almindelighed  

 foretages af den medarbejder, der skal foretage den egentlige sagsbehandling,  

 hvilket normalt vil være en juridisk uddannet medarbejder i Direktoratet for  

 Udlændinge, som har den fornødne baggrundsviden om de asylretligt relevante  

 forhold i den afhørtes hjemland, og som endvidere har fået den fornødne  

 videreuddannelse i afhøringsteknik og -psykologi.
Det vil endvidere være  

 hensigten, at den endelige afgørelse om afslag på opholdstilladelse efter § 7  

 i almindelighed træffes af en anden juridisk uddannet medarbejder i  

 Direktoratet for Udlændinge på lederniveau.
Til nr. 17 Bestemmelsen regulerer Flygtningenævnets sammensætning samt  

 koordinationsudvalgets og nævnsformandens kompetence.
 Som noget nyt foreslås det i § 53, stk. 2 , at der ved alle  

 nævnssager medvirker 5 medlemmer.
 Bestemmelsen, som også gælder for sager af principiel karakter, indebærer,  

 at det ved berammelsen af en sag til behandling i nævnet ikke længere er  

 nødvendigt at tage stilling til, hvorvidt sagen skal behandles i et stort  

 nævn med 7 medlemmer eller et lille nævn med 3 medlemmer.
Nævnet vil efter forslaget skulle sammensættes således, at der ved  

 behandlingen af en sag foruden formanden eller en af nævnsformændene, der  

 efter § 53, stk. 6, skal være en dommer, medvirker 1 medlem, der er beskikket  

 efter indstilling fra Dansk Flygtningehjælp, og 1 medlem, der er udpeget af  

 indenrigsministeren.
Endvidere medvirker 1 medlem, der er beskikket efter  

 indstilling fra Advokatrådet, og 1 medlem, der er beskikket efter indstilling  

 fra udenrigsministeren.
 Bestemmelsen indebærer, at der ved enhver nævnsbehandling er  

 repræsentanter fra den samme kreds af myndigheder og organisationer (en fast  

 nævnssammensætning).
 Bestemmelsen i den foreslåede § 53, stk. 3, om nævnets  

 koordinationsudvalg svarer til den gældende bestemmelse i § 53, stk. 4, idet  

 dog bestemmelsen om, at koordinationsudvalget kan fastsætte retningslinjer  

 for, hvilke grupper af sager der skal behandles i 7- mandsnævn, er udgået som  

 konsekvens af forslaget om at afskaffe behandlingen af sager i 7-mandsnævn.
 Koordinationsudvalget vil efter forslaget bestå af 5 medlemmer med samme  

 sammensætning som de enkelte nævn, jf. stk. 2.
Koordinationsudvalget vil fremover alene have til opgave at foretage  

 drøftelser af spørgsmål om almindelige retningslinjer for nævnets arbejde  

 m.v.
Koordinationsudvalget vil således ikke kunne fastsætte retningslinjer  

 for eller foretage drøftelse af formandens visitationskompetence, som  

 foreslås indført i § 56, stk. 1.
 Bestemmelsen i den foreslåede § 53, stk. 4, indebærer, at alle  

 sager vedrørende klager over afslag på ansøgninger om opholdstilladelse efter  

 udlændingelovens § 7, stk. 4, dvs. ansøgninger om asyl, der er indgivet på  

 danske repræsentationer i udlandet, kan behandles af formanden eller en af  

 næstformændene alene, hvis afslaget er meddelt under henvisning til, at de i  

 § 7, stk. 4, nævnte betingelser ikke er opfyldt.
 Formanden eller en af næstformændene vil ved klage over afslag på  

 opholdstilladelse efter udlændingelovens § 7, stk. 4, alene kunne tage  

 stilling til, i hvilket omfang ansøgeren har de i § 7, stk. 4, anførte  

 tilknytningsmomenter til Danmark.
 Spørgsmålet om, hvorvidt en ansøger, der opfylder de i § 7, stk. 4, nævnte  

 tilknytningsmomenter, tillige opfylder betingelserne i § 7, stk. 1,  

 (konventions- status) eller § 7, stk. 2, (de facto-status), skal derimod  

 henvises til behandling i 5-mandsnævn.
Formanden eller en af næstformændene har således mulighed for at træffe  

 beslutning om afslag på opholdstilladelse under henvisning til, at ansøgeren  

 ikke har de i § 7, stk. 4, nævnte tilknytningsmomenter til Danmark.
Dette  

 forudsætter dog, at Direktoratet for Udlændinge har meddelt afslag på  

 opholdstilladelse udelukkende eller delvis under henvisning til, at ansøgeren  

 ikke har de i § 7, stk. 4, tilknytningsmomenter til Danmark.
 Bestemmelsen i § 53, stk. 5, der omhandler formandens adgang til at  

 behandle sager, hvor betingelserne for at opnå asyl åbenbart må anses for at  

 være opfyldt, har samme affattelse som den gældende bestemmelse.
Det er endvidere i § 12 i Flygtningenævnets forretningsorden fastsat, at  

 det nævn, der har afgjort sagen, træffer afgørelse af spørgsmål om  

 genoptagelse.
Dog kan koordinationsudvalget bemyndige formanden for det  

 pågældende møde eller, hvis formanden er forhindret, nævnets formand til at  

 træffe afgørelsen.
Udnyttelsen af bemyndigelsen er nærmere omtalt under pkt.  

 4.4. i de almindelige bemærkninger.
 Det foreslås i § 53, stk. 6, at sager, hvor der er anmodet om  

 genoptagelse af en afgørelse truffet af Flygtningenævnet, kan behandles af  

 formanden eller en af næstformændene alene, når der ikke er grund til at  

 antage, at nævnet vil ændre sin afgørelse.
 Bestemmelsen indebærer, at formanden ikke blot som hidtil i henhold til  

 den gældende bemyndigelse i nævnets forretningsorden vil kunne meddele afslag  

 på genoptagelse i sager, hvor der ikke foreligger væsentlige nye oplysninger,  

 men også, at formanden i tilfælde, hvor der foreligger nye oplysninger, men  

 ikke holdepunkter for at antage, at nævnet vil ændre sin afgørelse, vil kunne  

 meddele afslag på genoptagelse.
Til nr. 18 Det foreslås som noget nyt, at der indsættes en bestemmelse i  

 udlændingelovens § 54, stk. 2, hvorefter Flygtningenævnets formand  

 eller en af næstformændene kan beslutte, at der ikke under nævnets behandling  

 af en klage over Direktoratet for Udlændinges afgørelse i en sag vedrørende  

 opholdstilladelse efter § 7 kan fremlægges dokumenter eller andre  

 bevismidler, som kunne være fremlagt under direktoratets behandling af sagen.
 Det foreslås endvidere i bestemmelsen, at nævnets formand eller en af  

 næstformændene kan beslutte, at der ikke under behandlingen af en ansøgning  

 om genoptagelse af en af nævnet truffet afgørelse kan fremlægges dokumenter  

 eller andre bevismidler, som kunne være fremlagt under nævnets tidligere  

 behandling af sagen.
Det er således efter forslaget afgørende for, om fremlæggelse af et  

 dokument eller et andet bevismiddel kan nægtes, om det kunne være fremlagt  

 for direktoratet, inden direktoratet traf afgørelse i sagen.
Afgørende for  

 denne vurdering må være, hvorvidt dokumentet var udstedt forinden  

 direktoratets afgørelse, og hvorvidt ansøger havde mulighed for f.eks. gennem  

 korrespondance med herboende eller andre i udlandet eller ansøgers hjemland  

 at få dokumentet i hænde forud for dette tidspunkt.
Tilsvarende vurderinger  

 må anlægges ved genoptagelsesansøgninger i nævnet, jf. ovenfor.
 Dokumenter eller andre bevismidler, som kunne være fremlagt for  

 direktoratet, kan dog af nævnets formand eller en af næstformændene ikke  

 nægtes fremlagt, hvis der er en bestyrket formodning for, at det fremlagte  

 dokument vil have betydning for sagens udfald, og hvor den sene fremlæggelse  

 må betragtes som undskyldelig.
 Bestemmelsen forudsættes administreret i overensstemmelse med  

 udlændingelovens § 31 og Danmarks internationale forpligtelser, herunder  

 flygtningekonventionens artikel 33, således at dokumenter, hvis fremlæggelse  

 er afgørende for vurderingen af, om ansøgeren ved en eventuel tilbagevenden  

 til hjemlandet eller det tidligere bopælsland vil blive udsat for  

 asylrelevant forfølgelse, ikke vil blive nægtet fremlagt.
 Beslutningen om, hvorvidt et dokument skal nægtes fremlagt, træffes efter  

 forslaget af nævnets formand eller en af næstformændene alene, enten under  

 selve nævnsmødet eller under forberedelsen af sagen.
 Anvendelsen af den foreslåede bestemmelse forudsætter, at asylansøgeren er  

 underrettet om de gældende frister for fremlæggelse af dokumenter og andre  

 bevismidler.
 Bestemmelsen vil således nærmere blive beskrevet i den asylvejledning som  

 udleveres til asylansøgere under asylsagens behandling.
 Direktoratet for Udlændinge vil skriftligt orientere asylansøgere, der har  

 indgivet ansøgning om asyl, inden der foreligger en revideret asylvejledning,  

 om fristerne for fremlæggelse af dokumenter og andre bevismidler.
 Det foreslås på denne baggrund, at indenrigsministeren bemyndiges til at  

 fastsætte tidspunktet for bestemmelsens ikrafttræden, jf. forslagets § 3,  

 stk. 3.
Bestemmelsen vil blive sat i kraft for de hos Direktoratet for Udlændinge  

 verserende sager, når den ovenfor beskrevne orientering er foretaget, således  

 at asylansøgerne kan indrette sig efter de nye bestemmelser om fremlæggelse  

 af dokumenter og andre bevismidler inden disses ikrafttræden Til nr. 19 Der foreslås indsat en bestemmelse i udlændingelovens § 55, stk. 2  

 , hvorefter Flygtningenævnet kan nægte at beskikke den advokat, som en  

 asylansøger ønsker beskikket, såfremt den pågældende advokat ikke har  

 deltaget i efteruddannelseskurser, der er godkendt af indenrigsministeren, på  

 områder af særlig betydning for udøvelsen af hvervet som beskikket advokat i  

 sager, der behandles i Flygtningenævnet.
 De i bestemmelsen nævnte obligatoriske efteruddannelseskurser, der vil  

 skulle vedrøre emner af asylretlig og nævnsprocessuel relevans, vil blive  

 tilrettelagt af Flygtningenævnet i samarbejde med Indenrigsministeriet,  

 Direktoratet for Udlændinge og Advokatrådet.
Flygtningenævnet vil herefter ud fra en vurdering af den pågældende  

 advokats faglige ekspertise og af årsagen og baggrunden for den manglende  

 deltagelse i efteruddannelseskurset kunne nægte at beskikke den advokat, som  

 asylansøgeren har ønsket.
Asylansøgeren skal i givet fald have mulighed for  

 at pege på en anden advokat, jf. den gældende bestemmelse i § 55, stk. 2, 2.  

 pkt.
Flygtningenævnets afgørelse herom vil ikke kunne påklages til anden  

 myndighed eller til Advokatnævnet, jf. udlændingelovens § 56, stk. 3.
 For så vidt angår bestemmelsens ikrafttræden henvises til forslagets § 3,  

 stk. 3, og bemærkningerne hertil.
Til nr. 20 Forslaget er en konsekvens af indsættelsen af et nyt stk. 2 i § 55, der  

 indebærer, at § 55, stk. 3, bliver § 55, stk. 4.
Til nr. 21 Det foreslås, at der i § 56, stk. 1, som noget nyt indsættes en  

 bestemmelse, hvorefter Flygtningenævnets formand eller den, formanden  

 bemyndiger dertil, henviser en sag til behandling efter de foreslåede  

 bestemmelser i udlændingelovens § 53, stk. 2, eller 4- 6, jf. forslagets § 1,  

 nr. 17.
Bestemmelsen indebærer således, at nævnets formand har det endelige ansvar  

 for, hvorvidt en nævnssag skal behandles af formanden eller en af  

 næstformændene alene eller behandles på et nævnsmøde med deltagelse af 5  

 nævnsmedlemmer.
Det bemærkes herved, at det som følge af forslaget om  

 5-mandsnævn i alle nævnssager ikke længere er nødvendigt at visitere sagerne  

 til store og små nævn.
 Det forudsættes, at Flygtningenævnets formand i medfør af den foreslåede  

 bestemmelse bemyndiger nævnets sekretariat til at foretage visiteringen efter  

 den foreslåede bestemmelse, i det omfang formanden finder dette  

 retssikkerhedsmæssigt forsvarligt.
 Formanden vil kunne omgøre en beslutning, der er truffet af nævnets  

 sekretariat, om visitering af en konkret sag.
 Er en sag visiteret til behandling af formanden eller en af næstformændene  

 alene efter de foreslåede bestemmelser i § 53, stk. 4 eller 5, vil formanden  

 eller næstformændene efterfølgende kunne bestemme, at sagen skal behandles på  

 et nævnsmøde med deltagelse af 5 nævnsmedlemmer.
 Koordinationsudvalget vil ikke kunne fastsætte retningslinjer for eller  

 foretage drøftelse af formandens visitationskompetence, som foreslås indført  

 i § 56, stk. 1, jf. den foreslåede bestemmelse i § 53, stk. 3.
 Den i bestemmelsen fastsætte visitationskompetence vedrører også  

 genoptagelsessager.
 Bestemmelsen i § 56, stk. 2, hvorefter en udlænding, såfremt denne  

 eller den beskikkede advokat begærer det, har ret til mundtligt at forelægge  

 sin sag for nævnet, svarer til den gældende bestemmelse i § 56, stk. 1.  

 Tilsvarende gælder bestemmelsen om, at nævnet bestemmer, om den øvrige  

 behandling af sagen skal være mundtlig.
 Det præciseres dog nu, at princippet om mundtlig nævnsbehandling ikke  

 gælder, såfremt nævnssagen efter de i stk. 3 og 4 nævnte bestemmelser skal  

 behandles skriftligt.
 Det præciseres i § 56, stk. 3, at sager, der efter bestemmelserne i  

 § 53, stk. 4-6, behandles af nævnsformanden eller en af næstformændene alene,  

 vil blive behandlet på skriftligt grundlag.
 Det foreslås endvidere, at der som § 56, stk. 4, indsættes en  

 bestemmelse i udlændingeloven om, at Flygtningenævnets formand eller den,  

 formanden bemyndiger dertil, kan henvise visse nærmere angivne sager, der  

 henvises til behandling på et 5-mandsnævn, jf. § 53, stk. 2, til behandling  

 på skriftligt grundlag.
 Det forudsættes, at Flygtningenævnets formand i medfør af den foreslåede  

 bestemmelse bemyndiger nævnets sekretariat til at foretage visiteringen efter  

 den foreslåede bestemmelse, i det omfang formanden finder dette  

 retssikkerhedsmæssigt forsvarligt.
 Formanden vil kunne omgøre en beslutning, der er truffet af nævnets  

 sekretariat, om visitering af en konkret sag.
 Koordinationsudvalget vil være afskåret fra at fastsætte retningslinjer  

 for eller drøfte denne visitering til skriftlig nævnsbehandling, jf. nærmere  

 ovenfor under § 56, stk. 1.
 Som anført i de almindelige bemærkninger til forslaget foreslås det, at  

 afgørelsen om behandling på skriftligt grundlag ikke skal kunne omgøres af  

 det nævn, der behandler sagen, jf. dog nedenfor om den foreslåede bestemmelse  

 i § 56, stk. 5.
 Nævnet vil, hvis det i ganske særlige tilfælde måtte finde, at sagen ikke  

 er tilstrækkeligt oplyst, kunne udsætte sagen med henblik på at anmode om  

 fornyet afhøring af ansøgeren eller lignende, således at sagen kan  

 færdigbehandles på skriftligt grundlag, ligesom nævnet - såfremt der er  

 fremkommet nye oplysninger eller lignende, der taler herfor - vil kunne  

 hjemvise sagen til Direktoratet for Udlændinge til ny behandling i 1.  

 instans.
 Den foreslåede bestemmelse omfatter følgende sager, idet det herved må  

 understreges, at beslutningen om at henvise disse sagsgrupper til skriftlig  

 behandling er fakultativ og forudsætter en konkret vurdering af den enkelte  

 sags egnethed:
 1) Sager, hvor klagen må anses for grundløs.
 2) Sager, hvor der er meddelt opholdstilladelse efter § 7, stk. 2, men  

 udlændingen påberåber sig at være omfattet af § 7, stk. 1  

 (statusændringssager).
 3) Sager, der vedrører meddelelse af opholdstilladelse efter § 7, stk. 4,  

 under henvisning til de i § 7, stk. 1 eller 2, nævnte betingelser.
 4) Sager, der vedrører nægtelse af udstedelse af dansk rejsedokument for  

 flygtninge eller inddragelse af et sådant rejsedokument.
 5) Sager, der vedrører meddelelse af opholdstilladelse efter § 7 til  

 indrejsende familiemedlemmer til en udlænding, der tidligere er meddelt  

 opholdstilladelse efter § 7, og hvor der på grund af den familiemæssige  

 tilknytning til den tidligere indrejste vil kunne blive tale om meddelelse af  

 opholdstilladelse efter § 7 (konsekvensstatussager).
 6) Sager, hvor forholdene i øvrigt taler for behandling på skriftligt  

 grundlag.
 Ad 1. Denne sagsgruppe omfatter sager, hvor klagen efter en samlet  

 konkret vurdering af asylmotiv, omstændighederne ved indgivelse af ansøgning  

 om asyl og indrejse og baggrundsoplysningerne i hjemlandet må anses for  

 grundløs.
 Visse sager, som Direktoratet for Udlændinge har visiteret til behandling  

 efter åbenbart grundløs-proceduren, men hvor Dansk Flygtningehjælp har ønsket  

 sagen afgjort med klageadgang til nævnet, vil således kunne henvises til  

 skriftlig behandling.
Sager, hvor asylmotivet må anses for utroværdigt, vil dog ikke kunne  

 henvises til skriftlig behandling.
Tilsvarende vil sager, som Dansk  

 Flygtningehjælp har ønsket behandlet i nævnet alene som følge af sagens  

 principielle karakter, ikke kunne henvises til skriftlig behandling.
Omvendt  

 vil sager, hvor uenigheden mellem Dansk Flygtningehjælp og Direktoratet for  

 Udlændinge skyldes, at der ikke har foreligget tilstrækkelige  

 baggrundsoplysninger, kunne henvises til skriftlig behandling.
 De sager, hvor Dansk Flygtningehjælp har erklæret sig uenig i, at sagen  

 afgøres uden klageadgang til nævnet, kunne ved fremsendelsen til nævnet  

 suppleres med nærmere oplysninger om baggrunden for uenigheden i åbenbart  

 grundløs-proceduren med henblik på, at nævnet forlods kan behandle sådanne  

 principielle sager af betydning for åbenbart grundløs-proceduren.
 Ad 2. Denne gruppe omfatter statusændringssager.
Ad 3. Denne gruppe omfatter sager vedrørende meddelelse af  

 opholdstilladelse efter udlændingelovens § 7, stk. 4, under henvisning til de  

 i § 7, stk. 1 eller 2, nævnte betingelser.
De sager, der vedrører meddelelse  

 af opholdstilladelse under henvisning til de i § 7, stk. 4, nævnte  

 tilknytningsmomenter til Danmark, er undtaget fra bestemmelsen, da denne  

 sagskategori afgøres af nævnsformanden eller en af nævnsformændene alene, jf.  

 § 53, stk. 4.
Spørgsmålet om, hvorvidt en ansøger, der opfylder de i § 7, stk. 4, nævnte  

 tilknytningsmomenter, tillige opfylder betingelserne i § 7, stk. 1,  

 (konventionsstatus) eller § 7, stk. 2, (de facto-status), vil således kunne  

 henvises til skriftlig nævnsbehandling.
Det bemærkes herved, at der i disse  

 sager, hvor ansøger opholder sig i udlandet, højst kan blive tale om afhøring  

 af den herboende reference, hvilket lige så vel kan ske ved en andens  

 myndigheds foranstaltning.
 Ad 4. Denne sagsgruppe vedrører spørgsmålet om nægtelse af  

 udstedelse af dansk rejsedokument for flygtninge, jf. udlændingelovens § 53  

 a, stk. 1, nr. 3.
 Ad 5. Denne sagsgruppe vedrører konsekvensstatussager.
Ad 6. Denne sagsgruppe omfatter sager, hvor forholdene i øvrigt  

 taler for behandling på skriftligt grundlag.
Der kan her være tale om sager,  

 som efter karakteren af de asylretlige problemer og efter de  

 troværdighedsproblemer, der rejses, uden retssikkerhedsmæssige  

 betænkeligheder vil kunne henvises til skriftlig behandling.
 Der kan således være tale om sager vedrørende asylansøgere, om hvem der  

 ikke har foreligget oplysninger om konkret forfølgelse eller risiko herfor  

 eller i hvert fald alene oplysninger om forfølgelse af meget ringe  

 intensitet, f.eks. chikane.
 I vurderingen vil tillige indgå, om sagen rejser sådanne  

 troværdighedsproblemer, at det vil forekomme betænkeligt at afgøre sagen på  

 skriftligt grundlag, jf. bemærkningerne til nr. 1.
 Det bemærkes, at der i øvrigt i samme omfang som hidtil vil være adgang  

 til at behandle sager, der er udsat på indhentelse af yderligere oplysninger  

 m.v., og genoptagelsessager på skriftligt grundlag.
Det foreslås, at der som § 56, stk. 5, indsættes en bestemmelse,  

 hvorefter en sag, der er henvist til skriftlig behandling efter stk. 4, nr.  

 1, kan henvises til mundtlig behandling af det nævn der behandler eller skal  

 behandle sagen.
Det forudsættes, at de nævnsmedlemmer, der skal behandle  

 sagen, inden nævnsmødet giver meddelelse til formanden, hvis de finder, at  

 sagen skal behandles mundtligt.
Afgørelsen om henvisning træffes ved  

 stemmeflerhed, jf. § 56, stk. 2, der bliver stk. 6.
Til nr. 22 Der er tale om en konsekvensændring som følge af forslaget om at tillægge  

 formanden eller den, formanden bemyndiger hertil, kompetence til at visitere  

 sager til behandling på skriftligt grundlag.
Til § 2 Til nr. 1 Bestemmelsen er alene af redaktionel karakter.
 Efter bestemmelserne i EF-asylkonventionen vil der under nærmere angivne  

 betingelser kunne ske overførsel eller tilbageførsel af asylansøgere til  

 lande, der er omfattet af konventionen.
 Forslaget indebærer, at det efter ikrafttrædelsen af lov nr. 387 af 6.  

 juni 1991 om ændring af udlændingeloven (EF-asylkonventionen) udtrykkeligt  

 vil fremgå, at der vil kunne optages fingeraftryk af asylansøgere, der ikke  

 er blevet registreret som asylansøgere, idet Direktoratet for Udlændinge  

 endnu ikke har taget stilling til, om der skal ske afvisning, udvisning,  

 overførsel eller tilbageførsel efter § 48 a, stk. 1. Der vil således kunne  

 optages fingeraftryk af asylansøgere, inden der er truffet afgørelse efter §  

 48 a, stk. 1.
Til nr. 2 og 3 Ændringerne er alene af teknisk karakter og en konsekvens af ændringen i §  

 1, nr. 15-16.
 Ved lov nr. 387 af 6. juni 1991, hvorved der er vedtaget en række  

 ændringer af udlændingeloven med henblik på gennemførelsen af  

 EF-asylkonventionen i dansk ret, ophæves § 48, stk. 2, og i stedet indsættes  

 §§ 48 a-e.
 Lov nr. 387 af 6. juni 1991 er endnu ikke trådt i kraft, idet tidspunktet  

 for lovens ikrafttræden fastsættes af indenrigsministeren, der endnu ikke har  

 fastsat bestemmelser herom, idet tidspunktet for EF- asylkonventionens  

 ikrafttræden endnu ikke kendes.
Loven vil blive sat i kraft i forbindelse med EF- asylkonventionens  

 ikrafttræden.
Konventionen forventes at træde i kraft i løbet af 1995.
 I lovforslagets § 1, nr. 15-16 foreslås der indsat et nyt punktum i § 48,  

 stk. 2, ligesom der foreslås indsat et nyt stk. 3 og et nyt stk. 4 i samme  

 paragraf.
 Ved ikraftsættelsen af lov nr. 387 af 6. juni 1991 vil det nye punktum i §  

 48, stk. 2, blive ophævet, og det vil være uklart, hvad konsekvensen vil være  

 for de foreslåede bestemmelser i § 48, stk. 3 og 4.
 Forslaget har til formål at sikre, at disse i forslagets § 1 foreslåede  

 bestemmelser også vil være gældende efter ikraftsættelsen af lov nr. 387 af  

 6. juni 1991.
Til § 3 Bestemmelsen vedrører lovens ikrafttræden.
 Det foreslås i stk. 1 , at loven træder i kraft den 1. september  

 1995.
 I stk. 2 foreslås det, at de foreslåede bestemmelser om sikring af  

 udlændinges tilstedeværelse under sagsbehandlingen, herunder adgangen til  

 frihedsberøvelse, jf. udlændingelovens §§ 34, 36 og 37, om optagelse af  

 fingeraftryk m.v., jf. § 40 a, om en ændret sammensætning af Flygtningenævnet  

 og om formandskompetencen, jf. udlændingelovens § 53, om afskæring af  

 bevismidler i Flygtningenævnet, jf. § 54, om visitationsproceduren og om,  

 hvilke sager der kan behandles på skriftligt grundlag, jf. § 56, træder i  

 kraft den 1. maj 1995.
 I stk. 3 foreslås det, at indenrigsministeren fastsætter  

 tidspunktet for ikrafttræden af den foreslåede bestemmelse om, at politiet  

 skal gøre en asylansøger, om hvem der skal træffes afgørelse om afvisning og  

 udvisning til et sikkert tredjeland, bekendt med adgangen til at sætte sig i  

 forbindelse med Dansk Flygtningehjælp, jf. § 48.
 Det foreslås endvidere, at indenrigsministeren kan fastsætte regler om,  

 ved hvilke grænseovergangssteder den foreslåede bestemmelse herom træder i  

 kraft.
Indenrigsministeren kan således beslutte, at bestemmelsen kun træder i  

 kraft for visse grænseovergange.
Baggrunden herfor er, at der i første omgang  

 alene skal iværksættes en forsøgsordning for de asylansøgere, der indrejser  

 via Københavns Lufthavn i Kastrup.
Det foreslås desuden, at indenrigsministeren fastsætter tidspunktet for  

 ikrafttræden af bestemmelsen om overførsel af afhøringsopgaven i asylsager  

 fra politiet til Direktoratet for Udlændinge.
Der sigtes imod at sætte  

 bestemmelserne i kraft så hurtigt som muligt, så snart de fornødne praktiske  

 forudsætninger er opfyldt, herunder bygninger, personaleuddannelse m.v., og  

 senest den 31. december 1995.
 Det foreslås endvidere, at indenrigsministeren fastsætter tidspunktet for  

 ikrafttræden af den foreslåede bestemmelse i udlændingelovens § 54, stk. 2,  

 om adgangen til at fremlægge dokumenter og andre bevismidler, jf. forslagets  

 § 1, nr. 18, og bemærkninger dertil.
 Det foreslås endelig, at indenrigsministeren fastsætter tidspunktet for  

 ikrafttræden af den foreslåede bestemmelse om, at Flygtningenævnet kan nægte  

 beskikkelse af en advokat, der ikke har deltaget i særlige  

 efteruddannelseskurser, jf. § 55. Baggrunden herfor er, at det forinden  

 bestemmelsens ikrafttræden vil være nødvendigt, at der tilrettelægges og  

 godkendes sådanne kurser.
 Bestemmelsen i stk. 4 indebærer, at de foreslåede bestemmelser om  

 Flygtningenævnets sammensætning og om formandskompetencen, jf. § 53, om  

 visitationsproceduren og om, hvilke sager der kan behandles på skriftligt  

 grundlag, jf. § 56, ikke skal gælde for sager, der inden den 1. maj 1995 er  

 berammet til behandling i Flygtningenævnet.
 Bestemmelsen i stk. 5 indebærer, at de ændrede bestemmelser om  

 inddragelse af opholdstilladelse til flygtninge og beregning af de  

 tidsfrister, der bl.a. er afgørende for, om opholdstilladelser til flygtninge  

 kan inddrages, alene finder anvendelse på udlændinge, der har indgivet  

 ansøgning om opholdstilladelse den 1. maj 1995 eller senere.
Til § 4 Bestemmelsen indeholder revisionsbestemmelser.
Efter forslagets § 4 fremsætter indenrigsministeren i folketingsåret  

 1998-99 forslag om revision af bestemmelsen i § 36 vedrørende den særlige  

 adgang til frihedsberøvelse i åbenbart grundløs-proceduren.
Det vil i den  

 forbindelse blive vurderet, om bestemmelsen har virket tilfredsstillende med  

 henblik på en effektivisering af denne procedure.
Efter forslagets § 4 fremsætter indenrigsministeren i folketingsåret  

 1998-99 forslag om revision af bestemmelsen i § 40 a vedrørende optagelse af  

 fingeraftryk.
Det vil i denne forbindelse blive vurderet, om den indførte  

 udvidede adgang til optagelse af fingeraftryk i lyset af det internationale  

 samarbejde (EURODAC) og i lyset af en effektivisering af asylsagsbehandlingen  

 har fungeret tilfredsstillende.
 Efter forslagets § 4 fremsætter indenrigsministeren i folketingsåret  

 1998-99 forslag om revision af bestemmelserne i § 46 c vedrørende udlægning  

 af afgørelseskompetence fra Direktoratet for Udlændinge til andre myndigheder  

 (statsamterne). I forbindelse med denne revision vil det blive vurderet, om  

 den hidtidige kompetenceudlægning har fungeret tilfredsstillende.
 Bestemmelsen indebærer, at der i folketingsåret 1998-99 skal fremsættes  

 forslag til revision af de ved dette lovforslag foreslåede bestemmelser om  

 Dansk Flygtningehjælps adgang til rådgivning af asylansøgere, inden der er  

 truffet afgørelse om, hvorvidt vedkommende skal ud- eller afvises, eller  

 hvorvidt vedkommende skal gives tilladelse til indrejse her i landet med  

 henblik på behandling af asylansøgningen.
 Ifølge bestemmelsen skal der endvidere i folketingsåret 1998-99 fremsættes  

 forslag til revision af bestemmelsen om overførsel af opgaven med at afhøre  

 asylansøgere fra politiet til Direktoratet for Udlændinge, ligesom der skal  

 fremsættes forslag til revision af bestemmelserne vedrørende  

 Flygtningenævnet.
Til § 5 Bestemmelsen indeholder ikrafttrædelsesbestemmelser for Færøerne og  

 Grønland.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget 1. § 19, stk. 1, nr. 1, affattes således:
»1) Når det grundlag, som er angivet i ansøgningen eller tilladelsen,  

 herunder efter §§ 7 eller 8, var urigtigt eller ikke længere er til  

 stede.« § 19. En tidsbegrænset opholdstilladelse kan inddrages:
 1) Når det grundlag, som er angivet i ansøgningen eller tilladelsen, var  

 urigtigt eller ikke længere er til stede.
2) - - - 3) - - - Stk. 2. - - - Stk. 3. - - - Stk. 4. - - - Stk. 5. - - - 2. I § 27 indsættes efter stk. 1 som nyt stykke:
»Stk. 2. For så vidt angår udlændinge, der er meddelt  

 opholdstilladelse efter §§ 7 eller 8, regnes de i stk. 1 nævnte tidsrum fra  

 tidspunktet for den første meddelelse af opholdstilladelsen, jf. dog stk.  

 3.« Stk. 2-4 bliver herefter stk. 3-5.
 § 27. De i §§ 11, stk. 2, 1. pkt., 17, stk. 1, 3. pkt., 18, stk.  

 2, 19, stk. 2, og 22-25 nævnte tidsrum regnes fra tidspunktet for  

 udlændingens tilmelding til folkeregisteret eller, hvis ansøgningen om  

 opholdstilladelse er indgivet her i landet, fra tidspunktet for ansøgningens  

 indgivelse.
Stk. 2. For så vidt angår udlændinge, der er meddelt  

 opholdstilladelse i medfør af udlændingelovens § 7 og § 9, stk. 2, nr. 5, i  

 umiddelbar forlængelse af en opholdstilladelse efter lov om midlertidig  

 opholdstilladelse til visse personer fra det tidligere Jugoslavien m.v.,  

 regnes de i stk. 1 nævnte tidsrum fra tidspunktet for den første meddelelse  

 af opholdstilladelse i medfør af lov om midlertidig opholdstilladelse til  

 visse personer fra det tidligere Jugoslavien m.v. eller, hvis ansøgningen om  

 opholdstilladelse er indgivet her i landet, fra tidspunktet for ansøgningens  

 indgivelse.
Fristen regnes fra det tidligste af de i 1. pkt. nævnte  

 begyndelsestidspunkter.
 Stk. 3. Ophold med en opholdstilladelse, der er opnået ved svig,  

 anses ikke for lovligt ophold.
 Stk. 4. Den tid, hvori en udlænding har været varetægtsfængslet  

 forud for en senere domfældelse eller har udstået frihedsstraf eller været  

 undergivet anden strafferetlig retsfølge af frihedsberøvende karakter,  

 medregnes ikke i de i stk. 1 nævnte tidsrum.
 3. I § 28 indsættes efter stk. 2 som nyt stykke:
»Stk. 3. En udlænding, der meddeles afslag på en ansøgning om  

 opholdstilladelse efter § 7, kan uanset bestemmelserne i stk. 1 afvises i  

 indtil 3 måneder fra indrejsen.« Stk. 3 og 4 bliver herefter stk. 4 og 5.
 § 28. En udlænding, der ikke har opholdstilladelse, eller en  

 nordisk statsborger, som ikke har fast bopæl her i landet, kan uanset  

 bestemmelserne i kapitel 1 afvises ved indrejsen:
 1) Hvis udlændingen har indrejseforbud og ikke har visum, jf. § 4, stk. 1,  

 2. pkt.
 2) Hvis udlændingen ikke opfylder de bestemmelser om pas, visum og  

 indrejse, som er fastsat efter kapitel 7. Statsborgere i et andet nordisk  

 land kan dog kun afvises af denne grund, såfremt de indrejser fra et  

 ikke-nordisk land, jf. § 39, stk. 4.
3) Hvis der efter det, som er oplyst om udlændingens forhold, er grund til  

 at antage, at den pågældende vil tage ophold eller arbejde her i landet uden  

 fornøden tilladelse.
Udlændinge, der er omfattet af § 2, stk. 1 eller 2, kan  

 dog ikke afvises af denne grund.
4) Hvis udlændingen ikke har de nødvendige midler til sit underhold her i  

 landet og til hjemrejsen.
Udlændinge, der er omfattet af § 2, stk. 1 eller 2,  

 kan dog ikke afvises af denne grund, jf. dog stk. 2.
 5) Hvis andre hensyn til den offentlige orden eller sikkerheds- eller  

 sundhedsmæssige grunde tilsiger, at udlændingen ikke bør have ophold her i  

 landet.
Stk. 2. Afvisning efter stk. 1 kan endvidere ske indtil 3 måneder  

 efter indrejsen.
Udlændinge, der er omfattet af § 2, stk. 1 eller 2, kan dog  

 efter indrejsen kun afvises efter stk. 1, nr. 1 og 5, og, såfremt det  

 offentlige må bekoste udlændingens rejse ud af landet, tillige efter nr. 4.
 Stk. 3. En udlænding, der ikke har fast bopæl her i landet, kan  

 uanset bestemmelserne i kapitel 1 afvises, såfremt det findes påkrævet af  

 hensyn til statens sikkerhed.
 Stk. 4. Indenrigsministeren kan fastsætte nærmere regler om  

 afvisning og udsendelse af blindpassagerer.
 4. I § 34 ændres »Indtil der er truffet afgørelse om,  

 hvorvidt en udlænding skal udvises eller afvises,» til: »Indtil der  

 er truffet afgørelse om, hvorvidt en udlænding skal udvises eller afvises  

 eller udsendes under henvisning til, at udlændingen ikke har ret til at  

 opholde sig her i landet efter reglerne i kapitel 1 og 3-5,».
 § 34. Indtil der er truffet afgørelse om, hvorvidt en udlænding  

 skal udvises eller afvises, og indtil en afgørelse herom kan iværksættes, kan  

 politiet, når det må anses for nødvendigt for at sikre udlændingens  

 tilstedeværelse, bestemme, at udlændingen skal:
1) deponere sit pas, anden rejselegitimation og billet hos politiet, 2) stille en af politiet fastsat sikkerhed, 3) tage ophold efter politiets nærmere bestemmelse og 4) give møde hos politiet på nærmere angivne tidspunkter.
 5. I § 36, stk. 1, indsættes som 3. pkt.:
»En udlænding, hvis ansøgning om opholdstilladelse efter § 7  

 forventes eller er udtaget til behandling efter den i § 53 a, stk. 3, nævnte  

 procedure, kan efter en konkret, individuel vurdering frihedsberøves, såfremt  

 det er påkrævet for at fastholde udlændingens tilstedeværelse under  

 asylsagsbehandlingen, medmindre de i § 34 nævnte foranstaltninger er  

 tilstrækkelige.« § 36. Såfremt de i § 34 nævnte foranstaltninger ikke er  

 tilstrækkelige til at sikre muligheden for afvisning eller for udvisning  

 efter § 24, nr. 5, og § 25 eller udsendelse af en udlænding, der efter  

 reglerne i kapitlerne 1 og 3-5 i øvrigt ikke har ret til at opholde sig her i  

 landet, kan politiet bestemme, at den pågældende skal frihedsberøves.
Har  

 udlændingen fast bopæl her i landet, kan den pågældende alene frihedsberøves  

 for at sikre muligheden for udvisning efter § 22, nr. 1, § 23, nr. 1, jf. §  

 22, nr. 1, og § 24, nr. 1, jf. § 22, nr. 1.
Stk. 2. - - - 6. I § 37, stk. 3, ophæves 3. pkt. og i stedet  

 indsættes:
»Denne frist kan senere forlænges af retten, dog højst med 4 uger ad  

 gangen.
Er frihedsberøvelsen iværksat i medfør af § 36, stk. 1, 3. pkt., kan  

 frihedsberøvelsen opretholdes efter denne bestemmelse i højst 7 dage fra  

 frihedsberøvelsens iværksættelse efter § 36, stk. 1, 3. pkt.« § 37. - - - Stk. 2. - - - Stk. 3. Rettens afgørelse træffes ved kendelse, der kan påkæres  

 efter reglerne i retsplejelovens kapitel 37. Er udlændingen frihedsberøvet på  

 afgørelsens tidspunkt, og findes frihedsberøvelsen lovlig, fastsættes der i  

 kendelsen en frist for fortsat tilbageholdelse.
Denne frist kan senere  

 forlænges af retten.
Stk. 4. - - - Stk. 5. - - - Stk. 6. - - - 7. I § 37 d, stk. 1, indsættes som 4. pkt.:
»En frihedsberøvet, der har ansøgt om opholdstilladelse efter §§ 7  

 eller 8, har endvidere altid ret til ukontrolleret besøg af en repræsentant  

 for Dansk Flygtningehjælp.« § 37 d.
En udlænding, der er frihedsberøvet i medfør af § 36,  

 eller hvis frihedsberøvelse er opretholdt af retten i medfør af § 37, jf. §  

 36, kan modtage besøg i det omfang, opretholdelse af orden og sikkerhed på  

 anbringelsesstedet tillader det.
Politiet kan af hensyn til indhentelsen af  

 oplysninger, som er nødvendige til bedømmelse af, om en tilladelse i henhold  

 til denne lov kan gives, eller om udlændingen lovligt opholder sig her i  

 landet, modsætte sig, at den frihedsberøvede modtager besøg, eller forlange,  

 at besøg finder sted under kontrol.
Den frihedsberøvede har altid ret til  

 ukontrolleret besøg af den beskikkede advokat.
Stk. 2. - - - Stk. 3. - - - Stk. 4. - - - Stk. 5. - - - 8. I § 37 e, stk. 2, indsættes efter 1. pkt.:
»Har udlændingen ansøgt om opholdstilladelse efter §§ 7 eller 8, har  

 vedkommende endvidere adgang til ukontrolleret brevveksling med Dansk  

 Flygtningehjælp.« § 37 e. - - - Stk. 2. En udlænding, der er firhedsberøvet i medfør af § 36,  

 eller hvis frihedsberøvelse er opretholdt af retten i medfør af § 37, jf. §  

 36, har ret til ukontrolleret brevveksling med den beskikkede advokat,  

 indenrigsministeren, Direktoratet for Udlændinge og Flygtningsnævnet.  

 Retsplejelovens § 772, stk. 2, finder i øvrigt tilsvarende anvendelse.
Stk. 3. - - - Stk. 4. - - - 9. I § 40, stk. 3, udgår: »fingeraftryk og«.
 10. § 40, stk. 5, 2. pkt., affattes således:
»Retsplejelovens kapitler 72, 73 og 75 b finder anvendelse i samme  

 omfang som i sager, der angår forbrydelser, der kan medføre  

 fængselsstraf.« § 40. - - - Stk. 2. - - - Stk. 3. Optagelse af fingeraftryk og personfotografi af udlændinge  

 kan foretages, hvis dette skønnes hensigtsmæssigt med henblik på  

 identifikation af den pågældende.
Stk. 4. - - - Stk. 5. Dokumenter og genstande, der må antages at være af  

 betydning for at fastslå en udlændings identitet eller tilknytning til andre  

 lande, kan tages i bevaring, hvis det skønnes fornødent.
Retsplejelovens  

 kapitler 73 og 75 b finder anvendelse i samme omfang som i sager, der angår  

 forbrydelser, der kan medføre fængselsstraf.
Stk. 6. - - - 11. Efter § 40 indsættes:
»§ 40 a.
Der kan optages fingeraftryk af en udlænding:
1) som søger om opholdstilladelse efter § 7, stk. 1 og 2, 2) som søger om opholdstilladelse efter udlændingelovens § 7, stk. 1 eller  

 2, og som kan afvises eller udvises efter § 48, stk. 2.
 Stk. 2. Der kan endvidere optages fingeraftryk af af en udlænding,  

 hvis dette skønnes hensigtsmæssigt med henblik på identifikation af den  

 pågældende.
Stk. 3. Fingeraftryk, der optages i medfør af stk. 1 eller 2, kan  

 registreres i et særligt edb- register, der føres af Rigspolitichefen.  

 Politiet og Direktoratet for Udlændinge kan anvende registret i forbindelse  

 med behandlingen af udlændingesager.
Indenrigsministeren fastsætter efter  

 lovgivningen om offentlige registre forskrifter for registret.
 Stk. 4. Søgning og videregivelse af oplysninger fra registret til  

 politiet til brug for efterforskningen af et strafbart forhold kan foretages,  

 hvis:
1) efterforskningen vedrører en lovovertrædelse, der efter loven kan  

 medføre fængsel i 1 år og 6 måneder eller derover, og 2) søgningen må antages at være af afgørende betydning for  

 efterforskningen.
Stk. 5. Afgørelse om søgning og videregivelse af oplysninger efter  

 stk. 4 træffes af retten ved kendelse.
I kendelsen anføres de konkrete  

 omstændigheder i sagen, hvorpå det støttes, at betingelserne for søgning er  

 opfyldt.
Kendelsen kan til enhver tid omgøres.
Kendelsen kan kæres efter  

 reglerne i retsplejelovens kapitel 85. Retsplejelovens kapitel 62 og 63  

 finder tilsvarende anvendelse.
 Stk. 6. Politiet og Direktoratet for Udlændinge kan uden  

 udlændingens samtykke elektronisk eller manuelt videregive oplysninger fra  

 registret vedrørende fingeraftryk, der er optaget i medfør af stk. 1 eller 2,  

 til udenlandske udlændingemyndigheder.
 12. I § 42 a, stk. 2, indsættes som 5. pkt.:
»Indenrigsministeren kan endvidere fastsætte regler om, at  

 Direktoratet for Udlændinge kan fastsætte nærmere regler for og træffe  

 bestemmelse om udøvelsen af disse beføjelser.« § 42 a. - - - Stk. 2. Direktoratet for Udlændinge tilvejebringer og driver  

 indkvarteringssteder for udlændinge, der er nævnt i stk. 1. Dette kan ske i  

 samarbejde med Dansk Røde Kors eller med andre private organisationer eller  

 selskaber, som er godkendt hertil af indenrigsministeren.
Statslige  

 styrelser, som er godkendt hertil af indenrigsministeren, eller en kommune  

 kan endvidere efter aftale med Direktoratet for Udlændinge tilvejebringe og  

 drive sådanne indkvarteringssteder.
Indenrigsministeren kan fastsætte nærmere  

 regler om, i hvilket omfang Direktoratet for Udlændinges beføjelser efter  

 efter denne bestemmelse kan overføres til andre myndigheder.
Stk. 3. - - - Stk. 4. - - - 13. Efter § 46 b indsættes:
§ 46 c.
Indenrigsministeren kan fastsætte nærmere regler om, i  

 hvilket omfang afgørelser vedrørende meddelelse, forlængelse, bortfald og  

 inddragelse af opholdstilladelser efter § 6 eller § 9, stk. 2, nr. 1, kan  

 træffes af andre myndigheder end Direktoratet for Udlændinge.
Der kan i den  

 forbindelse fastsættes bestemmelser om, til hvilken myndighed afgørelsen kan  

 påklages, og om, at en afgørelse truffet af den myndighed, hvortil afgørelsen  

 kan påklages, er endelig.
Indenrigsministeren kan endvidere fastsætte  

 bestemmelser om, at den myndighed, hvortil afgørelsen kan påklages, kan  

 fastsætte nærmere regler for og træffe bestemmelse om sagernes behandling.' 14. I § 48, stk. 1, indsættes som 6. pkt.:
»Politiets afgørelser efter § 33, stk. 8, kan ikke indbringes for  

 indenrigsministeren.« 15. § 48, stk. 2, 7. pkt., affattes således:
»Politiet skal gøre udlændingen bekendt med adgangen til at sætte sig  

 i forbindelse med Dansk Flygtningehjælp.« 16. Efter § 48, stk. 2, indsættes som stk. 3 og 4:
 »Stk. 3. Når Direktoratet for Udlændinge i medfør af stk. 2  

 har truffet afgørelse om, at en udlænding, der påberåber sig at være omfattet  

 af §§ 7 eller 8, kan opholde sig her i landet under asylsagens behandling,  

 registrerer politiet den pågældende som asylansøger.
Stk. 4. Direktoratet for Udlændinge forestår i øvrigt sagens  

 oplysning.
Direktoratet for Udlændinge træffer herunder bestemmelse om  

 udfyldelse af ansøgningsskema og afhøring af udlændingen.« § 48. Afgørelse om avisning ved indrejsen, jf. §§ 28, stk. 1, og  

 29, stk. 1-2, kan træffes af vedkommende politimester eller politidirektøren.  

 Afgørelser om iværksættelse af foranstaltninger efter § 30, § 34, § 36 og §  

 40, stk. 3-5, kan træffes af Rigspolitichefen, vedkommende politimester eller  

 politidirektøren.
Afgørelser om ydelse af hjælp efter § 43 a kan træffes af  

 Rigspolitichefen.
De i 1.-3. pkt. nævnte afgørelser kan påklages til  

 indenrigsministeren.
Politiets afgørelse om iværksættelse af foranstaltninger  

 efter § 36 og §§ 37 c-37 e kan dog kun påklages til indenrigsministeren,  

 såfremt afgørelsen ikke kan indbringes for domstolene efter § 37 eller §§ 37  

 c-37 e.
Stk. 2. Påberåber en udlænding sig at være omfattet af §§ 7-8,  

 træffes afgørelse om afvisning af Direktoratet for Udlændinge efter reglerne  

 i kapitel 5. Ansøgning om opholdstilladelse efter §§ 7-8 behandles ikke, før  

 der er taget stilling til, om den pågældende udlænding skal afvises eller  

 udvises efter § 24, nr. 5, og er udrejst af landet.
Udlændingen må dog ikke  

 udsendes til et land, hvor der er risiko for forfølgelse af de i  

 flygtningekonventionen af 28. juli 1951, artikel 1 A, nævnte grunde, eller  

 hvor der ikke er beskyttelse mod videresendelse til et sådant land.
Afgørelse  

 om udsendelse træffes af Direktoratet for Udlændinge.
Træffer direktoratet  

 afgørelse om afvisning eller udvisning og udsendelse, kan afgørelsen påklages  

 til indenrigsministeren, jf. § 46, stk. 2. En sådan klage til  

 indenrigsministeren har ikke opsættende virkning.
Træffer Direktoratet for  

 Udlændinge ikke afgørelse om afvisning eller undervisning og udsendelse, skal  

 udlændingen gøres bekendt med adgangen til at sætte sig i forbindelse med  

 Dansk Flygtningehjælp.
 17. § 53, stk. 2-5, ophæves, og i stedet indsættes:
 »Stk. 2. Ved nævnets behandling af en sag medvirker foruden  

 formanden eller en af næstformændene 4 medlemmer, hvoraf 1 medlem udpeges af  

 indenrigsministeren, 1 medlem beskikkes efter indstilling fra Dansk  

 Flygtningehjælp, 1 medlem beskikkes efter indstilling fra Advokatrådet og 1  

 medlem beskikkes efter indstilling fra udenrigsministeren.
 Stk. 3. Drøftelse af spørgsmål om almindelige retningslinjer for  

 nævnets arbejde m.v. sker i nævnets koordinationsudvalg, der sammensættes som  

 nævnt i stk. 2 og så vidt muligt består af faste medlemmer.
 Stk. 4. Sager, hvor Direktoratet for Udlændinge har meddelt afslag  

 på asyl under henvisning til, at de i § 7, stk. 4, nævnte betingelser ikke er  

 opfyldt, kan behandles af formanden eller en af næstformændene alene.
 Stk. 5. Sager, hvor betingelserne for at opnå asyl åbenbart må  

 anses for at være opfyldt, kan behandles af formanden eller en af  

 næstformændene alene.
Stk. 6. Sager, hvor der er anmodet om genoptagelse af en afgørelse  

 truffet af Flygtningenævnet, kan behandles af formanden eller en af  

 næstformændene alene, når der ikke er grund til at antage, at nævnet vil  

 ændre sin afgørelse.« Stk. 6 og 7 bliver herefter stk. 7 og 8.
 § 53. Flygtningsnævnet består af en formand og et af  

 indenrigsministeren fastsat antal næstformænd og andre medlemmer.
 Stk. 2. Ved nævnets behandling af en sag, der er af principiel  

 karakter, medvirker foruden formanden eller en af næstformændene 6 medlemmer,  

 hvoraf 1 medlem udpeges af indenrigsministeren, mens 2 medlemmer beskikkes  

 efter indstilling fra Dansk Flygtningehjælp, 2 medlemmer beskikkes efter  

 indstilling fra Advokatrådet, og 1 medlem beskikkes efter indstilling fra  

 udenrigsministeren.
 Stk. 3. Ved nævnets behandling af sager, der ikke er af principiel  

 karakter, medvirker foruden formanden eller en af næstformændene 1 medlem,  

 der er beskikket efter indstilling fra Dansk Flygtningehjælp, og 1 medlem,  

 der enten er udpeget af indenrigsministeren eller er beskikket efter  

 indstilling fra udenrigsministeren eller Advokatrådet.
 Stk. 4. Drøftelse af spørgsmål om almindelige retningslinier for  

 nævnets arbejde m.v., herunder retningslinier for, hvilke grupper af sager  

 der behandles efter bestemmelsen i stk. 2, sker i nævnets  

 koordinationsudvalg, der sammensættes som nævnt i stk. 2 og så vidt muligt  

 består af faste medlemmer.
 Stk. 5. Sager, hvor betingelserne for at opnå asyl åbenbart må  

 anses for at være opfyldt, kan behandles af formanden eller en af  

 næstformændene alene.
Stk. 6. Formanden og næstformændene skal være dommere.
Medlemmerne  

 beskikkes af indenrigsministeren for en periode på højst 4 år.
Genbeskikkelse  

 kan finde sted.
Stk. 7. Har et medlem forfald, kan der i særlige tilfælde udpeges  

 eller beskikkes et andet medlem.
Stk. 2 og 3 finder tilsvarende anvendelse.
 18. Efter § 54, stk. 1, indsættes:
»Stk. 2. Under nævnets behandling af en klage over  

 Direktoratet for Udlændinges afgørelse i en sag vedrørende ansøgning om  

 opholdstilladelse efter § 7 kan Flygtningenævnets formand eller en af  

 næstformændene beslutte, at der ikke kan fremlægges dokumenter eller andre  

 bevismidler, som kunne være fremlagt under direktoratets behandling af sagen.  

 Under nævnets behandling af en ansøgning om genoptagelse af en af nævnet  

 truffet afgørelse kan Flygtningenævnets formand eller en af næstformændene  

 beslutte, at der ikke kan fremlægges dokumenter eller andre bevismidler, som  

 er omfattet af 1. pkt. eller kunne være fremlagt under nævnets tidligere  

 behandling af sagen.« § 54. Indbringes en afgørelse for Flygtningsnævnet, fremsender  

 Direktoratet for Udlændinge sagens akter til nævnet med oplysninger om den  

 påklagede afgørelse, en kort redegørelse for de omstændigheder, der  

 påberåbes, samt sagens bevisligheder.
Nævnet drager i øvrigt selv omsorg for  

 sagens oplysning og træffer bestemmelse om afhøring af udlændingen og vidner  

 og om tilvejebringelse af andre bevismidler.
 19. I § 55 indsættes efter stk. 1 som nyt stykke:
»Stk. 2. Flygtningenævnet kan nægte at beskikke den advokat,  

 som udlændingen ønsker beskikket, såfremt den pågældende advokat ikke har  

 deltaget i efteruddannelseskurser, der er godkendt af indenrigsministeren, på  

 områder af særlig betydning for udøvelsen af hvervet som beskikket advokat i  

 sager, der behandles i Flygtningenævnet.« Stk. 2-4 bliver herefter stk. 3-5.
 20. I § 55, stk. 4, der bliver stk. 5, ændres »stk.  

 3« til: »stk. 4«.
 § 55. Flygtningsnævnet kan om fornødent beskikke en advokat for  

 udlændingen, medmindre denne selv har antaget en sådan.
 Stk. 2. Kan det ud fra hensynet til sagens fremme ikke anses for  

 forsvarligt, at den advokat, som udlændingen ønsker beskikket, medvirker, kan  

 Flygtningenævnet nægte at beskikke den pågældende som advokat for  

 udlændingen. Ønsker udlændingen i stedet en anden advokat beskikket, skal  

 Flygtningenævnet beskikke den pågældende, medmindre beskikkelse kan nægtes  

 efter 1. pkt.
 Stk. 3. Udlændingen og dennes advokat skal have lejlighed til at  

 gøre sig bekendt med det materiale, der indgår i nævnets behandling, og til  

 at udtale sig herom.
 Stk. 4. Hvis hensynet til statens sikkerhed eller dens forhold til  

 fremmede magter eller hensynet til tredjemand undtagelsesvis gør det  

 påkrævet, kan bestemmelsen i stk. 3 fraviges i fornødent omfang.
 21. § 56, stk. 1, ophæves og i stedet indsættes:
 »Flygtningenævnets formand eller den, formanden bemyndiger dertil,  

 henviser en sag til behandling efter § 53, stk. 2 eller 4-6.
 Stk. 2. Såfremt udlændingen eller den beskikkede advokat begærer  

 det, har udlændingen ret til mundtligt at forelægge sin sag for nævnet, jf.  

 dog stk. 3 og 4. Nævnet bestemmer, om den øvrige behandling af sagen skal  

 være mundtlig, jf. dog stk. 3 og 4.
 Stk. 3. Sager, der behandles efter § 53, stk. 4-6, behandles på  

 skriftligt grundlag.
 Stk. 4. Flygtningenævnets formand eller den, formanden bemyndiger  

 dertil, kan henvise en sag, der skal behandles efter § 53, stk. 2, til  

 behandling på skriftligt grundlag, hvis:
1) klagen må anses for grundløs, 2) der er meddelt opholdstilladelse efter § 7, stk. 2, men udlændingen  

 påberåber sig at være omfattet af § 7, stk. 1 (statusændringssag), 3) sagen vedrører meddelelse af opholdstilladelse efter § 7, stk. 4, under  

 henvisning til de i § 7, stk. 1 eller 2, nævnte betingelser, 4) sagen vedrører nægtelse af udstedelse af dansk rejsedokument for  

 flygtninge eller inddragelse af et sådant rejsedokument, 5) sagen vedrører meddelelse af opholdstilladelse efter § 7 til  

 indrejsende familiemedlemmer til en udlænding, der tidligere er meddelt  

 opholdstilladelse efter § 7 (konsekvensstatussag), eller 6) forholdene i øvrigt taler for anvendelse af denne behandlingsform.
 Stk. 5. Sager, der er henvist til behandling på skriftligt  

 grundlag efter stk. 4, nr. 1, kan henvises til mundtlig behandling«.
 Stk. 2-4 bliver herefter stk. 6-8.
 22. I § 56, stk. 2, der bliver stk. 5, udgår i 1.  

 pkt. », jf. dog stk. 1, 3. pkt«.
 § 56. Såfremt udlændingen eller den beskikkede advokat begærer  

 det, har udlændingen ret til mundtligt at forelægge sin sag for nævnet.  

 Nævnet bestemmer, om den øvrige behandling af sagen skal være mundtlig.  

 Sager, der behandles efter § 53, stk. 3, kan behandles skriftligt i det  

 omfang, der er enighed herom.
Stk. 2. Nævnets afgørelser træffes ved stemmeflerhed, jf. dog stk.  

 1, 3. pkt.
I tilfælde af stemmelighed skal det resultat, som er gunstigst for  

 den pågældende klager, være gældende.
Afgørelsen skal ledsages af grunde.
 Stk. 3. Nævnets afgørelser er endelige.
 Stk. 4. Indenrigsministeren fastsætter Flygtningenævnets  

 forretningsorden efter forhandling med nævnet.
§ 2 I lov nr. 387 af 6. juni 1991 om ændring af udlændingeloven foretages  

 følgende ændringer:
 1. I § 1 indsættes efter nr. 9, som nyt nummer:
»10. I § 40 a, stk. 1, nr. 2, ændres »afvises eller  

 udvises efter § 48, stk. 2,» til: »afvises, udvises, overføres  

 eller tilbageføres efter § 48 a, stk. 1,» Nr. 10-11 bliver herefter nr. 11-12.
 2. I § 1, nr. 10, der bliver nr. 11, indsættes i § 48  

 a som stk. 4:
»Stk. 4. Politiet skal gøre en udlænding, der opholder sig her i  

 landet, bekendt med adgangen til at sætte sig i forbindelse med Dansk  

 Flygtningehjælp.« 3. I § 1, nr. 10, der bliver nr. 11, affattes § 48 e  

 således:
»§ 48 e.
Når Direktoratet for Udlændinge har truffet  

 afgørelse om, at en udlænding, der påberåber sig at være omfattet af §§ 7  

 eller 8, kan opholde sig her i landet under asylsagens behandling,  

 registrerer politiet den pågældende som asylansøger.
Stk. 2. Direktoratet for Udlændinge forestår i øvrigt sagens  

 oplysning.
Direktoratet for Udlændinge træffer herunder bestemmelse om  

 udfyldelse af ansøgningsskema og afhøring af udlændingen.« 10. § 48, stk. 2, udgår, og i stedet indsættes:
»- - - § 48 e.
Træffer Direktoratet for Udlændinge ikke afgørelse om  

 afvisning eller udvisning og udsendelse, gøres udlændingen bekendt med  

 adgangen til at sætte sig i forbindelse med Dansk Flygtningehjælp.« Efter 2. behandling den 31. maj 1995 § 1 I udlændingeloven, jf. lovbekendtgørelse nr. 894 af 27. oktober 1994, som  

 ændret ved § 1 i lov nr. 33 af 18. januar 1995 og § 2 i lov nr. 34 af 18.  

 januar 1995, foretages følgende ændringer:
 1. § 19, stk. 1, nr. 1, affattes således:
»1) Når det grundlag, som er angivet i ansøgningen eller tilladelsen,  

 herunder efter §§ 7 eller 8, var urigtigt eller ikke længere er til  

 stede.« 2. I § 27 indsættes efter stk. 1 som nyt stykke:
»Stk. 2. For så vidt angår udlændinge, der er meddelt  

 opholdstilladelse efter §§ 7 eller 8, regnes de i stk. 1 nævnte tidsrum fra  

 tidspunktet for den første meddelelse af opholdstilladelsen, jf. dog stk.  

 3.« Stk. 2-4 bliver herefter stk. 3-5.
 3. I § 28 indsættes efter stk. 2 som nyt stykke:
»Stk. 3. En udlænding, der meddeles afslag på en ansøgning om  

 opholdstilladelse efter § 7, kan uanset bestemmelserne i stk. 1 afvises i  

 indtil 3 måneder fra indrejsen.« Stk. 3 og 4 bliver herefter stk. 4 og 5.
 4. I § 34 ændres »Indtil der er truffet afgørelse om,  

 hvorvidt en udlænding skal udvises eller afvises,» til: »Indtil der  

 er truffet afgørelse om, hvorvidt en udlænding skal udvises eller afvises  

 eller udsendes under henvisning til, at udlændingen ikke har ret til at  

 opholde sig her i landet efter reglerne i kapitel 1 og 3-5,».
 5. I § 36, stk. 1, indsættes som 3. pkt.:
»En udlænding, hvis ansøgning om opholdstilladelse efter § 7  

 forventes eller er udtaget til behandling efter den i § 53 a, stk. 3, nævnte  

 procedure, kan efter en konkret, individuel vurdering frihedsberøves, såfremt  

 det er påkrævet for at fastholde udlændingens tilstedeværelse under  

 asylsagsbehandlingen, medmindre de i § 34 nævnte foranstaltninger er  

 tilstrækkelige.« 6. I § 37, stk. 3, ophæves 3. pkt., og i stedet  

 indsættes:
»Denne frist kan senere forlænges af retten, dog højst med 4 uger ad  

 gangen.
Er frihedsberøvelsen iværksat i medfør af § 36, stk. 1, 3. pkt., kan  

 frihedsberøvelsen opretholdes efter denne bestemmelse i højst 7 dage fra  

 frihedsberøvelsens iværksættelse efter § 36, stk. 1, 3. pkt.« 7. I § 37 d, stk. 1, indsættes som 4. pkt.:
»En frihedsberøvet, der har ansøgt om opholdstilladelse efter §§ 7  

 eller 8, har endvidere altid ret til ukontrolleret besøg af en repræsentant  

 for Dansk Flygtningehjælp.« 8. I § 37 e, stk. 2, indsættes efter 1. pkt.:
»Har udlændingen ansøgt om opholdstilladelse efter §§ 7 eller 8, har  

 vedkommende endvidere adgang til ukontrolleret brevveksling med Dansk  

 Flygtningehjælp.« 9. I § 40, stk. 3, udgår »fingeraftryk og«.
 10. § 40, stk. 5, 2. pkt., affattes således:
»Retsplejelovens kapitler 72, 73 og 75 b finder anvendelse i samme  

 omfang som i sager, der angår forbrydelser, der kan medføre  

 fængselsstraf.« 11. Efter § 40 indsættes:
»§ 40 a.
Der kan optages fingeraftryk af en udlænding, 1) som søger om opholdstilladelse efter § 7, stk. 1 og 2, 2) som søger om opholdstilladelse efter udlændingelovens § 7, stk. 1 eller  

 2, og som kan afvises eller udvises efter § 48, stk. 2.
 Stk. 2. Der kan endvidere optages fingeraftryk af en udlænding,  

 hvis dette skønnes hensigtsmæssigt med henblik på identifikation af den  

 pågældende.
Stk. 3. Fingeraftryk, der optages i medfør af stk. 1 eller 2, kan  

 registreres i et særligt edb- register, der føres af Rigspolitichefen.  

 Politiet og Direktoratet for Udlændinge kan anvende registret i forbindelse  

 med behandlingen af udlændingesager.
Indenrigsministeren fastsætter efter  

 lovgivningen om offentlige registre forskrifter for registret.
Stk. 4. Søgning og videregivelse af oplysninger fra registret til  

 politiet til brug for efterforskningen af et strafbart forhold kan foretages,  

 hvis 1) efterforskningen vedrører en lovovertrædelse, der efter loven kan  

 medføre fængsel i 1 år og 6 måneder eller derover, og 2) søgningen må antages at være af afgørende betydning for  

 efterforskningen.
Stk. 5. Afgørelse om søgning og videregivelse af oplysninger efter  

 stk. 4 træffes af retten ved kendelse.
I kendelsen anføres de konkrete  

 omstændigheder i sagen, hvorpå det støttes, at betingelserne for søgning er  

 opfyldt.
Kendelsen kan til enhver tid omgøres.
Kendelsen kan kæres efter  

 reglerne i retsplejelovens kapitel 85. Retsplejelovens kapitel 62 og 63  

 finder tilsvarende anvendelse.
Stk. 6. Politiet og Direktoratet for Udlændinge kan uden  

 udlændingens samtykke elektronisk eller manuelt videregive oplysninger fra  

 registret vedrørende fingeraftryk, der er optaget i medfør af stk. 1 eller 2,  

 til udenlandske udlændingemyndigheder.« 12. I § 42 a, stk. 2, indsættes som 5. pkt.:
»Indenrigsministeren kan endvidere fastsætte regler om, at  

 Direktoratet for Udlændinge kan fastsætte nærmere regler for og træffe  

 bestemmelse om udøvelsen af disse beføjelser.« 13. Efter § 46 b indsættes:
» § 46 c.
Indenrigsministeren kan fastsætte nærmere regler om,  

 i hvilket omfang afgørelser vedrørende meddelelse, forlængelse, bortfald og  

 inddragelse af opholdstilladelser efter § 6 eller § 9, stk. 2, nr. 1, kan  

 træffes af andre myndigheder end Direktoratet for Udlændinge.
Der kan i den  

 forbindelse fastsættes bestemmelser om, til hvilken myndighed afgørelsen kan  

 påklages, og om, at en afgørelse truffet af den myndighed, hvortil afgørelsen  

 kan påklages, ikke kan indbringes for anden administrativ myndighed.  

 Indenrigsministeren kan endvidere fastsætte bestemmelser om, at den  

 myndighed, hvortil afgørelsen kan påklages, kan fastsætte nærmere regler for  

 og træffe bestemmelse om sagernes behandling.« 14. I § 48, stk. 1, indsættes som 6. pkt.:
»Politiets afgørelser efter § 33, stk. 8, kan ikke indbringes for  

 indenrigsministeren.« 15. § 48, stk. 2, 7. pkt., affattes således:
»Politiet skal gøre udlændingen bekendt med adgangen til at sætte sig  

 i forbindelse med Dansk Flygtningehjælp.« 16. Efter § 48, stk. 2, indsættes som stk. 3 og 4:
 »Stk. 3. Når Direktoratet for Udlændinge i medfør af stk. 2 har  

 truffet afgørelse om, at en udlænding, der påberåber sig at være omfattet af  

 §§ 7 eller 8, kan opholde sig her i landet under asylsagens behandling,  

 registrerer politiet den pågældende som asylansøger.
Stk. 4. Direktoratet for Udlændinge forestår i øvrigt sagens  

 oplysning.
Direktoratet for Udlændinge træffer herunder bestemmelse om  

 udfyldelse af ansøgningsskema og afhøring af udlændingen.« 17. § 53, stk. 2-5, ophæves, og i stedet indsættes:
 »Stk. 2. Ved nævnets behandling af en sag medvirker foruden  

 formanden eller en af næstformændene 4 medlemmer, hvoraf 1 medlem udpeges af  

 indenrigsministeren, 1 medlem beskikkes efter indstilling fra Dansk  

 Flygtningehjælp, 1 medlem beskikkes efter indstilling fra Advokatrådet og 1  

 medlem beskikkes efter indstilling fra udenrigsministeren.
 Stk. 3. Drøftelse af spørgsmål om almindelige retningslinjer for  

 nævnets arbejde m.v. sker i nævnets koordinationsudvalg, der sammensættes som  

 nævnt i stk. 2 og så vidt muligt består af faste medlemmer.
 Stk. 4. Sager, hvor Direktoratet for Udlændinge har meddelt afslag  

 på asyl under henvisning til, at de i § 7, stk. 4, nævnte betingelser ikke er  

 opfyldt, kan behandles af formanden eller en af næstformændene alene.
 Stk. 5. Sager, hvor betingelserne for at opnå asyl åbenbart må  

 anses for at være opfyldt, kan behandles af formanden eller en af  

 næstformændene alene.
Stk. 6. Sager, hvor der er anmodet om genoptagelse af en afgørelse  

 truffet af Flygtningenævnet, kan behandles af formanden eller en af  

 næstformændene alene, når der ikke er grund til at antage, at nævnet vil  

 ændre sin afgørelse.« Stk. 6 og 7 bliver herefter stk. 7 og 8.
 18. Efter § 54, stk. 1, indsættes:
»Stk. 2. Under nævnets behandling af en klage over  

 Direktoratet for Udlændinges afgørelse i en sag vedrørende ansøgning om  

 opholdstilladelse efter § 7 kan Flygtningenævnets formand eller en af  

 næstformændene beslutte, at der ikke kan fremlægges dokumenter eller andre  

 bevismidler, som kunne være fremlagt under direktoratets behandling af sagen.  

 Under nævnets behandling af en ansøgning om genoptagelse af en af nævnet  

 truffet afgørelse kan Flygtningenævnets formand eller en af næstformændene  

 beslutte, at der ikke kan fremlægges dokumenter eller andre bevismidler, som  

 er omfattet af 1. pkt. eller kunne være fremlagt under nævnets tidligere  

 behandling af sagen.« 19. § 56, stk. 1, ophæves, og i stedet indsættes:
 »Flygtningenævnets formand eller den, formanden bemyndiger dertil,  

 henviser en sag til behandling efter § 53, stk. 2 eller 4-6.
 Stk. 2. Såfremt udlændingen eller den beskikkede advokat begærer  

 det, har udlændingen ret til mundtligt at forelægge sin sag for nævnet, jf.  

 dog stk. 3 og 4. Nævnet bestemmer, om den øvrige behandling af sagen skal  

 være mundtlig, jf. dog stk. 3 og 4.
 Stk. 3. Sager, der behandles efter § 53, stk. 4-6, behandles på  

 skriftligt grundlag.
Stk. 4. Flygtningenævnets formand eller den, formanden bemyndiger  

 dertil, kan henvise en sag, der skal behandles efter § 53, stk. 2, til  

 behandling på skriftligt grundlag, hvis 1) klagen må anses for grundløs, 2) der er meddelt opholdstilladelse efter § 7, stk. 2, men udlændingen  

 påberåber sig at være omfattet af § 7, stk. 1 (statusændringssag), 3) sagen vedrører meddelelse af opholdstilladelse efter § 7, stk. 4, under  

 henvisning til de i § 7, stk. 1 eller 2, nævnte betingelser, 4) sagen vedrører nægtelse af udstedelse af dansk rejsedokument for  

 flygtninge eller inddragelse af et sådant rejsedokument, 5) sagen vedrører meddelelse af opholdstilladelse efter § 7 til  

 indrejsende familiemedlemmer til en udlænding, der tidligere er meddelt  

 opholdstilladelse efter § 7 (konsekvensstatussag), eller 6) forholdene i øvrigt taler for anvendelse af denne behandlingsform.
Stk. 5. Sager, der er henvist til behandling på skriftligt  

 grundlag efter stk. 4, nr. 1, kan henvises til mundtlig behandling.« Stk. 2-4 bliver herefter stk. 6-8.
20. I § 56, stk. 2, der bliver stk. 6, udgår i 1.  

 pkt. », jf. dog stk. 1, 3. pkt.« § 2 I lov nr. 387 af 6. juni 1991 om ændring af udlændingeloven.  

 (EF-asylkonventionen) foretages følgende ændringer:
 1. I § 1 indsættes efter nr. 9 som nyt nummer:
 »10. I § 40 a, stk. 1, nr. 2, ændres »afvises  

 eller udvises efter § 48, stk. 2,» til: »afvises, udvises,  

 overføres eller tilbageføres efter § 48 a, stk. 1,».
 Nr. 10 og 11 bliver herefter nr. 11 og 12.
 2. I § 1, nr. 10, der bliver nr. 11, indsættes i § 48  

 a som stk. 4:
»Stk. 4. Politiet skal gøre en udlænding, der opholder sig her i  

 landet, bekendt med adgangen til at sætte sig i forbindelse med Dansk  

 Flygtningehjælp.« 3. I § 1, nr. 10, der bliver nr. 11, affattes § 48 e  

 således:
»§ 48 e.
Når Direktoratet for Udlændinge har truffet  

 afgørelse om, at en udlænding, der påberåber sig at være omfattet af §§ 7  

 eller 8, kan opholde sig her i landet under asylsagens behandling,  

 registrerer politiet den pågældende som asylansøger.
Stk. 2. Direktoratet for Udlændinge forestår i øvrigt sagens  

 oplysning.
Direktoratet for Udlændinge træffer herunder bestemmelse om  

 udfyldelse af ansøgningsskema og afhøring af udlændingen.« § 3 Stk. 1. Loven træder i kraft den 1. september 1995.
 Stk. 2. § 1, nr. 1, 2, 4-6, 9, 11, 17, 19 og 20, og § 2, nr. 1,  

 træder dog i kraft dagen efter bekendtgørelsen i Lovtidende.
 Stk. 3. Indenrigsministeren fastsætter tidspunktet for  

 ikrafttræden af § 1, nr. 15, 16 og 18, og § 2, nr. 2 og 3.  

 Indenrigsministeren kan fastsætte regler om, ved hvilke grænseovergangssteder  

 § 1, nr. 15, og § 2, nr. 2, træder i kraft.
 Stk. 4. § 1, nr. 17, 19 og 20, gælder ikke for sager, hvor der  

 inden disse bestemmelsers ikrafttræden er truffet bestemmelse om sagens  

 berammelse i Flygtningenævnet.
 Stk. 5. § 1, nr. 1 og 2, finder ikke anvendelse på udlændinge, der  

 inden disse bestemmelsers ikrafttræden har indgivet ansøgning om  

 opholdstilladelse.
§ 4 Indenrigsministeren fremsætter i folketingsåret 1998-99 forslag for  

 Folketinget til revision af § 1, nr. 5, 6, 9, 11, 13 og 15-20, og § 2.
§ 5 Loven gælder ikke for Færøerne og Grønland, men kan ved kongelig anordning  

 helt eller delvis sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
