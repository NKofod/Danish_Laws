Indledning Denne vejledning vedrørende kontrahering af skibe omhandler de specielle  

 forhold, der vedrører planlægning, projektering, tilbudsindhentning og  

 indgåelse af kontrakter om køb af statens skibe.
Derudover omhandler  

 vejledningen anbefalede fremgangsmåder ved finansiering og ved salg af skibe.
 Vejledningen tager sigte på aftaler mellem statsinstitutioner og danske  

 værfter, men den er ikke fuldstændig og dækkende for alle skibstyper.  

 Institutionerne anmodes derfor om at være opmærksom på særlige forhold, som  

 ikke behandles i vejledningen, og eventuelt søge bistand hos andre  

 statsinstitutioner, som vil kunne yde den nødvendige rådgivning.
 En liste over statsinstitutioner, der er tilsluttet Statsrederiernes  

 Tekniske Komite, og som vil kunne bistå med rådgivning, findes bagest i  

 vejledningen (bilag 3).
Frederiksberg, november 1991, P.
Klit Jakobsen Bilag 1 Prisregulering Bilag 2 Force majeure Bilag 3 Statsrederiernes Tekniske Komite 1. Planlægning Kontrahering af skibe bør ske efter forretningsmæssige principper og på  

 baggrund af en så effektiv og langsigtet planlægning som mulig.
Mulighederne  

 for at placere nybygningsordrer på tidspunkter, hvor markedet er gunstigt,  

 bør udnyttes, men derudover bør man ved kontrahering af skibe have for øje,  

 at de efterfølgende omkostninger til drift og vedligeholdelse er mindst lige  

 så vigtige som skibets pris.
Hvad enten der er tale om, at et nyt skib skal erstatte et ældre, eller  

 der er tale om, at skibet skal løse en ny opgave, er det vigtigt, at  

 indsamlingen af krav og ønsker til det nye skib indledes så tidligt som  

 muligt.
Derved undgår man, at projektet kommer i tidnød, og at man må haste  

 igennem en eller flere af de følgende faser i anskaffelsen.
Allerede i denne tidlige fase af anskaffelsen kan institutionen med fordel  

 nedsætte en projektledelse, som bør udarbejde en tidsplan for projektets  

 gennemførelse.
I planlægningsfasen har projektledelsen i øvrigt til opgave at  

 indsamle krav og ønsker til nybygningen, og den skal også foretage en  

 forholdsvis dybgående behovsanalyse i forbindelse med de indkomne krav og  

 ønsker.
Projektledelsen skal endvidere beskrive de overordnede rammer med hensyn  

 til, hvilke generelle behov skibet skal opfylde, herunder hvilken type der  

 vil være egnet, og hvilket fartområde der vil blive tale om.
Endvidere bør  

 projektledelsen give rammer for skibets størrelse, bemanding, klasse,  

 lastkapacitet, passagerantal osv. osv.
Dernæst bør alle, som har interesse i  

 at få et »godt« skib, inddrages i projektet, heriblandt ikke mindst  

 de personer, der skal anvende og sejle med det.
Til støtte for  

 projektledelsen bør det overvejes at nedsætte en eller flere projektgrupper -  

 f.eks. opdelt i en dæks-, maskin- og restaurationsgruppe - med det formål at  

 indsamle krav og ønsker inden for de enkelte delområder.
Det er vigtigt, at man i planlægningsfasen kun fremsætter krav og ønsker -  

 ikke konkrete forslag til løsninger.
F.eks. bør man ikke kræve »stilbar  

 propeller«, men i stedet bør man beskrive de særlige krav, der kan være  

 til skibets manøvreevne.
For både projektledelsen og for projektgrupperne  

 gælder, at ingen »krav« må sættes højere, end hvad der er absolut  

 nødvendigt, og hvad der ligger derudover, bør udtrykkes som  

 »ønsker«.
Når alle generelle og specielle krav og ønsker er indsamlet, er det  

 projektledelsens opgave at vurdere, hvordan både krav og ønsker kan opfyldes.  

 Hvis kravene kan opfyldes på forskellig måde, eller ønskerne kan opfyldes i  

 forskellige grad, kan det være hensigtsmæssigt at gennemføre en  

 forundersøgelse (feasibility-study), hvor de forskellige løsninger beskrives  

 og vurderes ud fra bl.a. driftsmæssige og økonomiske kriterier.
Resultatet  

 fra en sådan forundersøgelse er velegnet som grundlag for den egentlige  

 projektering af skibet.
 Inden man går over til projekteringsfasen bør det undersøges, om køb af et  

 brugt skib vil være det økonomisk mest fordelagtige.
 Hvis man kan forudse kun at få brug for skibet i en forholdsvis kort  

 periode, bør det undersøges, om det vil være muligt og økonomisk fordelagtigt  

 at chartre et skib til at løse opgaven.
 Både ved undersøgelser om køb af et brugt skib og ved chartring af et skib  

 kan man få bistand hos skibsmæglere, som er specialister på dette område.
2. Projektering Projekteringen har til formål at beskrive det skib, man ønsker at  

 anskaffe.
Beskrivelsen af skibet skal være korrekt, men det er projektledelsens  

 afgørelse, hvor deltaljeret den skal være.
Der bør som minimum udarbejdes en  

 arrangementstegning, som viser skibets dimensioner og indretning samt en  

 tilhørende specifikation vedrørende ydeevne (fart, trækkraft osv.) og  

 kapacitet (lasteevne, passagerantal osv.).
 Derudover kan der til projektmaterialet udarbejdes linjetegninger og  

 konstruktionstegninger (klassetegninger), og der kan udarbejdes en  

 konditionsoversigt, som indeholder gennemregnede lastekonditioner med  

 angivelse af dybgang og stabilitet.
 Endelig kan der udarbejdes en total specifikation, i hvilken hele skibet  

 gennemgås, og hvori er beskrevet alle de krav, som ønskes overholdt ved  

 bygningen af skibet.
Der kan ikke gives faste retningslinjer for, hvor detaljeret en  

 projektbeskrivelse bør være.
På den ene side skal den danne basis for en  

 tilbudsgivning og være bilag til kontrakten med byggeværftet.
Af den grund  

 bør den indeholde alt, hvad der kan have indflydelse på det færdige skibs  

 udformning og pris.
På den anden side kan der blive tale om et urimeligt  

 stort ressourceforbrug, hvis man fastsætter en detaljeringsgrad, der er  

 højere end nødvendig.
I den forbindelse bør man være opmærksom på, at det vil  

 være fordyrende at angive overflødige eller dårligt gennemtænkte  

 specifikationskrav, som vanskeliggør byggeværftets arbejde og indskrænker  

 dets valgmuligheder.
Det er meget få institutioner, som har kapacitet og den nødvendige viden  

 og erfaring til selv at foretage den endelige projektering.
De fleste vælger  

 at udarbejde et skitseprojekt eller forprojekt selv og så lade et byggeværft  

 eller et skibskonsulentfirma lave den egentlige projektering på basis af  

 dette til en aftalt fast pris.
Fordele og ulemper ved de forskellige metoder  

 er behandlet i det følgende.
2.1 Egen projektering Som nævnt stiller det ganske store krav til en institutions eget personale  

 at udføre den totale projektering.
Projektering bør foretages af folk, som  

 har erfaring i dette arbejde, og som er rimeligt specialiserede inden for  

 områderne skrogkonstruktion samt maskin- og elektroteknik til skibsbrug.  

 Normalt vil det derfor give det bedste resultat, hvis institutionen kun  

 gennemfører et såkaldt forprojekt, som angiver intentionerne, men som i  

 øvrigt er uforpligtende for institutionen.
Dette forprojekt kan så bruges som  

 udgangspunkt for en egentlig projektering ved et værft eller hos et  

 skibskonsulentfirma.
2.2 Projektering ved værft Tidligere var det almindeligt at henvende sig til et eller flere værfter  

 med et forprojekt eller måske blot en kravspecifikation idet værfterne så i  

 interesse for at få ordren udførte projekteringen.
En sådan udgiftsfri  

 projektering er imidlertid ikke så almindelig mere.
Det vil dog ofte være muligt at få et værft til at udføre projektering som  

 betalt konsulent.
Der kan være fordele ved en sådan fremgangsmåde.  

 Opmærksomheden henledes på, at et nyt EF-direktiv om anskaffelse af  

 tjenesteydelser forventes at træde i kraft pr. 1. januar 1993. Projektering  

 af skibe vil være omfattet af det kommende direktiv.
At benytte et værft som konsulent indebærer dog, at værftet ikke kan  

 deltage som tilbudsgiver, idet værftet vil have fordele frem for de øvrige  

 tilbudsgivere.
Dette er en tilsidesættelse af den ligestilling, der er en  

 forudsætning bl.a. i forbindelse med EF-udbud.
Vælges denne fremgangsmåde,  

 skal det gøres klart for det projekterende værft, at dette ikke vil blive  

 opfordret til at afgive tilbud.
Hvor projekteringen drejer sig om meget store skibe, vil værfterne ofte  

 selv have egne teknikere, som både designmæssigt og på det tekniske plan vil  

 kunne tage vare på alt.
Drejer det sig derimod om mindre skibe, er det  

 almindeligt, at værftet antager en uafhængig skibskonsulent.
I sådanne  

 tilfælde er det vigtigt at få præciseret, at værftet hæfter for alle de af  

 værftet antagne konsulenter mv.
 Hvis institutionen benytter et værft til at udføre projekteringen, bør den  

 endvidere sikre sig, at tilbudsgrundlaget ikke indeholder unødvendige  

 konkurrencebegrænsende krav.
 Fordele og ulemper bør derfor overvejes nøje, inden man vælger  

 fremgangsmåde.
2.3 Projektering ved et skibskonsulentfirma Det vil normalt være den enkleste og sikreste fremgangsmåde at få  

 projekteringen udført hos et skibskonsulentfirma.
I Danmark er der adskillige  

 skibskonsulentfirmaer med de nødvendige kvalifikationer for at rådgive  

 statens institutioner både med hensyn til kontrahering af traditionelle og  

 specielle skibe.
Også projektering ved konsulentfirma vil være omfattet af  

 det ovenfor nævnte nye direktiv om tjenesteydelser.
Det kan være hensigtsmæssigt gennem flere år at holde sig til et enkelt  

 konsulentfirma, som derved får mulighed for at gøre sig bekendt med  

 institutionens særlige krav til sine skibe.
Men man kan også vælge fra sag  

 til sag at udbyde projekteringsarbejdet til flere konsulentfirmaer.
Den  

 første fremgangsmåde har nogle åbenbare praktiske fordele, hvorimod den  

 sidste svarer mest til fremgangsmåde ved køb i øvrigt, hvor en kreds af  

 potentielle leverandører får lejlighed til på lige vilkår at afgive tilbud.  

 Den tilbudsgiver, der afgiver det mest interessante og det mest fordelagtige  

 tilbud, bliver så valgt som leverandør.
 Hvis institutionens skibskonsulentfirma leverer specifikationer, bør  

 aftalen med værftet indeholde en bestemmelse om, at det fulde ansvar for  

 specifikationerne overføres til værftet.
I tilknytning hertil kan det aftales, at værftet i en periode på to  

 måneder fra kontraktens underskrift kan foreslå ændringer i specifikationerne  

 i forbindelse med overtagelsen af det fulde ansvar for specifikationerne.
Til  

 dette skal tilføjes en adgang for institutionen til at ophæve kontrakten,  

 hvis den ikke ønsker de foreslåede ændringer gennemført.
At det fulde ansvar for specifikationerne overføres til værftet bør ikke  

 fritage skibskonsulentfirmaet for ansvar i forbindelse med arbejdets  

 udførelse.
Institutionen bør derfor sikre sig, at det af aftalen med firmaet  

 fremgår, at firmaet er ansvarlig efter dansk rets almindelige  

 erstatningsregler for fejl og forsømmelser ved opgavens løsning.
Der skal i  

 aftalen fastsættes en passende størrelse for skibskonsulentfirmaets ansvar og  

 forsikringsdækning.
Samtidigt skal institutionen sikre sig, at det aftalte  

 maksimale beløb dækker samtlige skader inden for en periode af 2 år efter  

 skibets søsætning, og at forsikringen ikke kan opsiges/ophøre før udløbet af  

 denne periode.
Det vil sige, at forsikringsselskabet skal pålægges at meddele  

 institutionen enhver omstændighed, der medfører ændringer i eller ophør af  

 forsikringen i den fastsatte periode.
3. Indhentning af tilbud Indhentning af tilbud kan enten forestås af institutionen selv eller af  

 det skibskonsulentfirma, der har medvirket ved skibets projektering.
Hvis man  

 vælger at fortsætte samarbejdet med konsulentfirmaet, skal der indgås aftale  

 om, hvilket arbejde skibskonsulentfirmaet skal udføre, og hvilken pris  

 institutionen skal betale for dette arbejde.
Uanset om konsulentfirmaet eller institutionen selv forestår indhentning  

 af tilbud, skal tilbudsindhentningen foretages i overensstemmelse med de  

 internationale regler om statslige indkøb.
Selve kontrakten om bygningen af  

 et skib er omfattet af direktivet om samordning af fremgangsmåderne ved  

 offentlige indkøb, direktiv 77/62/EØF som ændret ved direktiv 88/295/EØF.  

 Disse regler er p.t. indeholdt i Industriministeriets bekendtgørelse nr. 826  

 af 7. december 1990 om samordning af fremgangsmåderne ved indgåelse af  

 kontrakter om offentlige indkøb i De Europæiske Fællesskaber.
Reglerne gælder  

 for indkøb, som samlet ligger over den gældende tærskelværdi (1991: 1.050.000  

 kroner).
 Direktoratet for Statens Indkøb har i 1991 udsendt en vejledning om  

 anvendelsen af de internationale regler om indkøb.
 Tilbudsmaterialet bør normalt være fuldt gennemarbejdet inden  

 institutionen offentliggør sine planer om det pågældende indkøb - jf.  

 ovennævnte internationale regler om statslige indkøb.
3.1 Tilbudsgrundlaget Det tilbudsgrundlag, som sendes til værfterne, bør bestå af en skrivelse  

 med tilhørende bilag.
I skrivelsen opfordres værfterne til at give tilbud, og der gives en kort  

 omtale af det skib, man ønsker bygget.
Derudover skal skrivelsen indeholde de  

 regler, der er gældende for tilbudsgivningen.
I skrivelsen kan institutionen enten opfordre tilbudsgiverne til at angive  

 tilbudsprisen som en fast pris eller som en regulerbar pris.
Ved at åbne  

 mulighed for regulering af tilbudsprisen som følge af ændringer i løn,  

 materialepriser og/eller valutakurser fjerner man værftets risiko for en  

 uforudset prisudvikling i byggeperioden.
Se iøvrigt nærmere herom i pkt.  

 5.24, 5.25 og 5.26.
 Til skrivelsen bør være knyttet de tekniske specifikationer, som er  

 udarbejdet i projektfasen.
Institutionen vil som regel have fordel af også at have udarbejdet et  

 kontraktforslag, der ligeledes vedlægges skrivelsen som en del af  

 tilbudsmaterialet.
Kontraktforslaget vil oplyse værfterne om institutionens  

 krav til sikkerhedsstillelse, forsikringer, bod ved forsinkelse osv.
 Hvis de bevilgende myndigheders godkendelse ikke foreligger ved udsendelse  

 af tilbudsmaterialet, bør dette meddeles værfterne samtidigt med opfordringen  

 til at afgive tilbud.
 Opmærksomheden henledes i øvrigt på, at institutionen ikke er forpligtet  

 til at antage tilbud og således er berettiget til at forkaste alle tilbud.  

 Det kan være hensigtsmæssigt at anføre dette i udbudsmaterialet.
3.2 Underleverandører En stor del af prisen for et skib stammer fra leverancer fra  

 underleverandører uden for byggeværftet.
Tilbudsprisen afhænger derfor i høj  

 grad af, hvilke underleverandører værftet vil benytte.
I henhold til de internationale regler om statslige indkøb, direktiv  

 77/62/EØF, som ændret ved direktiv 88/295/EØF om samordning af  

 fremgangsmåderne ved offentlige indkøb, (art. 7, stk. 6) er det normalt ikke  

 tilladt i de tekniske specifikationer at omtale varer af et bestemt fabrikat  

 eller af en bestemt oprindelse eller nævne særlige fremstillingsmetoder, der  

 begunstiger eller udelukker bestemte virksomheder eller varer.
Hvor varen  

 ikke kan beskrives på anden måde er det dog eksempelvis tilladt at henvise  

 til et bestemt fabrikat og tilføje »eller dermed ligestillet«.
Hvor vægtige grunde taler for det, kan institutionen - forud for  

 henvendelsen til værfterne - indhente tilbud og indgå aftaler om udstyr mv.  

 til skibet, og dermed foretage valg af underleverandører.
En sådan  

 forudgående tilbudsindhentning er ikke udsædvanlig vedrørende hovedmotorer,  

 store kraner og andre tilsvarende dyre komponenter.
Endelig kan institutionen anmode de tilbudsgivende værfter om i tilbudet  

 at vedlægge en liste over alle betydende komponenter fra forskellige  

 underleverandører, som værftet kan anbefale.
Det giver institutionen mulighed  

 for at deltage ved valget af underleverandører under hensyntagen til bl.a.  

 pris og kvalitet.
3.3 Valg af byggeværft Når tilbudene er modtaget, er det institutionens første opgave at foretage  

 en grovsortering og udvælge de mest fordelagtige tilbud.
En detaljeret  

 vurdering af samtlige tilbud vil ofte være en meget tidskrævende eller måske  

 endda en helt uoverkommelig opgave.
Ved udskillelsen af de tilbud, som  

 institutionen ikke vil arbejde videre med, kan f.eks. lægges til grund, at  

 tilbudet uden rimelig grund er markant dyrere end de øvrige, eller at  

 tilbudet i væsentligt omfang afviger fra de opstillede krav og ønsker.
Derefter bør der foretages en tilbundsgående vurdering af de  

 tilbageværende tilbud.
Der bør udarbejdes en liste, som gør det muligt at  

 sammenligne dem, og som bl.a. viser, i hvilken grad de enkelte tilbud  

 opfylder betingelserne i tilbudsmaterialet.
Heri bør også indgå  

 kontraktforslaget, hvis et sådant er indeholdt i tilbudsgrundlaget.
Valget af leverandør bør naturligvis ske på grundlag af de kriterier, som  

 institutionen har nedfældet i tilbudsmaterialet.
Men inden for disse rammer  

 er institutionen frit stillet med hensyn til at vælge, hvilket byggeværft der  

 skal have ordren.
4. Tekniske specifikationer De bygningsmæssige krav, der stilles til skibet, bør behandles så  

 fyldestgørende som muligt i de tekniske specifikationer, så misforståelser  

 undgås.
 Hvis de tekniske specifikationer ændres ved forhandlinger med det værft,  

 der er udset til at bygge skibet, bør disse ændringer indføres i  

 specifikationen, således at denne er ført ajour og kan danne bilag til den  

 kontrakt, institutionen indgår med værftet.
4.1 Skibets hoveddata Som indledning bør skibet beskrives i hovedtræk - f.eks. skibstypen,  

 antallet af gennemgående dæk, hvor maskinrum og beboelse er placeret,  

 antallet af skruer, udformningen af stævn og hæk, passageraptering,  

 isforstærkninger osv.
Der bør henvises til skibsspecifikationer, tegninger  

 mv., der vedlægges som bilag.
4.2 Hoveddimensioner De væsentligste hoveddimensioner bør nævnes, også selv om disse fremgår af  

 bilagsmaterialet.
 *)I forbindelse med måling af dødvægt bør vandets vægtfylde knyttes til  

 måleresultatet.
4.3 Materialer (konstruktion) Beskrives i hovedtræk og med henvisning til bilag.
Det bør fremgå af  

 specifikationerne, at der til skibet skal anvendes 1. klasses materialer, og  

 at arbejdet skal udføres i en 1. klasses kvalitet.
4.4 Hovedmaskineri Beskrives i hovedtræk med henvisning til bilag.
Bilaget skal endvidere  

 indeholde lister over de reservedele, som skal være placeret om bord inden  

 afleveringen.
4.5 Sekundært maskinanlæg Beskrives i hovedtræk med henvisning til bilag.
Bilaget skal endvidere  

 indeholde lister over de reservedele, som skal være placeret om bord inden  

 afleveringen.
4.6 El-anlæg Beskrives i hovedtræk med henvisning til bilag.
Bilaget skal endvidere  

 indeholde lister over de reservedele, som skal være placeret om bord inden  

 afleveringen.
4.7 Maling og isolering Beskrives i hovedtræk med henvisning til bilag.
4.8 Dæksudstyr Beskrives i hovedtræk med henvisning til bilag.
Bilaget skal endvidere  

 indeholde lister over de reservedele, som skal være placeret om bord inden  

 afleveringen.
4.9 Aptering Beskrives i hovedtræk med henvisning til bilag.
4.10 Modelforsøg Ofte er det hensigtsmæssigt, at der foretages modelforsøg, inden skibets  

 tegninger endeligt godkendes.
Sådanne forsøg kan bl.a. omfatte slæbeforsøg,  

 selvfremdrivningsforsøg, nominel medstrømsmåling og strømlinjeforsøg.
4.11 Støjniveau Værftet skal være forpligtet til at overholde Søfartsstyrelsens  

 rekommandationer for støj i skibe samt vibrationsniveau i henhold til  

 internationale standarder herom.
 For at opnå de bedst mulige løsninger vedrørende opfyldelse af  

 støjgrænsekrav i henhold til gældende forskrifter mod støj i skibe skal  

 værftet sikre sig, at dets underleverandører er forpligtet til at stille alle  

 nødvendige oplysninger om luftbåren, strukturbåren og vibrationsstøj til  

 rådighed i det omfang, det er ønsket af værftet eller værftets repræsentanter  

 - f.eks. lydtekniske konsulenter.
 Underleverandører af særligt støjende udstyr og komponenter skal af  

 værftet kunne forpligtes til at nedbringe støjniveauet på den samlede  

 installation til det lavest mulige for at opfylde gældende krav.
4.12 Tonnage Værftet bør forpligtes til ved hensigtsmæssig byggemåde at holde  

 registertonnagen så lav som mulig efter gældende måleregler.
4.13 Tank- og lastkapaciteter For alle typer tanke (inklusive ballasttanke) bør anføres rumindhold.
Det  

 drejer sig f.eks. om - tanke til diesel- og fuelolie, smøreolie, ferskvand, kloaktanke mm.
 - ballasttanke.
 For depot- og lastrum bør man anføre det totale rumfang, og ved  

 kontrahering af færger bør man tillige anføre den totale skinnelængde og  

 personbils-/lastbilsenheder af en given størrelse.
Den maksimalt tilladte belastning af dæk, luger og tanktoppe skal fremgå  

 af en kapacitetsplan.
Det kan være en god ide, at der på de tegninger, der  

 afleveres til institutionen, er anført institutionens krav og tillige  

 klassifikationsselskabets krav, hvis skibet bygges til klasse.
4.14 Brændselsolieforbrug Hoved- og hjælpemaskineriets brændselsolieforbrug bør fremgå af  

 specifikationen.
Værftet bør være ansvarlig for, at de anførte forbrug ikke  

 overskrides.
4.15 Fartområde Det bør normalt fremgå af specifikationen, for hvilket fartområde skibet  

 skal udrustes.
4.16 Mål og vægt Det kan være hensigtsmæssigt at nævne i specifikationen, at alle mål- og  

 vægtangivelser er baseret på det metriske system.
5. Kontraktvilkår Det vigtigste ved indgåelse af kontrakt om skibe er meget præcist at få  

 formuleret, hvad institutionen ønsker i alle relevante henseender.
Dette kan  

 gøres enten ved en detaljeret teknisk beskrivelse eller gennem en beskrivelse  

 af det, man ønsker opnået, hvorefter det overlades til værftet i teknisk  

 henseende at sørge for, at de ønskede resultater opnås.
En kombination vil  

 naturligvis også være mulig.
Ved udarbejdelsen af denne checkliste er det forudsat, at  

 tilbudsgrundlaget indeholder både en liste med tekniske specifikationer og et  

 kontraktforslag.
Hvis tilbudsgrundlaget ikke indeholder et kontraktforslag,  

 bør en del af nedenstående emner indeholdes i den skrivelse, der sendes til  

 tilbudsgiverne, eller indeholdes i de tekniske specifikationer.
5.1 De parter, der har indgået aftalen Kontrakten bør indledes med at nævne de parter, der har indgået aftalen,  

 og i hovedtræk hvad aftalen omfatter.
5.2 Fart (trækkraft) Skibets fart ved en økonomisk belastning af hovedmotor(er) skal fremgå af  

 kontrakten.
Stilles der særlige krav til skibets trækkraft, skal dette også  

 fremgå af kontrakten.
5.3 Klasse Hvis skibet bygges til klasse, angives klassifikationsselskabets navn og  

 den af selskabets klasser, der er valgt.
 Det skal aftales med værftet, at eventuel tvivl om skibets overholdelse af  

 klassekrav afgøres bindende for både institutionen og værftet af  

 klassifikationsselskabet.
5.4 Lov-, klasse- og kontraktgrundlag Værftet skal stå inde for, at skibet bygges i henhold til dansk lovgivning  

 og offentlige forskrifter, herunder forskrifter fra miljømyndigheder, som har  

 betydning for skibets anvendelse til sit formål.
Endvidere skal værftet stå  

 inde for, at skibet opfylder bestemmelserne i internationale konventioner.
 I givet fald skal værftet også stå inde for, at skibet bygges i  

 overensstemmelse med klassifikationsselskabets regler for den pågældende  

 klasse.
Af kontrakten skal det fremgå, at værftet i byggeperioden er pligtig til  

 at foretage sådanne ændringer, som følger af ændringer i lovgivning,  

 forskrifter, konventioner eller klassifikationsregler, mod at institutionen  

 afholder eventuelle merudgifter.
Hvis ændringerne medfører besparelser, skal  

 køber omvendt godskrives det sparede beløb.
 Det skal også fremgå af kontrakten, at i tilfælde af uoverensstemmelser  

 mellem kontrakt og specifikation og/eller tegninger, gælder kontrakt forud  

 for specifikation og specifikation forud for tegning.
 Frem til skibets levering skal værftet være forpligtet til uden ophold at  

 give institutionen oplysninger om ændringer i lovgivning, forskrifter,  

 konventioner og klassifikationsregler og disse ændringers betydning for  

 skibets bygning, udstyr og indretning.
 Værftet skal endvidere være forpligtet til at orientere institutionen om  

 enhver brevveksling mellem værftet og klassifikationsselskabet,  

 Søfartsstyrelsen eller andre myndigheder om ethvert spørgsmål, som direkte  

 eller indirekte vedrører skibet.
5.5 Tegninger, specifikationer og beregningsgrundlag Det skal aftales med værftet, hvor mange sæt komplette tegninger der skal  

 leveres med skibet, og hvilke tegninger der skal leveres som  

 transparentkopier eller mikrofilm.
Tegningerne bør være inklusive  

 kapacitetsplan, pejletabeller og instruktionsbøger for alt udstyr om bord -  

 også for udstyr, der er leveret af underleverandører.
 Endvidere bør det aftales, om særlige tegninger - ud over de lovmæssigt  

 krævede - skal indrammes og hænges op passende steder i apteringen.
De konstruktions- og arbejdstegninger, der udarbejdes af værftet, skal  

 godkendes af institutionen, før arbejdet påbegyndes.
Det vil sige, at alle  

 tegninger skal være institutionen i hænde i god tid, f.eks. senest 25  

 arbejdsdage, inden de pågældende arbejder skal påbegyndes.
Medmindre maskineri, udstyr og udrustning er endeligt specificeret i  

 aftalen, skal de tekniske specifikationer herfor også forelægges  

 institutionen til godkendelse.
Forelæggelsen skal ske i god tid, inden  

 værftet afgiver ordre til underleverandører eller selv indleder produktionen.
 For god ordens skyld skal det nævnes i kontrakten, at skibet skal leveres  

 komplet klar til drift, det vil sige med alt normalt tilbehør for et moderne  

 skib af pågældende type og størrelse.
Det skal af kontrakten fremgå, at institutionens godkendelse af tegninger,  

 specifikationer, udstyr mv. ikke fritager værftet for dets forpligtelser i  

 henhold til kontrakten.
Det er ligeledes hensigtsmæssigt at understrege, at  

 de tegninger og specifikationer, som institutionen har leveret, ikke fritager  

 værftet for ansvar, og at det af institutionen leverede projektmateriale skal  

 kontrolleres og efterregnes af værftet.
 Værftet skal indestå for, at alle systemer i skibet, herunder  

 elektroniske, elektriske og mekaniske systemer, samarbejder uden indbyrdes  

 forstyrrelser af nogen art.
 Hvor der i specifikationerne foreskrives »godkendt type« eller  

 hvor det efter et bestemt fabrikat er tilføjet »eller tilsvarende«,  

 bør det tilkomme institutionen at foretage det endelige valg af fabrikat.
 Institutionen skal sikre sig, at alt tegnings- og beregningsmateriale, som  

 er udarbejdet af værftet, dennes underleverandører eller andre, er  

 institutionens ejendom sammen med sådanne andre rettigheder, der er  

 nødvendige for, at institutionen hos andre værfter kan bygge et eller flere  

 tilsvarende skibe uden at skulle betale værftet for dette materiale, og  

 således at institutionen ligeledes kan lade skibet vedligeholde og reparere  

 på andre værfter.
Da der ofte anvendes betydelige mængder software til drift af moderne  

 skibe, bør institutionen sikre sig ejendomsretten til software, der udvikles  

 specielt til skibet.
Institutionen bør herudover sikre sig mod at blive mødt  

 med krav fra trediemand om betaling af licencer for anvendelse af trediemands  

 software.
Værftet bør derfor inkalkulere licenser i tilbudet, og det bør i  

 kontrakten pålægges værftet at friholde institutionen for omkostninger i  

 forbindelse med eventuelle krav fra licenshavere, jf. pkt. 5.30 For god ordens skyld bemærkes, at der i forbindelse med bygning af et  

 eller flere tilsvarende skibe normalt skal betales nye licenser for  

 tilsvarende software tilhørende trediemand.
 For at undgå misforståelser bør det nævnes, at skibet skal registreres  

 under dansk flag, eller - hvis der f.eks. er tale om gavebistand til et  

 fremmed land - under hvilket flag, skibet skal registreres.
 Endelig kan det af kontrakten fremgå, i hvilket sprog tegninger,  

 specifikationer mm. skal leveres.
5.6 Ændringer/ekstraarbejder Institutionen skal have ret til at ændre i tegninger og specifikationer  

 under skibets bygning uden at skulle betale ekstra herfor til værftet, hvis  

 ændringerne modtages af værftet i så god tid, at det ikke medfører  

 merudgifter for værftet og ikke forsinker arbejdet.
Ændringer, som medfører merudgifter eller besparelser for værftet, bør  

 medføre, at institutionen debiteres henholdsvis krediteres et tilsvarende  

 beløb.
Ved beregning af merudgifter og besparelser skal værftet benytte samme  

 grundlag for sine kalkulationer, som blev benyttet ved kalkulationen af  

 tilbudsprisen på skibet.
Ved ændringer og ekstraarbejder skal institutionen sikre sig i kontrakten,  

 at disse forud skal være aftalt i skriftlig form, og at de ikke er omfattet  

 af bestemmelser om prisregulering - jf. pkt. 5.26. Værftet skal i forbindelse  

 med alle forslag om ændringer og ekstraarbejder give institutionen besked om  

 arbejdets omfang og den prismæssige konsekvens, og om ændringen påvirker  

 leveringstiden.
Værftet skal endvidere give besked om eventuelle konsekvenser  

 for skibets vægt og stabilitet og i øvrigt andre forhold, som bør være kendt  

 af institutionen, inden ændringen eller ekstraarbejdet gennemføres.
5.7 Byggeplan Værftet bør være forpligtet til - inden kontraktens ikrafttræden - at  

 udarbejde en byggeplan for byggeriets gennemførelse.
Byggeplanen skal  

 indeholde - tidspunkter for godkendelse af tegninger, planer m.v. af alle dele af  

 skibet samt for arbejdets påbegyndelse, udførelse og afslutning - oplysning om valgte underleverandører og tidspunktet for afgivelse af  

 ordre til disse.
Så tidligt som muligt efter kontraktens ikrafttræden bør byggeplanen  

 suppleres med - plan for afholdelse af prøver, herunder også prøver der foretages uden  

 for værftet hos underleverandører og andre - tidsskema for de enkelte arbejder med plan for timeforbrug, levering af  

 materialer, maskineri og elektriske komponenter, samling af dele og  

 komponenter mv.
 Modtagelse af byggeplan og arbejdsplaner må ikke påføre institutionen  

 noget ansvar for det arbejde, værftet har påtaget sig, skibets rettidige  

 levering mv.
5.8 Fremskridtsrapport På aftalte tidspunkter (f.eks. i forbindelse med byggemøder - jf. pkt.  

 5.12) bør værftet udarbejde en fremskridtsrapport, der i hovedtræk beskriver,  

 hvilke arbejder der er udført i den pågældende periode, hvilke arbejder der  

 er planlagt for den følgende periode, og om byggearbejdet er forud for eller  

 bagefter byggeplanen.
5.9 Tilsyn Værftet bør sørge for, at maskineri, udstyr, aptering og alle andre dele  

 af skibet underkastes en løbende kvalitetskontrol.
Institutionen skal også selv have ret til at kontrollere arbejdet i  

 byggeperioden og have uhindret adgang til at følge arbejdet over alt både på  

 værftet og hos underleverandører.
Institutionen skal endvidere have adgang  

 til at foretage prøver og undersøgelser, hvor dette er formålstjenligt, og  

 både værftet og underleverandører skal være forpligtet til at være  

 behjælpelig hermed.
 Denne adgang til at følge arbejdet bør ikke kun gælde for institutionens  

 eget personale, men også for personer, som repræsenterer institutionen ved  

 skibets bygning.
Hvis institutionens tilsynsførende bliver opmærksom på, at konstruktion,  

 materialer eller den håndværksmæssige udførelse ikke er i overensstemmelse  

 med kontrakten, specifikationerne, tegningerne, planerne eller andre lignende  

 dokumenter, skal den tilsynsførende meddele dette til værftet og senere  

 bekræfte meddelelsen skriftligt.
Det skal så påhvile værftet straks, og inden  

 skibets aflevering, vederlagsfrit at afhjælpe sådanne uoverensstemmelser samt  

 at indhente godkendelse af de foretagne afhjælpninger hos den tilsynsførende.
 I forbindelse med tilsynet kan det være hensigtsmæssigt at sikre, at  

 værftet stiller kontorlokale med telefon og telefax, fotokopieringsmaskine og  

 andet sædvanligt kontorinventar til rådighed for tilsynspersonalet og  

 eventuelt også bad og omklædningsrum.
 Det bør være et ufravigeligt krav, at kontrakten formuleres således, at  

 institutionens tilsyn ikke fritager værftet for dets fulde ansvar for  

 arbejdets kvalitet, specifikationernes overholdelse mv.
5.10 Prøver Institutionen skal sikre sig, at alle værftets værkstedsprøver og  

 besigtigelser af vigtige maskindele, komponenter og udstyr sker med  

 deltagelse af institutionens tilsynsførende.
 Institutionen skal endvidere sikre sig, at resultatet af krængningsforsøg  

 med det fuldt udrustede skib udleveres af værftet sammen med alle nødvendige  

 oplysninger - herunder om letvægt - for beregning af stabilitet, trim og  

 dødvægtskapacitet under forskellige konditioner, herunder om nødvendigt også  

 konditioner med overisning.
 Derudover skal værftet drage omsorg for, at den fornødne inspektion af  

 eksempelvis klassifikationsselskabets og Søfartsstyrelsens repræsentanter  

 foretages i rette tid og med et tilfredsstillende resultat.
5.11 Godkendelse af motorer og lignende større komponenter Inden motorer og tilsvarende større komponenter - herunder bl.a.  

 dæksudstyr og el-anlæg - monteres om bord i skibet, skal de, hvor dette kan  

 gennemføres, afprøves af værftet under tilsyn af den tilsynsførende.
Ingen  

 sådanne dele må ombordtages i skibet uden godkendelse fra den tilsynsførende.
 Hvis det under værftets afprøvning inden installation i skibet viser sig,  

 at hoved- eller hjælpemotorers forbrug af brændselsolie overstiger det i  

 kontrakten aftalte med mere end eksempelvis 5%, bør institutionen kunne nægte  

 at godkende motorerne.
5.12 Byggemøder Især ved bygning af større skibe kan det være hensigtsmæssigt at aftale,  

 at der med faste intervaller - f.eks. hver 14. dag - afholdes byggemøder på  

 værftet.
Byggemøderne kan omhandle arbejdets stade, arbejdsplaner og andre  

 forhold, som en af parterne ønsker drøftet.
I byggemøderne skal deltage  

 repræsentanter fra værftets ledelse, institutionen og eventuelle andre, som  

 har direkte eller indirekte tilknytning til bygning af skibet, og som en af  

 parterne ønsker skal deltage i mødet.
 Værftet bør stille sekretærmæssig bistand til rådighed for disse møder.
 5.13 Stabilitet og trim mm.
 Værftet skal garantere for skibets stabilitet, passende trim, rumindhold,  

 dybgang, dødvægt og tonnage.
 Der bør indføres bestemmelser i kontrakten om, at værftet skal betale bod  

 for henholdsvis manglende volumen, for lav dødvægt og for stor tonnage,  

 ligesom der kan være grund til at pålægge bod, såfremt den foreskrevne fart  

 ikke kan opnås.
5.14 Mærkning af materialer/ejendomsret Som det fremgår nedenfor - jf. pkt. 5.24 - sker betalingen for nybygninger  

 oftest i form af rater.
Disse rater skal bl.a. sikre, at værftet kan foretage  

 indkøb af komponenter og materialer til skibet.
Værftet skal derfor forpligte  

 sig til, at alle dele, der købes til skibet, mærkes efterhånden, som delene  

 indgår til værftet, så de tydeligt fremtræder som institutionens ejendom.  

 Alle dele til skibet skal opbevares adskilt fra andre dele, der tilhører  

 værftet eller tredjemand.
Det skal fremgå af kontrakten, at såsnart bygning er begyndt, er skibet  

 institutionens ejendom.
Denne ejendomsret skal også gælde maskiner, udstyr  

 o.lign., der er anskaffet til skibet, uanset disse endnu ikke er placeret om  

 bord, og uanset værdien af disse dele ikke dækkes af institutionens  

 ratebetalinger.
5.15 Køberleverancer Hvis det er aftalt med værftet, at institutionen skal levere udstyr eller  

 materialer til skibet, er det vigtigt, at hver enkelt af disse leverancer  

 specificeres, og at det af aftalen tydeligt fremgår, hvor og på hvilket  

 tidspunkt institutionen skal levere.
For hver enkelt leverance skal der  

 tillige være anført den værdi, udstyret eller materialerne repræsenterer.
Efter modtagelsen skal værftet være ansvarlig for leverancernes  

 opbevaring.
Værftet skal endvidere være ansvarlig for, at alle leverancer  

 tydeligt er mærket som institutionens ejendom, og at de holdes adskilt fra  

 værftets øvrige lager.
 Værftet skal godkende institutionens leverancer, idet værftet har det  

 endelige overordnede ansvar for skibets kvalitet.
5.16 Værftets risiko for skibet Værftet skal i henhold til dansk rets almindelige erstatningsretlige  

 principper påtage sig den fulde risiko for skibet, dets udstyr og de dele,  

 der er indkøbt til skibet, indtil levering af skibet har fundet sted.  

 Risikoen bør også dække institutionens leverancer til skibet, når disse er  

 leveret til værftet eller indføjet i skibet.
 Institutionen bør i kontrakten give værftet adgang til at hæve kontrakten,  

 hvis der sker sådan skade på skibet, at værftet ikke kan færdiggøre det.  

 Værftet skal i så fald tilbagebetale alle indbetalte beløb og værdien af det,  

 institutionen har leveret til skibet, begge med tillæg af en rente i  

 overensstemmelse med lov om renter, lovbekendtgørelse nr. 583 af 1. september  

 1986. For tiden svarer renten til Danmarks Nationalbanks diskonto plus 6%.
Hvis værftet beskadiges i en sådan grad, at det ikke vil kunne levere  

 skibet inden for en rimelig tidsfrist efter det aftalte leveringstidspunkt -  

 f.eks. svarende til den i pkt. 5.20, sidste afsnit, angivne frist - bør  

 institutionen kunne hæve kontrakten.
Også i dette tilfælde skal værftet holde  

 institutionen skadesløs og efter samme retningslinier som ovenfor, og det bør  

 også af kontrakten fremgå, at værftet er erstatningsansvarlig for det tab,  

 som institutionen lider ved at hæve købet.
5.17 Forsikring Skibet skal for værftets regning holdes forsikret frem til  

 leveringstidspunktet i et af institutionen godkendt selskab i henhold til en  

 af institutionen ligeledes godkendt nybygningspolice.
Institutionen bør om  

 nødvendigt søge sagkyndig bistand ved godkendelse af policen.
Forsikringen  

 skal dække alle risici, som kan forekomme, til levering finder sted, herunder  

 uheld ved sejladser.
Forsikringen skal således omfatte både kasko og ansvar.  

 Dækningen skal være så stor, at den samlede kontraktsum inklusive  

 reguleringer og værdien af institutionens egne leverancer kan erstattes.
Værftet skal derudover tegne en produktansvarsforsikring, der skal dække  

 krav mod institutionen for beskadigelse af trediemands ejendom og  

 personskader som følge af konstruktionsfejl.
Det bør derfor pålægges værftet  

 at tegne en sådan forsikring og opretholde den i en længere periode efter  

 skibets aflevering.
Ud over en egentlig kaskoforsikring bør det nøje overvejes, hvorvidt der  

 er behov for at tegne andre forsikringer.
En af de væsentligste er den  

 såkaldte P & I-forsikring.
Udtrykket dækker »protection and  

 indemnity«, og den vigtigste del af dækningen vedrører skade forvoldt på  

 tredjemands ejendom.
Da last normalt sjældent forekommer på statens skibe,  

 vil den største betydning ligge i dækning af ansvar for skade på personer  

 (dog undtaget besætningen), og det stadigt mere aktuelle ansvar for  

 forureningsskader.
Hertil kommer, at P & I-forsikringen sammen med eller  

 som tillæg til kaskoforsikringen dækker ansvar opstået i forbindelse med  

 sammenstød.
 Da forsikring i forbindelse med skibe er relativt kompliceret, vil det  

 normalt være hensigtsmæssigt at lade en erfaren assurandør foretage en nøjere  

 vurdering af behovet for forsikringsdækning.
 Institutionen skal i kontrakten sikre sig at få udleveret en kopi af  

 forsikringspolicerne.
5.18 Overtagelse og søprøver Det bør aftales, at værftet i god tid - f.eks. 30 dage - inden skibets  

 færdiggørelse skal fastsætte et tidspunkt for overtagelsesgennemgang og  

 søprøver (prøvetur). Overtagelsesgennemgangen skal omfatte en systematisk og  

 fuldstændig gennemgang af alle skibets dele og funktioner.
I  

 overtagelsesgennemgangen skal deltage en repræsentant for værftets ledelse  

 samt repræsentanter for institutionen.
Herudover skal der være mulighed for,  

 at andre relevante personer kan deltage i overtagelsesgennemgangen og på  

 prøveturen, f.eks. repræsentanter for klassifikationsselskabet,  

 Søfartsstyrelsen, underleverandører og andre, som har haft direkte eller  

 indirekte tilknytning til bygning af skibet.
Hovedprincipperne for søprøvernes omfang og indhold bør være fastlagt i  

 kontrakten, og selve prøveturen skal foregå efter et af institutionen  

 godkendt program.
Under prøveturen bedømmes maskineriets effektivitet og  

 skibets manøvredygtighed.
Derudover skal institutionen have mulighed for at  

 kontrollere, at skibet i øvrigt opfylder de aftalte betingelser.
 For det tilfælde, at det ved søprøverne viser sig, at skibet ikke kan  

 holde aftalte ydelser - f.eks. vedrørende brændstofforbrug, fart eller  

 trækkraft - kan der være aftalt en reduktion af prisen for skibet og i  

 alvorlige tilfælde adgang for institutionen til at hæve kontrakten.
 Hvis der ved overtagelsesgennemgangen eller på prøveturen efter  

 institutionens vurdering i øvrigt viser sig væsentlige fejl eller mangler,  

 bør institutionen, før aflevering kan finde sted, forlange afholdelse af en  

 ny overtagelsesgennemgang eller prøvetur, når de konstaterede fejl eller  

 mangler er udbedret.
Er der tale om mindre væsentlige fejl og mangler, bør disse indføres på en  

 mangelliste sammen med en aftale om, hvornår og hvordan afhjælpning skal  

 foretages.
Både værftets ledelse og en repræsentant for institutionen bør  

 underskrive mangellisten.
 Alle søprøver skal udføres for værftets regning og risiko i enhver  

 henseende.
5.19 Levering Det skal aftales, hvilken dato der skal gælde som seneste rettidige  

 leveringsdag, og hvor skibet skal afleveres til institutionen efter  

 tilfredsstillende prøvetur.
Når skibet er godkendt ved afleveringsforretningen, skal både  

 institutionen og værftet underskrive et dokument, hvoraf det fremgår, at  

 kontrakten er opfyldt.
Til dokumentet knyttes eventuelt en mangelliste over,  

 hvilke mindre væsentlige fejl og mangler der udestår, og med oplysning om,  

 hvornår disse fejl og mangler skal være afhjulpet.
5.20 Ansvar for forsinkelse Værftet skal være forpligtet til at meddele institutionen, såsnart  

 forsinkelser kan forudses, og til at gøre sit yderste for at afkorte og  

 indhente forsinkelser.
Hvis en forsinkelse skyldes force majeure, bør den  

 rettidige leveringsdag ændres med det antal dage, som force  

 majeure-situationen har forsinket skibets bygning.
Hvis levering ikke har fundet sted på den seneste rettidige leveringsdag,  

 bør værftet skulle betale en bod (konventionalbod) pr. arbejdsdag efter denne  

 dato.
Boden skal i kontrakten aftales med et fast beløb pr. arbejdsdag,  

 forsinkelsen varer.
Beløbet skal fastsættes så højt, at det tilskynder  

 værftet til at levere skibet rettidigt.
På baggrund af den aftalte  

 kontraktsum kan beløbet f.eks. fastsættes til et beløb, der svarer til X o/oo  

 pr. arbejdsdag de første 10 kalenderdage og (en højere) Y o/oo pr. arbejdsdag  

 for de efterfølgende dage.
Hvis værftet stiller krav om en maksimering af bodens størrelse, bør  

 institutionen afvise dette.
Er en sådan afvisning uhensigtsmæssig for  

 institutionen, skal det maksimale beløb fastsættes således, at boden stadig  

 vokser frem til den dag, hvor institutionen på grund af forsinkelsens  

 varighed har ret til at hæve kontrakten - jf. næstsidste afsnit.
 Ud over at betale bod, skal værftet forrente de beløb, der er betalt af  

 institutionen med en rente i overensstemmelse med lov om renter - jf. pkt.  

 5.16. Foruden bod og forrentning skal institutionen være berettiget til at  

 kræve erstatning efter dansk rets almindelige regler.
Værftet bør have ret til at udskyde leveringstidspunktet i tilfælde af  

 force majeure.
Leveringstidspunktet bør dog maksimalt kunne udskydes med det  

 antal arbejdsdage, som force majeure-situationen har varet.
For at kunne  

 påberåbe sig force majeure skal værftet have givet institutionen meddelelse  

 herom med oplysning om den virkning, det vil få for skibets levering.  

 Endvidere bør værftet i kontrakten have bevisbyrden for, at en forsinkelse  

 skyldes force majeure, og værftet bør være forpligtet til at begrænse  

 virkningerne af force majeure mest muligt.
Forsinkelse, som indtræder efter den aftalte leveringsdag - eller en  

 senere leveringsdag, der er udsat som følge af force majeure, og hvor  

 forsinkelsen ikke er indhentet - bør ikke medføre udsættelse af  

 afleveringstiden for skibet, men udgøre en forsinkelse, for hvilken værftet  

 bærer risikoen.
Undtaget herfra er tilfælde, hvor forsinkelsen er forårsaget  

 af institutionen, f.eks. fordi man har ønsket ekstraarbejder udført.
 Hvis skibet uanset årsag, også selvom forsinkelsen skyldes force majeure,  

 ikke er leveret inden en fastsat frist efter den i kontrakten aftalte  

 leveringsdag - eksempelvis 6 måneder - bør institutionen, ud over kravet om  

 betaling af bod og forrentning, kunne hæve kontrakten og kræve erstatning for  

 sine tab.
 Forslag til kontrakttekster knyttet til force majeure er indeholdt i bilag  

 2.
5.21 Certifikater og dokumenter Det skal aftales, hvilke certifikater og dokumenter værftet skal levere  

 til institutionen ved skibets aflevering - f.eks. bilbrev, klasse- og  

 nationalitetscertifikat, målebrev samt lanterne- og kompascertifikater.
Det  

 skal endvidere aftales, om værftet eller institutionen sørger for  

 registrering af skibet.
Værftet skal betale alle udgifter vedrørende  

 certifikater, dokumenter mv.
5.22 Garanti I mindst 12 måneder efter skibets aflevering, skal værftet være ansvarlig  

 for alle fejl og mangler ved skibet - herunder også være ansvarlig for  

 underleverandørernes leverancer.
Institutionen skal omgående meddele værftet de fejl eller mangler, der  

 konstateres i garantiperioden, og værftet skal være forpligtet til så hurtigt  

 som muligt uden udgift for institutionen at udbedre disse fejl og mangler.  

 Hvis udbedring efter institutionens skøn ikke kan gennemføres som foreslået  

 af værftet uden væsentlig gene for institutionens brug af skibet, skal  

 værftet være indforstået med, at institutionen lader udbedringen udføre på  

 anden måde efter institutionens valg, og værftet skal i så fald være  

 forpligtet til at betale udgifterne hertil efter regning.
Ved alle  

 udbedringer af fejl eller mangler bør der gælde en ny garantiperiode på 12  

 måneder på de udskiftede eller reparerede dele regnet fra den dag, hvor  

 udbedringen er foretaget.
Institutionen bør overveje, om værftet skal være forpligtet til sammen med  

 institutionen - eller sammen med repræsentanter for institutionen - at  

 foretage et kontroleftersyn af skibet.
Et sådant kontroleftersyn finder  

 typisk sted umiddelbart inden garantiperiodens udløb.
Under et sådant  

 eftersyn kan værftet være forpligtet til også at pege på fejl eller mangler,  

 der ikke er omfattet af værftets garanti.
Værftets rapport fra  

 kontroleftersynet og dispositioner med hensyn til udbedring af fejl og  

 mangler bør være institutionen i hænde omgående - f.eks. 10 dage - efter, at  

 kontroleftersynet har fundet sted.
Selvom kontroleftersyn har fundet sted,  

 skal institutionen fortsat frem til garantiperiodens udløb have ret til at  

 kræve, at værftet uden udgift for institutionen udbedrer konstaterede fejl og  

 mangler ved skibet.
Endelig kan der være tale om, at en garantimester følger skibet på dets  

 første rejser.
Det er oftest værftet, der ønsker at kunne ansætte en  

 garantimester, der har ret til frit ophold om bord i hele eller en del af  

 garantiperioden.
 Institutionen bør imidlertid også overveje, om det er hensigtsmæssigt at  

 forpligte værftet til at ansætte en garantimester, som følger skibet i en af  

 institutionen fastsat periode.
5.23 Finansiering Forud for kontrahering eller chartring af et skib skal der foreligge en  

 bevilling, enten ved at udgiften er optaget på selve finansloven eller i form  

 af et aktstykke, som er godkendt af Finansudvalget.
Vedrørende udarbejdelse  

 af aktstykke henvises til Budgetvejledningen (1989) pkt. 62.
Ved ansøgning om bevilling bør institutionen være opmærksom på, at en  

 bevilling ikke reguleres som følge af løn-, pris- og kursændringer.
Man bør  

 derfor sikre sig, at eventuelle kontraktmæssige reguleringer kan rummes inden  

 for den søgte bevilling.
Ved kontrahering af skibe sker betalingen kontant.
Det kommer således ikke  

 på tale at foretage finansiering gennem skibskreditfond eller på anden  

 lignende måde.
Finansiering gennem leasing bør kun finde sted i særlige tilfælde, idet en  

 sådan fremgangsmåde ikke er økonomisk fordelagtig for staten.
Vedrørende  

 leasing henvises til Budgetvejledningen (1989) pkt. 51.21.8.
5.24 Pris- og betalingsvilkår Kontraktsummen kan aftales som en fast pris, hvor kun de ændringer, der  

 gennemføres under skibets bygning, medfører reguleringer af prisen.  

 Kontraktsummen kan også baseres på de priser for materialer og arbejdsløn,  

 der f.eks. var gældende den dag, hvor tilbudet blev afleveret fra værftet, og  

 der foretages så reguleringer af prisen i takt med prisudviklingen.
Det vil  

 sige, at der foretages ændringer af de aftalte rater - jf. pkt. 5.26.
En fast pris indebærer, at værftet tager hele risikoen for prisstigninger  

 på løn og materialer.
Værftet må altså kalkulere med en risiko, som bliver  

 større, jo længere afleveringstidspunktet ligger ud i fremtiden.
Hvis prisen  

 derimod kan reguleres i byggeperioden fjernes værftets risiko for uventede  

 ændringer i priser og lønninger under skibets bygning.
Ved at institutionen  

 påtager sig risikoen undgår man, at værftet enten overvurderer eller  

 undervurderer løn- og prisudviklingen.
Såfremt institutionen overvurderer  

 risikoen, kommer institutionen til at betale for meget for skibet, og  

 undervurderer værftet risikoen, kan det betyde, at værftet lider så store  

 tab, at skibet ikke bliver gjort færdigt.
Institutionen bør foretrække ratebetaling, som knytter sig til byggeriets  

 fremskriden, således at institutionen reelt finansierer bygningen af skibet,  

 uden at værftet opnår væsentlige indtægter gennem forrentning af de  

 indbetalte beløb.
Størrelsen af de enkelte rater skal derfor dække de reelle  

 udgifter til materialekøb og udbetaling af arbejdsløn frem til næste  

 ratebetaling.
En anden betalingsmåde end ratebetaling - f.eks. betaling ved  

 levering eller gennem forskud - kan dog anvendes, hvor dette indebærer  

 åbenbare økonomiske fordele for staten.
 Institutionen bør i sit udbudsmateriale fastsætte, hvilken betalingsform  

 der skal anvendes, mens det overlades til tilbudsgiverne at stille forslag om  

 de enkelte raters størrelse, forfald samt raternes antal.
 Betalingen foretages typisk i rater på forud aftalte tidspunkter.  

 Tidligere var det mest almindeligt at betale skibet over fem rater, hver på  

 20% af købesummen, men i dag er det almindeligt at anvende flere rater og  

 fastsætte raternes størrelse på baggrund af værftets reelle udgifter ved  

 skibets bygning - f.eks. således:
Det er vigtigt, at der i kontrakten er aftalt klare tidspunkter for  

 raternes betaling.
De aftalte tidspunkter for betaling af de enkelte rater  

 bør derfor knyttes til en detaljeret tidsplan for skibets bygning, og de  

 aftalte datoer skal løbende kunne ændres, hvis der sker forsinkelser i  

 værftets produktion af skibet.
I forbindelse med udbetaling af rater skal  

 værftet dokumentere, at de arbejder, der er knyttet til en rate, er udført -  

 og ligeledes, at de indkøb, der er tilknyttet raten, er gennemført.
Ved behandlingen af værfternes tilbud bør institutionen omkring raternes  

 størrelse og udbetalingstidspunkter foretage en beregning af  

 finansieringsomkostningerne.
Som intern rente i forbindelse hermed anvendes  

 en rente af samme størrelse som fastsat i lov om renter - jf. pkt. 5.16.
 Da betalingen af de enkelte rater knytter sig til forløbet af byggeriet,  

 bør institutionen sikre sig, at værftet i god tid før raterne forfalder -  

 f.eks. 14 dage før - giver varsel om, at institutionen skal betale.
5.25 Valutakursregulering Hvis institutionen ønsker at give værftet mulighed for prisregulering som  

 følge af udsving i udenlandske valutaer under skibets bygning, bør det i et  

 bilag til aftalen være fastlagt, hvilke materialer og komponenter der  

 omfattes af kursreguleringen.
Af bilaget bør også fremgå den pris, værftet  

 skal betale i udenlandsk valuta for hver af disse materialer og komponenter.  

 Til de enkelte udenlandske valutaer skal som basiskurs benyttes den  

 valutakurs, som er anvendt ved tilbudsgivningen, og som skal lægges til grund  

 ved kursreguleringen.
 Samtidigt med værftets betaling til sine underleverandører for leverancer,  

 der er omfattet af valutakursregulering, bør der tilgå institutionen en  

 faktura/kreditnota på differencen, reguleret efter forholdet mellem basiskurs  

 og Danmarks Nationalbanks officielle middelkurs på betalingsdagen.  

 Fakturaen/kreditnotaens rigtighed skal være attesteret af værftets revisor.
 Kursreguleringsbeløb bør afregnes ved den nærmest følgende ratebetaling.
 Det vil oftest være en fordel for institutionen allerede i sin  

 udbudsskrivelse at gøre opmærksom på muligheden for at tage  

 kursreguleringsforbehold og opfordre tilbudsgiverne til i tilbudene at anføre  

 de oplysninger, som i givet fald skal indgå i det ovenfor nævnte bilag.
5.26 Prisregulering Hvis institutionen ønsker at anvende prisregulering, skal institutionen  

 allerede i udbudet oplyse om kontraktens prisreguleringsbestemmelser og  

 opfordre værftet til detaljeret at tilbyde:
- procenter for fast andel, arbejdsløn og materialer, - hvilke prisindeks, der skal lægges til grund, - hvilke perioder, middeltallene skal beregnes for, - de indeks-tal, der ligger til grund for den tilbudte pris, og - at tidspunktet for reguleringen er knyttet til raternes forfald.
 Prisreguleringsbestemmelserne bør knyttes til den i kontrakten fastsatte  

 plan for raternes betaling, så stigninger i indeks-tallene, efter at et  

 indkøb eller et arbejde skulle være foretaget i henhold til planen, ikke  

 giver mulighed for prisregulering, medmindre der er tale om force majeure.
Et eksempel på en prisreguleringsparagraf er vist i bilag 1. Eksemplet  

 viser, hvordan den endelige pris beregnes, og hvordan a conto prisregulering  

 beregnes i byggeperioden.
Desuden beskrives, hvordan prisregulering beregnes,  

 hvis skibets færdiggørelse forsinkes.
Hvor der er tale om en kort byggeperiode, er det almindeligt ikke at  

 betale a contoprisregulering.
I sådanne tilfælde udgår stk. 1.3 og 1.5 i det  

 eksempel, der er vist i bilag 1.
5.27 Prisændringer som følge af ny eller ændret lovgivning Pris- og omkostningsstigninger, som følge af ændringer i lovgivning,  

 offentlige forskrifter, internationale konventioner o.lign. bør bæres af  

 institutionen, medmindre der ydes værftet kompensation fra anden side for  

 sådanne stigninger.
Det bør i kontrakten aftales, at værftet skal give  

 institutionen en tilfredsstillende dokumentation for et eventuelt merarbejdes  

 omfang og prisen herfor.
Det bør også aftales, at sådanne prisstigninger skal  

 betales i forbindelse med skibets levering, og at de ikke er omfattet af  

 eventuelle prisreguleringsbestemmelser.
5.28 Bank- eller forsikringsgaranti Værftet skal i kontrakten forpligte sig til at give institutionen en  

 uigenkaldelig og betingelsesløs bank- eller forsikringsgaranti, der vokser i  

 takt med institutionens ratebetalinger til værftet.
Garantien er  

 institutionens sikkerhed for, at værftet opfylder sine forpligtelser i  

 henhold til kontrakten.
 Garantien kan derfor indrettes således, at den på den ene side forhøjes i  

 takt med institutionens ratebetalinger og på den anden side nedsættes i takt  

 med arbejdets fremadskriden og tilførsel af komponenter.
 Institutionen skal kunne holde sine udbetalinger tilbage, hvis værftet  

 ikke forud for den rettidige betalingsdag har bragt sine garantiforpligtelser  

 (bank- eller forsikringsgaranti) i orden og dokumenteret dette over for  

 institutionen.
Den bank eller det forsikringsselskab, der stiller garantien og  

 formuleringen af garantiens ordlyd, skal være godkendt af institutionen.  

 Garantien må ikke indeholde en fast udløbsdato, men den skal løbe til den  

 opsiges af institutionen ved udløbet af værftets forpligtelser.
Derved  

 undgås, at garantien ophører før udløbet af værftets forpligtelser, hvis  

 skibet leveres for sent, og institutionen eller værftet har glemt at forlænge  

 garantien.
De enkelte pengeinstitutter og forsikringsselskaber har udformet  

 garantierne forskelligt, og i standardformuleringerne findes der typisk  

 forbehold fra garantistillerens side.
Institutionen bør kontrollere, at disse  

 forbehold ikke medfører en forringelse af institutionens stilling.
Hensigten  

 med garantien er, at indbetalte beløb skal udbetales til institutionen ved  

 krav herom, hvis institutionen skønner, at værftet ikke opfylder sine  

 forpligtelser.
Institutionen bør derfor være meget omhyggelig ved godkendelse  

 af garantier og som hovedregel søge sagkyndig bistand i forbindelse hermed.
 Ud over garanti for de indbetalte rater kan institutionen kræve en  

 yderligere garanti, som skal dække merudgifterne ved, at skibet i givet fald  

 skal færdigbygges for institutionens regning - eventuelt på et andet værft.
Endelig vil institutionen ofte sikre sig bank- eller forsikringsgaranti  

 for værftets forpligtelser i garantiperioden efter skibets levering.
Denne  

 bank- eller forsikringsgaranti er typisk i størrelsesordenen 5-10% af den  

 samlede byggesum.
Garantiperioden skal strække sig fra afleveringsdagen og  

 mindst 12 måneder frem, og derefter yderligere i en periode for de  

 komponenter o.lign., der er udskiftet eller repareret i garantiperioden - jf.  

 pkt. 5.22.
 Alle omkostninger ved garantistillelser skal betales af værftet.
5.29 Overdragelse af rettigheder Institutionen skal sikre sig, at værftet ikke kan indgå aftale om  

 overdragelse af forpligtelser, rettigheder o.lign. til tredjemand uden  

 institutionens skriftlige godkendelse.
5.30 Krænkelse af licens- og patentrettigheder Det bør aftales med værftet, at ingen ydelser - heller ikke ydelser fra  

 underleverandører - må krænke noget i Danmark eller udlandet gældende patent  

 eller andre lignende rettigheder.
Hvis der sker sådanne krænkelser, skal  

 værftet holde institutionen skadesløs for ethvert tab og krav i den  

 anledning, herunder også hvad institutionen måtte blive idømt i erstatning og  

 sagsomkostninger samt institutionens egne udgifter til advokat og teknisk  

 bistand.
5.31 Insolvens og konkurs Hvis værftet standser sine betalinger, søger akkord med sine kreditorer,  

 erklæres konkurs eller på anden lignende måde kommer under administration,  

 skal institutionen, medmindre boet meget hurtigt - f.eks. inden 14 dage -  

 indtræder i kontrakten, have adgang til at overtage skibet og alle dele,  

 værftet har indkøbt til det.
5.32 Tvistigheder Det bør aftales, hvordan eventuelle tvistigheder skal behandles - enten  

 ved dansk voldgift eller ved en dansk domstol.
Hvis tvistigheder skal  

 indbringes for en domstol, skal det tillige aftales, til hvilken domstol  

 sagen skal indbringes.
Alle tvistigheder bør afgøres efter dansk ret.
5.33 Attestation Hvis kontrakten indeholder bestemmelser om prisregulering, herunder  

 regulering af priser for udvalgte komponenter, skal kontrakten give  

 institutionen adgang til at lade de forpligtelser, der påhviler værftet,  

 attestere af værftets revisor.
Det kan f.eks. dreje sig om forpligtelser af  

 bogførings- og regnskabsmæssig karakter, som institutionen ikke umiddelbart  

 kan kontrollere.
5.34 Særlige vilkår Institutionen kan forudsætte særlige vilkår opfyldt, for at kontrakten kan  

 træde i kraft - eksempelvis om frigivelse af nødvendige midler (bevilling)  

 eller om privat finansiering af skibet.
Hvis de særlige vilkår ikke er  

 opfyldt inden for en vis tid efter kontraktens underskrift, - f.eks. 1 måned  

 - bør både institutionen og værftet være frit stillet med hensyn til at  

 opfylde kontrakten.
5.35 Originaleksemplarer Det skal fremgå, hvilket materiale (specifikationer, tegninger og øvrige  

 bilag) der indgår i kontrakten.
Endvidere bør det fremgå, i hvor mange  

 originaleksemplarer kontrakten er udfærdiget, og hvordan disse eksemplarer er  

 fordelt.
6. Chartring af skibe Som nævnt i indledningen kan det være fordelagtigt at chartre et skib for  

 en periode fremfor at købe et.
Ved chartring skelnes mellem  

 bareboat-chartring og time-chartring.
Ved bareboat-chartring stiller bortfragteren (udlejeren) skibet til  

 rådighed uden besætning.
Det er efter overtagelsen befragteren (lejeren), der  

 driver, disponerer og vedligeholder skibet inden for rammerne af certepartiet  

 (befragtningskontrakten).
Ved time-chartring stilles skibet til rådighed fuldt bemandet, og  

 bortfragteren har ansvaret for skibets vedligeholdelse.
Befragteren driver og  

 disponerer skibet i den periode, der er fastsat i certepartiet.
 I forbindelse med begge former for chartring findes flere  

 standardcertepartier, som bl.a. knytter sig til bestemte skibstyper og  

 fartsområder.
 Ved chartring af skibe og ved indgåelse af certepartier herom anbefales  

 det at søge sagkyndig bistand.
7. Salg af skibe Når der er truffet beslutning om at sælge et skib, bør institutionen  

 udarbejde et salgsmateriale, hvori bl.a. indgår skibets tegninger og  

 specifikationer samt en liste over det inventar og de driftsmidler, der  

 forbliver om bord ved overdragelsen af skibet.
Salg af ældre skibe bør normalt foregå via forsvarets auktioner.
Aftale om  

 salg via disse auktioner kan træffes med Søværnets Materielkommando.
 Ved salg af brugte skibe benyttes der ofte standardblanketter, og et  

 eksempel herpå er »Norsk Skipsmeglerforbunds kontrakt for omsetning av  

 skip«.
Blanketten virker både som huskeliste og standardisering af vilkårene.
Det  

 anbefales dog at lade en skibsmægler medvirke ved salg af brugt tonnage på så  

 tidligt et tidspunkt, at institutionen ikke har bundet sig over for  

 eventuelle købere.
 Salg af nyere skibe kan foregå via skibssalgsagenter, som har erfaring i  

 at fastsætte den højest opnåelige pris for skibet og at finde interesserede  

 købere.
 Hvis institutionen har kendskab til interesserede købere kan salget dog  

 også foregå ved at indhente tilbud fra disse og sælge skibet til den højest  

 bydende.
 Uanset hvilken af de to sidstnævnte fremgangsmåder, der benyttes, bør en  

 handel ikke gennemføres, medmindre den tilbudte pris er i overensstemmelse  

 med den vurdering af skibets værdi, der er foretaget i forbindelse med  

 beslutningen om at sælge det.
Ved salg af skibe bør statens institutioner være opmærksom på de  

 standardkontrakter, der findes på området, og som anvendes af private  

 rederier.
Disse kontrakter skal dog ikke anvendes ved salg via auktion.
 Salg af skibe skal normalt godkendes af de bevilgende myndigheder.
Bilag 1 Prisregulering 1.1.1 Hvis der i tiden indtil afleveringen finder sted sker ændringer i  

 priser på relevante materialer og lønninger, reguleres den i pkt. ......  

 nævnte basispris efter følgende formel:
 P1 er den endelige fakturapris.
 Po er basisprisen (jf. pkt. ......x).
 M1 er gennemsnittet af indeks for de enkelte materialegrupper i perioden  

 fra underskriftsdatoen til ........... før den faktiske leveringsdato.
 Mo er indekset for samme materialer, som nævnt under M1 gældende den  

 ....... lig med ..........
 S1 er gennemsnittet af indeks for de enkelte personalegruppers lønninger i  

 perioden fra byggeperiodens begyndelse til ..........
 før den faktiske leveringsdato.
 So er lønindekset for samme kategorier af arbejde, som er anvendt for S1,  

 gældende .......... lig med ..........
 a + b + c udgør de nedenfor nævnte procentdele af den oprindelige pris,  

 således at a + b + c tilsammen er lig 100. Summen af b1, b2 etc. er lig b og  

 summen af c1, c2 etc er lig c.
a = den faste andel .......................................... = b = regulerbare materialeandele .............................. = c = regulerbare lønandele (inkl. socialforsikringsbidrag) .... = 100 1.1.2 Værdien af materialer og lønninger skal fastsættes på grundlag af  

 indekser i følgende publikationer:
 For materialer Mo:
 For lønninger So:
 1.2 Nye indekstal skal ved fremkomst omgående af værftet tilsendes  

 institutionen.
1.3 Ved betaling af en rate udbetales et a conto-prisreguleringsbeløb R  

 baseret på den på betalingstidspunktet udførte procentdel P af det af værftet  

 oprindeligt kalkulerede endelige antal arbejdstimer for hvert skib,  

 dokumenteret til og godkendt af værftets autoriserede revisor.
Det forfaldne  

 reguleringsbeløb R beregnes da således: (S-B)P R = (--------- -tidligere betalt prisregulering), hvor 100 S = prisen for hele skibet beregnet ved hjælp af prisreguleringsformlen i  

 pkt. 1.1.1.
 B = basisprisen.
 1.4 Endelig regulering for hvert skib efter aflevering foretages af  

 værftet, så snart de nødvendige indekser foreligger, og den eventuelle  

 difference mellem betalt og skyldig prisregulering er forfalden til betaling  

 30 dage efter fremsendt faktura/kreditnota.
 1.5 Ved fastsættelsen af en måneds indeks ændres et kvartalsindeks som  

 følger:
 1. måned i kvartalet = kvartalsindeks minus/plus 1/3  

 af differencen mellem foregående og indeværende kvartalsindeks.
 2. måned i kvartalet = kvartalsindeks.
 3. måned i kvartalet = kvartalsindeks minus/plus 1/3  

 diffe- rencen mellem foregående og indeværende kvartalsindeks.
1.6 Forsinket færdiggørelse Såfremt færdiggørelsen forsinkes i forhold til den fastsatte  

 afleveringstermin, og sådan forsinkelse ikke skyldes force majeure eller  

 forhold, der kan lægges institutionen til last, er værftet ikke berettiget  

 til prisregulering for den periode, hvormed afleveringen således er  

 forsinket.
 Indflydelsen på den i pkt. 1.1.1 fastsatte prisregulering beregnes på  

 følgende måde:
 Var køllægningen forsinket i forhold til byggeplanen, tilbageføres  

 samtlige de af værftet afholdte udgifter til materialer og arbejdsløn for  

 hele skibet med et tidsrum svarende til forsinkelsen med køllægningen, dog  

 højst med et tidsrum svarende til forsinkelsen ved afleveringen.
 Var søsætningen forsinket udover en eventuel forsinkelse ved køllægningen,  

 tilbageføres alle de efter køllægningen afholdte udgifter til materialer og  

 arbejdsløn yderligere med et tidsrum svarende til denne (yderligere)  

 forsinkelse, dog således at disse udgifter højst tilbageføres med et tidsrum  

 svarende til forsinkelsen ved afleveringen.
 Er aflevering forsinket ud over en eventuel forsinkelse ved søsætningen,  

 tilbageføres alle de efter søsætningen afholdte udgifter til materialer og  

 arbejdsløn yderligere med et tidsrum svarende til denne (yderligere)  

 forsinkelse, dog således at ingen del af udgifterne kan tilbageføres med et  

 større tidsrum end forsinkelsen ved afleveringen.
Bilag 2 Force majeure Det anbefales institutionerne klart at give udtryk for, hvad de anser for  

 force majeure i forbindelse med levering af skibe, f.eks. således:
»Hvis rettidig levering af skibet hindres eller udelukkes som følge  

 af ekstraordinære begivenheder, som værftet ikke burde have forudset, så som  

 krig eller krigslignende forhold, mobilisering, ind- og udførselsforbud,  

 eller strejke, lockout og boykot, hvis disse forhold ikke i det væsentlige  

 skyldes værftet, naturkatastrofer, eller brand og eksplosioner, hvis  

 indtræden eller udstrækning ikke beror på værftets egne forhold eller dets  

 underleverandørers, langvarige svigt af energitilførsler, svigtende levering  

 af rettidig beordret stål-, maskin- eller andre væsentlige  

 materialeleverancer, der ikke er remplacerbare - forudsat, at den svigtende  

 levering skyldes, at underleverandøren er ramt af begivenheder som nævnt i  

 denne klausul, udsættes afleveringstiden med et tidsrum svarende til den  

 uafvendelige forsinkelse, dog maksimalt med det antal arbejdsdage, der måtte  

 være gået tabt.« Som nævnt i vejledningens pkt. 5.20 bør der i kontrakten medtages en  

 bestemmelse om, at værftet i tilfælde af forsinkelse straks skal foretage  

 effektive skridt til at overvinde forsinkelsen og formindske dens virkninger  

 samt at værftet har bevisbyrden for, at forsinkelsen skyldes force majeure,  

 og at disse særlige omstændigheder har haft den af værftet hævdede varighed.  

 Bestemmelsen kan eventuelt formuleres således:
 »I tilfælde af forsinkelse påhviler det værftet straks at foretage  

 effektive skridt til at overvinde forsinkelsen eller mindske dens virkninger,  

 herunder antagelse af yderligere mandskab og omdisponering af arbejdsplaner,  

 herunder f.eks. arbejde i skifteholdsdrift, indsættelse af mandskab på søn-  

 og helligdage mv.
Det påhviler værftet at godtgøre, at en forsinkelse skyldes sådanne omstændigheder, som berettiger til  

 udsættelse af afleveringstiden i henhold til nærværende paragraf, at værftet har foretaget sådanne skridt i anledning af begivenheder, som  

 foreskrevet i nærværende bestemmelse samt at de anførte omstændigheder har forårsaget en forsinkelse af den af  

 værftet hævdede varighed.« Der bør i kontrakten også medtages en bestemmelse om, at når force  

 majeure-situationen indtræder, skal værftet straks uden ugrundet ophold  

 skriftligt underrette institutionen om begivenheden.
En bestemmelse herom kan  

 formuleres således:
»Stk. 1: Værftet er forpligtet til straks og inden 48 timer efter  

 indtrædelsen af en sådan begivenhed (force majeure), som efter værftets  

 opfattelse berettiger til udsættelse af afleveringstidspunktet, skriftligt at  

 underrette institutionen herom.
Værftet er desuden forpligtet straks efter  

 indtrædelsen af en sådan begivenhed, som efter værftets opfattelse berettiger  

 til udsættelse af afleveringstidspunktet, mundtligt og skriftligt at  

 underrette institutionens repræsentant.
Denne underretning skal ledsages af  

 fyldestgørende og udtømmende dokumentation og indeholde udtømmende  

 redegørelse for den pågældende begivenheds indflydelse på den senest  

 afleverede arbejdsplan, samt værftets planer for afhjælpning af/eller  

 formindskelse af begivenhedernes indflydelse på byggearbejdet.
Samtidig skal  

 værftet drage omsorg for, at der straks afholdes et ekstraordinært byggemøde  

 til konstatering af og optagelse af rapport om byggeriets stade.
 Stk. 2:
 Hvis de ovenfor anførte regler ikke er fulgt, fortabes retten til at  

 påberåbe sig en forsinkelse, uanset at betignelserne for  

 tidsfristforlængelserne i øvrigt er tilstede.
 Stk 3:
Sålænge en forsinkelse ikke fuldt ud er indvundet, påhviler det værftet en  

 gang ugentligt, eller så hyppigt institutionen bestemmer, at meddele lignende  

 redegørelse og dokumentation samt redegørelse for afhjælpningsarbejdets  

 fremskriden og planlagte foranstaltninger til afhjælpning af forsinkelsen og  

 enhver anden oplysning eller dokumentation, som institutionen måtte forlange,  

 eventuelt i en af institutionen foreskrevet form.« Når begivenheden ophører, bør værftet ligeledes skriftligt og inden en  

 kortere tidsfrist give meddelelse til institutionen herom.
En bestemmelse om,  

 hvorledes værftet skal forholde sig, når begivenheden (force majeure)  

 ophører, kan f.eks. være således:
 »Stk. 1:
Det påhviler værftet straks og inden 48 timer efter ophøret af en sådan  

 begivenhed, som efter værftets opfattelse berettiger til udsættelse af  

 afleveringstiden, at underrette institutionen skriftligt herom.
Sådan  

 underretning skal indeholde meddelelse om udstrækningen af den forsinkelse,  

 begiven heden maksimalt medfører.
 Stk. 2:
Det påhviler institutionen inden 10 arbejdsdage efter modtagelsen af  

 værftets meddelelse i henhold til ovenstående at meddele værftet underretning  

 om sin godkendelse eller afvisning af værftets krav.
Hvis institutionen  

 undlader at give sådan meddelelse, anses værftets opgørelse af den maksimale  

 udsættelse af afleveringstiden godkendt af institutionen.
 Værftets forpligtelse til at søge forsinkelsen indhentet efter  

 foranstående paragraf berøres ikke af institutionens godkendelse af  

 forsinkelsens tidsmæssige udstrækning.
 Stk. 3:
Hvis værftet ikke antager institutionens afvisning af værftets krav om  

 udsættelse af leveringstiden, kan værftet senest 8 dage efter at have  

 modtaget afvisning anmode klassifikationsselskabets repræsentant, eller en  

 anden uvildig sagkyndig, om at afgive erklæring om a. hvorvidt de af værftet påberåbte faktiske forhold er i overensstemmelse  

 med vir- keligheden, samt om b. hvorvidt disse påberåbte faktiske forhold har forårsaget forsinkelse i  

 ombygning af skibet, samt om c. hvorvidt værftet kunne have udført det forsinkede arbejde på anden  

 måde, uden at dette medfører anden forsinkelse for ombygning af skibet.« Bilag 3 Statsrederiernes Tekniske Komite Statsrederiernes Tekniske Komite (STK) er et samarbejds- og  

 koordineringsorgan, der varetager fælles søfartsmæssige interesser for  

 ministerier, styrelser, direktorater og andre institutioner, hvorunder  

 henhører forvaltning af flydende materiel.
 Formalisering af komiteen hviler på Statsministeriets skrivelse nr.5148-1  

 af 15. marts 1989 og den ved Finansministeriets skrivelse, j. nr. 86-33-32,  

 af 7. september 1989 udsendte »Betænkning vedrørende samordning af  

 statens civile farvandsopgaver«.
 Statsrederiernes Tekniske Komite består pr. 1. januar 1991 af følgende  

 tilknyttede rederier, som alle råder over et eller flere skibe:
Bornholmstrafikken Dampskibskajen 5 3700 Rønne Tlf.: 53 95 18 66 Farvandsvæsenet Postbox 1919 1023 København K.
Tlf.: 31 57 40 50 Fiskeriministeriet Stormgade 2 1470 København K.
Tlf.: 33 92 65 80 Generaldirektoratet for DSB Sølvgade 40 1307 København K.
Tlf.: 33 14 04 00 Grønlands Handel, KNI Grønlandshavnen 9220 Aalborg ØST Tlf.: 99 30 30 30 Hjemmeværnskommandoen Generalstok Kastellet 82 2100 København Ø.
Tlf.: 33 93 32 10 Marinbiologisk Laboratorium Strandpromenaden 5 3000 Helsingør Tlf.: 49 21 33 44 Miljøstyrelsen Strandgade 29 1401 København K.
Tlf.: 31 57 83 10 Nationalmuseet Skibshistorisk Laboratorium Strandengen 37 Box 304 4000 Roskilde Tlf.: 42 35 64 29 Rigspolitichefen Polititorvet 14 1567 København V.
Tlf.: 33 14 14 48 Statshavnsadministrationen i Esbjerg Hulvejen 1 Postboks 2 6701 Esbjerg Tlf.: 75 12 41 44 Søfartsstyrelsen Vermundsgade 38 C 2100 København Ø.
Tlf.: 39 27 15 15 Søværnets Materielkommando Holmen 1433 København K.
Tlf.: 31 54 13 13 Told- og Skattestyrelsen Amaliegade 44 1256 København K.
