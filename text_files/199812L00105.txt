Fremsat den 25. november 1998 af  

 økonomiministeren (Marianne Jelved) Forslag til Lov om  

 forsikringsmæglervirksomhed 1 Kapitel 1 Indledende bestemmelser § 1. Denne lov finder anvendelse på  

 forsikringsmæglervirksomhed.
Stk. 2. Ved forsikringsmæglervirksomhed forstås  

 erhvervsmæssig formidling af tilbud om direkte forsikringer fra flere  

 forskellige frit valgte forsikringsselskaber samt eventuel administration og  

 rådgivning om forsikringsforhold i tilknytning hertil.
Stk. 3. Ved en forsikringsmægler forstås en  

 person, der driver den i stk. 2 omhandlede virksomhed.
Ved et  

 forsikringsmæglerselskab forstås et selskab, der driver den i  

 stk. 2 omhandlede virksomhed.
 § 2. Forsikringsmæglervirksomhed efter denne lov  

 må kun drives som enkeltmandsvirksomhed, interessentskab eller i et  

 aktie- eller anpartsselskab, jf. dog stk. 2.
Stk. 2. Herudover kan forsikringsmæglervirksomhed her i  

 landet drives af forsikringsmæglere og  

 forsikringsmæglerselskaber, der er etablerede i et andet land inden for  

 Den Europæiske Union eller lande, som Fællesskabet har  

 indgået aftale med og som omfattes af art. 2, stk. 1, litra a, i  

 Rådets direktiv 77/92/EØF om forsikringsagenter eller  

 forsikringsmæglere.
Det gælder dog kun, hvis de  

 pågældende forsikringsmæglere har ret til at drive  

 tilsvarende virksomhed i hjemlandet.
Kapitel 2 Tilladelse § 3. Personer og selskaber, der ønsker at drive  

 forsikringsmæglervirksomhed, skal have tilladelse hertil af  

 Finanstilsynet.
 Stk. 2. Ved meddelelse af tilladelsen fremsender  

 Finanstilsynet samtidig genpart heraf til Erhvervs- og Selskabsstyrelsen.
 Stk. 3. Når Finanstilsynet har meddelt tilladelse til at  

 drive forsikringsmæglervirksomhed, skal forsikringsmægleren eller  

 forsikringsmæglerselskabet registreres i Erhvervs- og  

 Selskabsstyrelsen.
 Stk. 4. Finanstilsynet kan fastsætte nærmere  

 regler om kravene til en forsikringsmæglers teoretiske uddannelse og  

 praktiske kunnen.
§ 4. Ansøgning fra et selskab, der ønsker at  

 drive forsikringsmæglervirksomhed, skal ledsages af 1)	oplysning om, hvem der foreslås som bestyrelse, direktion og  

 revision for selskabet, 2)	en straffeattest for de personer, der foreslås som medlem af  

 bestyrelse og direktion, 3)	oplysning om alle, der direkte eller indirekte ejer mindst 10 pct.  

 af kapitalen eller stemmerettighederne eller en kapitalandel, der giver  

 mulighed for at udøve en betydelig indflydelse på ledelsen af  

 forsikringsmæglerselskabet, eller som i øvrigt har snævre  

 forbindelser til forsikringsmæglerselskabet, jf. § 5, samt om  

 størrelsen af disse kapitalejeres kapitalandel, 4)	oplysning om arten af den forsikringsmæglervirksomhed, som  

 selskabet har til hensigt at udøve, 5)	oplysning om selskabsform og organisation, herunder antallet af  

 forsikringsmæglere, 6)	bevis for at have etableret behørig sikkerhed, jf. § 16,  

 samt 7)	en erklæring om, at selskabet opfylder de nærmere krav  

 til uafhængighed, jf. § 5, stk. 3.
Stk. 2. Ansøgning fra en person, der ønsker at  

 drive forsikringsmæglervirksomhed, skal ledsages af 1)	bevis for, at personen har bopæl her i landet, 2)	en erklæring om, at personen er myndig, herunder at den  

 pågældende ikke er under værgemål efter  

 værgemålslovens § 5 eller samværgemål efter  

 værgemålslovens § 7, 3)	en erklæring om, at personen ikke er i  

 betalingsstandsning, 4)	en erklæring om, at personen ikke er under konkurs, 5)	bevis for, at personen opfylder de nærmere krav til teoretisk  

 uddannelse vedrørende forsikringsmægling, jf. § 3,  

 stk. 4, 6)	bevis for, at personen opfylder de nærmere krav til praktisk  

 kunnen vedrørende forsikringsmægling, jf. § 3,  

 stk. 4, 7)	en erklæring om, at personen ikke har udvist en sådan  

 adfærd, at der er grund til at antage, at vedkommende ikke vil drive  

 virksomhed som forsikringsmægler på forsvarlig måde, 8)	en straffeattest, 9)	en erklæring om, at personen opfylder de nærmere krav  

 til uafhængighed, jf. § 15, 10)	oplysning om arten af den forsikringsmæglervirksomhed, som  

 ønskes udøvet, samt 11)	bevis for, at personen har etableret behørig sikkerhed, jf.  

 § 16.
 Stk. 3. Ansøgning fra en person, der er ansat hos en  

 forsikringsmægler eller i et forsikringsmæglerselskab, skal alene  

 opfylde de krav, der følger af stk. 2, nr. 1-10.
 Stk. 4. En forsikringsmægler, der har tilladelse efter  

 stk. 3, kan ansøge om tilladelse efter stk. 2.  

 Ansøgningen skal ledsages af bevis for, at den i stk. 2, nr. 11,  

 angivne betingelse er opfyldt.
 Stk. 5. De af § 2, stk. 2, omfattede personer og  

 selskaber, der ønsker at drive forsikringsmæglervirksomhed her i  

 landet, skal overfor Finanstilsynet dokumentere, at de er registrerede i  

 hjemlandet eller opfylder de krav, der følger af stk. 2, nr.  

 2-11, jf. art. 9 og 10 i Rådsdirektiv 77/92/EØF.
 Stk. 6. Finanstilsynet kan i øvrigt af en  

 ansøger kræve de oplysninger, der skønnes  

 nødvendige til behandlingen af ansøgningen.
 Stk. 7. Finanstilsynet kan give tilladelse til personer,  

 uanset at disse ikke opfylder betingelserne i stk. 2, nr. 1, 5 eller  

 6.
§ 5. Finanstilsynet kan nægte et  

 forsikringsmæglerselskab tilladelse, hvis et medlem af  

 forsikringsmæglerselskabets direktion eller bestyrelse 1)	må skønnes ikke at have fyldestgørende erfaring  

 til at bestride stillingen eller udøve hvervet, 2)	er dømt for strafbart forhold, og det udviste forhold  

 begrunder en nærliggende fare for misbrug af stillingen eller hvervet,  

 eller 3)	i stilling eller erhverv har udvist en sådan adfærd, at  

 der er grund til at antage, at den pågældende ikke vil varetage  

 stillingen eller hvervet på forsvarlig måde.
 Stk. 2. Tilladelse kan desuden nægtes, hvis de i  

 § 9, stk. 1, nævnte kapitalejere skønnes at ville  

 modvirke en forsvarlig drift af forsikringsmæglerselskabet.
 Stk. 3. Tilladelse kan endvidere nægtes, hvis der  

 foreligger snævre forbindelser mellem forsikringsmæglerselskabet  

 og andre virksomheder eller personer, og disse forbindelser vil kunne antages  

 at bringe forsikringsmæglerselskabets uafhængighed af  

 forsikringsselskabsinteresser i fare.
Stk. 4. Ved snævre forbindelser forstås 1)	direkte eller indirekte forbindelser af den i  

 årsregnskabslovens § 1, stk. 2, nr. 8, angivne art, 2)	direkte eller indirekte besiddelse af mindst 10 pct. af  

 stemmerettighederne eller kapitalen i en virksomhed, eller 3)	flere virksomheders eller personers fælles forbindelse, jf.  

 nr. 1, med en virksomhed.
 Stk. 5. Tilladelse kan endvidere nægtes, hvis der ikke er  

 etableret behørig sikkerhed, jf. § 4, stk. 1, nr. 6.
§ 6. Finanstilsynet kan nægte en person tilladelse, hvis  

 den pågældende 1)	ikke er myndig, er under værgemål efter  

 værgemålslovens § 5 eller samværgemål efter  

 værgemålslovens § 7, jf. § 4, stk. 2, nr. 2, 2)	er i betalingsstandsning, jf. § 4, stk. 2, nr. 3, 3)	er under konkurs, jf. § 4, stk. 2, nr. 4, 4)	må skønnes ikke at have fyldestgørende erfaring  

 til at bestride stillingen, jf. § 4, stk. 2, nr. 5 6 og 10, 5)	er dømt for strafbart forhold, og det udviste forhold  

 begrunder en nærliggende fare for misbrug af stillingen, jf. § 4, stk.  

 2, nr. 7 8, eller 6)	i stilling og hverv har udvist en sådan adfærd, at der  

 er grund til at antage, at den pågældende ikke vil varetage  

 stillingen på forsvarlig måde, jf. § 4, stk. 2, nr. 9 og 11.
 § 7. Et forsikringsmæglerselskab, der ønsker at  

 etablere filial i et andet land inden for Den Europæiske Union eller i  

 et land, som Fællesskabet har indgået aftale med, modtager efter  

 begæring et bevis fra Finanstilsynet som dokumentation for tilladelse  

 til at drive forsikringsmæglervirksomhed.
 Stk. 2. Et forsikringsmæglerselskab eller en  

 forsikringsmægler, der ønsker at udøve virksomhed ved at  

 udbyde grænseoverskridende tjenesteydelser i et andet land inden for  

 Den Europæiske Union eller i et land, som Fællesskabet har  

 indgået aftale med, modtager efter begæring et bevis fra  

 Finanstilsynet som dokumentation for tilladelse til at drive  

 forsikringsmæglervirksomhed.
§ 8. Forsikringsmæglerselskaber, der er omfattet af  

 § 2, stk. 2, kan udøve virksomhed her i landet gennem en  

 filial 2 måneder efter, at Finanstilsynet har modtaget underretning om  

 filialens etablering samt modtaget den i § 4, stk. 5, omhandlede  

 dokumentation.
Aktieselskabslovens bestemmelser om filialer af udenlandske  

 aktieselskaber finder anvendelse på filialen.
 Stk. 2. Forsikringsmæglerselskaber og  

 forsikringsmæglere, der er omfattet af § 2, stk. 2, kan  

 udøve virksomhed her i landet ved at udbyde grænseoverskridende  

 tjenesteydelser, når Finanstilsynet har modtaget underretning herom  

 samt modtaget den i § 4, stk. 5, omhandlede dokumentation.
Kapitel 3 Fælles bestemmelser § 9. Finanstilsynet skal på forhånd underrettes om  

 og godkende enhver fysisk eller juridisk persons direkte eller indirekte  

 erhvervelse af en kvalificeret andel i et forsikringsmæglerselskab samt  

 sådanne forøgelser af den kvalificerede andel, der  

 medfører, at denne udgør eller overstiger en grænse  

 på henholdsvis 20 pct., 33 pct. og 50 pct., eller at  

 forsikringsmæglerselskabet bliver et datterselskab.
 Stk. 2. Ved kvalificeret andel forstås direkte eller  

 indirekte besiddelse af mindst 10 pct. af kapitalen eller stemmerettighederne  

 eller en andel, som giver mulighed for at udøve en betydelig  

 indflydelse på ledelsen af forsikringsmæglerselskabet.
Stk. 3. Erhvervelse eller forøgelse af en andel som  

 nævnt i stk. 1 kan kun godkendes, når dette ikke strider mod  

 hensynet til at sikre en forsvarlig drift af  

 forsikringsmæglerselskabet.
Finanstilsynets godkendelse eller afslag  

 skal foreligge senest 3 måneder efter underretningen om den  

 påtænkte investering.
 Stk. 4. Finanstilsynet kan ved godkendelse af en erhvervelse  

 eller forøgelse efter stk. 1 fastsætte en frist for  

 gennemførelsen af denne.
 Stk. 5. Kapitalejere, som har en andel på mindst 10  

 pct., og som påtænker at mindske denne andel, således at  

 den falder under en af de i stk. 1 fastsatte grænser, skal  

 underrette Finanstilsynet herom og angive størrelsen af den  

 påtænkte fremtidige andel.
 Stk. 6. Når et forsikringsmæglerselskab får  

 kendskab til erhvervelser eller afhændelser af andele som nævnt i  

 stk. 1 og 5 skal forsikringsmæglerselskabet straks give  

 Finanstilsynet meddelelse herom.
 Stk. 7. Forsikringsmæglerselskaberne skal i forbindelse  

 med indsendelsen af den i § 18, stk. 1, nævnte specifikation  

 give Finanstilsynet meddelelse om navnene på de kapitalejere, som ejer  

 en kvalificeret andel i forsikringsmæglerselskabet, og om  

 størrelsen af disse andele.
 § 10. Såfremt kapitalejere, der er i besiddelse af en af  

 de i § 9, stk. 1, fastsatte andele i et  

 forsikringsmæglerselskab, modvirker en forsvarlig drift af  

 forsikringsmæglerselskabet, kan Finanstilsynet ophæve den  

 stemmeret, der er knyttet til de pågældende ejeres kapitalandele,  

 eller påbyde forsikringsmæglerselskabet at følge bestemte  

 retningslinjer.
Stk. 2. Finanstilsynet kan ophæve den stemmeret, der er  

 knyttet til kapitalandele ejet af fysiske eller juridiske personer, som ikke  

 overholder forpligtelsen i § 9, stk. 1, til forudgående  

 underretning af Finanstilsynet.
Kapitalandele tildeles igen fuld stemmeret,  

 hvis Finanstilsynet kan godkende erhvervelsen.
 Stk. 3. Finanstilsynet skal ophæve den stemmeret, der er  

 knyttet til kapitalandele ejet af fysiske eller juridiske personer, som har  

 erhvervet andele som omhandlet i § 9, stk. 1, uanset at  

 Finanstilsynet har afslået at godkende denne erhvervelse af  

 kapitalandele.
 Stk. 4. Har Finanstilsynet ophævet stemmeretten i  

 medfør af stk. 1-3, kan kapitalandelen ikke indgå i  

 opgørelsen af den på en generalforsamling repræsenterede  

 stemmeberettigede kapital.
§ 11. Kun personer og selskaber, der er meddelt tilladelse fra  

 Finanstilsynet og registreret i Erhvervs- og Selskabsstyrelsen, må  

 benytte betegnelsen forsikringsmægler eller  

 forsikringsmæglerselskab med den til selskabsformen knyttede  

 betegnelse.
Ingen andre må benytte betegnelser, der kan forveksles  

 hermed.
Stk. 2. Et selskab eller en person, der er omfattet af  

 § 2, stk. 2, kan dog her i landet benytte det samme navn, som  

 selskabet eller personen benytter i hjemlandet.
Er der risiko for forveksling  

 med et navn, der allerede anvendes her i landet, kan Finanstilsynet  

 kræve en forklarende tilføjelse til navnet.
 § 12. Forsikringsmæglervirksomhed skal drives i  

 overensstemmelse med god forsikringsmæglerskik.
 Stk. 2. Finanstilsynet kan fastsætte regler om god  

 forsikringsmæglerskik.
 § 13. En forsikringsmægler repræsenterer alene  

 forsikringstageren og skal overfor forsikringstageren afdække behovet  

 for forsikring og forelægge forsikringstageren den bedst mulige  

 løsning eller valget mellem flere løsninger.
 Stk. 2. En forsikringsmægler skal opfylde den  

 informationspligt, som et forsikringsselskab er pålagt, jf. §§ 256  

 og 256 a i lov om forsikringsvirksomhed og de regler, der er udstedt i  

 medfør heraf.
 Stk. 3. En forsikringsmægler skal uopfordret oplyse  

 forsikringstageren om størrelsen af en provision eller andet vederlag,  

 som er knyttet til de tilbud fra forsikringsselskaberne, som forelægges  

 kunden.
 Stk. 4. En forsikringsmægler må ikke  

 uberettiget videregive eller udnytte fortrolige oplysninger, som han under  

 udøvelse af sit hverv har fået kendskab til.
§ 14. Et forsikringsmæglerselskab og en  

 forsikringsmægler må i tilknytning til den  

 forsikringsmæglervirksomhed der er nævnt i § 1, stk. 2,  

 drive anden forsikringsmæglervirksomhed, der er accessorisk til  

 forsikringsmæglervirksomhed.
Et forsikringsmæglerselskab må  

 ikke herudover drive anden virksomhed.
Stk. 2. Forsikringsmæglervirksomhed kan drives fra et  

 eller flere forretningssteder.
Hvert forretningssted skal være ledet af  

 en forsikringsmægler.
 § 15. En forsikringsmægler må ikke gennem  

 ansættelse eller anden form for tilknytning til forsikringsselskaber  

 eller dertil knyttede koncernselskaber være afhængig af  

 forsikringsselskabsinteresser.
 Stk. 2. En forsikringsmægler må ikke direkte eller  

 indirekte have ejerinteresser, der overstiger 10 pct. af kapitalen eller  

 stemmerettighederne i et forsikringsselskab eller dertil knyttede  

 koncernselskaber.
 Stk. 3. En forsikringsmægler må ikke varetage  

 andre hverv, som er egnet til at skabe tvivl om forsikringsmæglerens  

 uafhængighed af forsikringsselskabsinteresser.
 § 16. En forsikringsmægler skal være forsikret mod  

 ethvert økonomisk krav, som måtte følge af hvervet.
 Stk. 2. En forsikringsmægler skal uden ophold  

 indsætte de ham betroede midler på en særlig klientkonto,  

 der er adskilt fra forsikringsmæglerens egne midler, og skal etablere  

 behørig sikkerhed for disse midler, jf. dog stk. 3.
 Stk. 3. Pligten efter stk. 2 til at indsætte betroede  

 midler på en klientkonto, gælder ikke for de midler, der  

 vedrører et forsikringsselskab, der har udstedt  

 frigørelsesattest til forsikringsmægleren.
 Stk. 4. Erstatningskrav mod forsikringsmægleren kan  

 rettes direkte til det forsikringsselskab, som forsikringsmægleren har  

 forsikret sig i.
 Stk. 5. Finanstilsynet fastsætter regler om  

 ansvarsforsikringens og sikkerhedens omfang og art samt dens  

 tidsmæssige udstrækning.
 § 17. En forsikringsmægler må ikke i  

 erhvervsmæssigt øjemed medvirke til, at direkte forsikringer for  

 her i landet bosiddende personer, danske skibe eller andre risici, der  

 består her i landet, tegnes hos andre end  

 1) danske forsikringsselskaber,  

 2) udenlandske forsikringsselskaber, der opfylder betingelserne i lov om  

 forsikringsvirksomhed § 211, stk. 1, eller § 213, stk. 1,  

 samt udenlandske forsikringsselskaber, der har fået tilladelse  

 (koncession) af Finanstilsynet.
 § 18. Et forsikringsmæglerselskab eller en  

 forsikringsmægler skal udarbejde en specifikation af indtægternes  

 fordeling på forsikringsselskaber, der skal sendes til og være  

 modtaget i Finanstilsynet senest 6 måneder efter regnskabsårets  

 udløb, jf. dog stk. 3. Specifikationen skal være forsynet  

 med en erklæring fra en statsautoriseret eller registreret revisor om  

 indtægternes overensstemmelse med årsregnskabet.
 Stk. 2. En forsikringsmægler skal samtidig med  

 indsendelse af den i stk. 1 omhandlede specifikation indsende det af  

 forsikringsselskabet eller sikkerhedsstiller udstedte bevis for tegning af  

 ansvarsforsikring, garantistillelse eller frigørelsesattest, jf.  

 § 16, stk. 1 og 3, samt erklæring fra en statsautoriseret  

 eller registreret revisor om revision af den i § 16, stk. 2,  

 nævnte konto.
 Stk. 3. Bestemmelsen i stk. 1 finder ikke anvendelse  

 på en forsikringsmægler, der er ansat hos en  

 forsikringsmægler eller i et forsikringsmæglerselskab.
 Stk. 4. Finanstilsynet fastsætter nærmere regler  

 om den specifikation, der er nævnt i stk. 1.
 Stk. 5. Ved beregning af frister efter denne lov finder  

 aktieselskabslovens § 154 a tilsvarende anvendelse.
Kapitel 4 Tilbagekaldelse af tilladelse § 19. Finanstilsynet tilbagekalder et  

 forsikringsmæglerselskabs tilladelse efter § 4,  

 stk. 1, 1)	hvis der ikke længere er etableret behørig sikkerhed,  

 jf. § 16, 2)	hvis der på baggrund af den specifikation, der er nævnt  

 i § 18, stk. 1, ikke kan antages at foreligge den fornødne  

 uafhængighed, 3)	hvis forsikringsmæglerselskabet gør sig skyldig i grov  

 eller gentagen overtrædelse af bestemmelserne i denne lov eller  

 forskrifter udstedt i medfør af loven samt 4)	i de i § 5, stk. 1-3, nævnte  

 tilfælde.
Stk. 2. Finanstilsynet tilbagekalder en  

 forsikringsmæglers tilladelse efter § 4, stk. 2 og 3 1)	når vedkommende dør, 2)	hvis personen ikke længere har bopæl her i landet, jf.  

 § 4, stk. 2, nr. 1, 3)	hvis personen ikke længere er myndig, er under  

 værgemål efter værgemålslovens § 5 eller  

 samværgemål efter værgemålslovens § 7, jf.  

 § 4, stk. 2, nr. 2, 4)	hvis personen er under konkurs, jf. § 4, stk. 2, nr.  

 4, 5)	hvis uafhængigheden efter § 15 ikke længere er  

 opfyldt, 6)	hvis der ikke længere er etableret behørig sikkerhed,  

 jf. § 16, 7)	hvis der på baggrund af den specifikation, der er nævnt  

 i § 18, stk. 1, ikke kan antages at foreligge den fornødne  

 uafhængighed, eller 8)	hvis vedkommende har gjort sig skyldig i grov eller gentagen  

 overtrædelse af bestemmelserne i denne lov eller af forskrifter udstedt  

 i medfør af loven, samt i grov eller gentagen forsømmelse i  

 udøvelsen af virksomhed som forsikringsmægler, og Finanstilsynet  

 finder, at de udviste forhold giver grund til at antage, at vedkommende ikke  

 fremtidig vil udøve sådan virksomhed på forsvarlig  

 måde.
 Stk. 3. Finanstilsynet tilbagekalder en tilladelse efter  

 § 4, stk. 5, såfremt det i bestemmelsen angivne ikke  

 længere kan dokumenteres.
Stk. 4. En afgørelse om tilbagekaldelse af tilladelse i  

 henhold til stk. 1, nr. 3, eller stk. 2, nr. 8, kan af den,  

 afgørelsen vedrører, forlanges indbragt for domstolene.  

 Begæring herom skal være modtaget i Finanstilsynet senest 4 uger  

 efter, at afgørelsen er meddelt den pågældende.  

 Finanstilsynet indbringer i givet fald sagen for domstolene.
Sagen  

 anlægges mod den pågældende i den borgerlige retsplejes  

 former.
Anmodning om indbringelse af en tilbagekaldelse har opsættende  

 virkning.
 Stk. 5. Tilbagekaldelse af tilladelse efter stk. 2, nr. 8  

 kan ske i en periode på 1 til 5 år eller indtil videre.
 Stk. 6. Ophører grundlaget for, at en tilladelse til at  

 drive forsikringsmæglervirksomhed er tilbagekaldt, skal den  

 pågældende efter anmodning på ny kunne få  

 tilladelse.
 Stk. 7. Ønsker en forsikringsmægler at  

 udøve en virksomhed eller beklæde en stilling, der er uforenelig  

 med stillingen som forsikringsmægler, skal den pågældende,  

 inden virksomheden påbegyndes eller stillingen overtages, underrette  

 Finanstilsynet, der derefter deponerer tilladelsen.
§ 20. Når tilladelsen til at drive  

 forsikringsmæglervirksomhed er blevet tilbagekaldt af Finanstilsynet,  

 jf. § 19, stk. 1-3, skal forsikringsmæglervirksomheden  

 afvikles.
Anden virksomhed må ikke påbegyndes, før  

 afviklingen er afsluttet.
 Stk. 2. Ved tilbagekaldelse eller deponering af en tilladelse  

 i medfør af § 19 fremsender Finanstilsynet samtidig genpart heraf  

 til Erhvervs- og Selskabsstyrelsen.
Kapitel 5 Tilsyn m.m.
 § 21. Finanstilsynet påser overholdelsen af denne lov og  

 af de bestemmelser, der er udstedt i medfør af loven.
 Stk. 2. Erhvervs- og Selskabsstyrelsen kan fastsætte  

 nærmere regler om forsikringsmæglerregisterets  

 førelse.
 Stk. 3. Finanstilsynet varetager de i stk. 1 nævnte  

 opgaver i forening med et rådgivende udvalg vedrørende  

 forsikringsmæglervirksomhed.
Stk. 4. Det rådgivende udvalg vedrørende  

 forsikringsmæglerforhold består af en formand og indtil 7 andre  

 medlemmer, som alle udnævnes af Finanstilsynet for 3 år ad  

 gangen.
Formanden skal repræsentere juridisk sagkundskab og være  

 uafhængig af forsikringsformidlingsinteresser.
Af de øvrige 7  

 medlemmer udnævnes 1 efter indstilling fra Forsikringsmæglernes  

 Brancheforening, 1 efter indstilling fra Forsikringsmæglerforeningen i  

 Danmark, 1 efter fælles indstilling fra Dansk Industri og Danmarks  

 Rederiforening, 1 efter indstilling fra Håndværksrådet, Det  

 Danske Handelskammer og Dansk Handel og Service, 1 efter indstilling fra  

 Forbrugerrådet og 1 efter indstilling fra Rådet for Dansk  

 Forsikring og Pension og af direktøren for  

 Forsikringshøjskolen.
Finanstilsynet fastsætter udvalgets  

 forretningsorden.
 § 22. Er en forsikringsmægler insolvent, kan  

 Finanstilsynet indgive konkursbegæring.
§ 23. Finanstilsynet kan foretage undersøgelser, der er  

 egnede til at fremme gennemsigtigheden på  

 forsikringsmæglerområdet.
Finanstilsynet kan selvstændigt  

 eller i samarbejde med andre offentlige myndigheder offentliggøre  

 resultaterne af sådanne undersøgelser.
 Stk. 2. Selskaber og personer, der er omfattet af en  

 undersøgelse, skal gøres bekendt med resultaterne.
 Stk. 3. De i stk. 2 nævnte har krav på at  

 få optaget kortfattede bemærkninger til undersøgelsens  

 konklusioner i forbindelse med offentliggørelse af disse, hvis  

 bemærkningerne er modtaget i Finanstilsynet senest 1 måned efter  

 de pågældendes modtagelse af undersøgelsens  

 resultater.
 § 24. En forsikringsmægler eller et  

 forsikringsmæglerselskab skal efter anmodning give Finanstilsynet de  

 oplysninger, der er nødvendige for tilsynets virksomhed.
Stk. 2. Finanstilsynet har endvidere adgang til at  

 afkræve fysiske og juridiske personer alle oplysninger, der er  

 nødvendige for tilsynets bedømmelse af, om deres aktiviteter er  

 omfattet af lovens bestemmelser.
De afgivne oplysninger er omfattet af  

 Finanstilsynets tavshedspligt.
 § 25. De ansatte i Finanstilsynet må ikke have  

 økonomiske interesser i eller i øvrigt være knyttet til  

 de af § 2 omfattede personer eller selskaber, til anden virksomhed, der  

 er under Finanstilsynets tilsyn, eller til organisationer der varetager disse  

 virksomheders interesse.
§ 26. Finanstilsynets ansatte, herunder personer der  

 udfører serviceopgaver som led i Finanstilsynets drift, samt  

 eksperter, der handler på tilsynets vegne, er under ansvar efter  

 straffelovens §§ 152-152 e forpligtede til at hemmeligholde oplysninger,  

 som de gennem deres virksomhed bliver vidende om.
Dette gælder  

 også efter ansættelses- eller kontraktforholdets  

 ophør.
 Stk. 2. Samtykke fra den, som tavshedspligten tilsigter at  

 beskytte, berettiger ikke Finanstilsynets ansatte eller eksperter, der  

 handler eller har handlet på tilsynets vegne, til at videregive  

 fortrolige oplysninger.
 Stk. 3. Bestemmelsen i stk. 1 er ikke til hinder for, at  

 Finanstilsynet af egen drift videregiver fortrolige oplysninger i summarisk  

 eller sammenfattende form, når hverken den enkelte  

 forsikringsmægler eller dennes kunder kan identificeres.
 Stk. 4. Fortrolige oplysninger kan videregives under en civil  

 retssag, når et forsikringsmæglerselskab eller en  

 forsikringsmægler er erklæret konkurs, og såfremt  

 oplysningerne ikke vedrører kundeforhold eller tredjemand, der er  

 eller har været involveret i forsøg på at redde  

 forsikringsmægleren.
 Stk. 5. Bestemmelsen i stk. 1 er ikke til hinder for, at  

 fortrolige oplysninger videregives til:
 1)	Fondsrådet.
 2)	Andre offentlige myndigheder, herunder anklagemyndigheden og  

 politiet, i forbindelse med efterforskning og retsforfølgning af  

 strafbare forhold omfattet af straffeloven eller tilsynslovgivningen.
 3)	Vedkommende minister som led i dennes overordnede tilsyn.
 4)	Administrative myndigheder og domstole, som behandler  

 afgørelser, der er truffet af Finanstilsynet.
 5)	Folketingets Ombudsmand.
 6)	En parlamentarisk kommission nedsat af Folketinget.
 7)	Kommissionsdomstole eller undersøgelsesretter, nedsat ved lov  

 eller i henhold til retsplejelovens §§ 21 eller 21 a.
 8)	Rigsrevisionen.
 9)	Skifteretten og andre myndigheder, der medvirker ved likvidation,  

 konkursbehandling eller lignende procedurer, samt personer, der er ansvarlige  

 for den lovpligtige revision af forsikringsmæglerselskabets regnskaber,  

 under forudsætning af at disse modtagere af oplysninger har behov  

 herfor til varetagelse af deres opgaver.
 10)	Institutioner, der forvalter indskyder- eller  

 investorgarantiordninger under forudsætning af, at oplysningerne er  

 nødvendige for, at de kan udføre deres arbejde.
 11)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der  

 fører tilsyn med forsikringsmæglerselskaber og  

 forsikringsmæglere.
 12)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der har  

 ansvaret for tilsynet med kreditinstitutter, finansieringsinstitutter eller  

 med kapitalmarkederne og organer, der medvirker ved  

 forsikringsmæglerselskabets likvidation, konkursbehandling eller  

 lignende procedurer, samt personer, der er ansvarlige for den lovpligtige  

 revision af forsikringsmæglerselskabets regnskaber under  

 forudsætning af, at modtagerne af oplysninger har behov herfor til  

 varetagelse af deres opgaver.
 13)	Finansielle tilsynsmyndigheder i lande uden for Den  

 Europæiske Union eller uden for lande, som Fællesskabet har  

 indgået aftale med under forudsætning af, at oplysningerne i  

 henhold til de pågældende myndigheders nationale lovgivning er  

 undergivet tavshedspligt som angivet i stk. 1 og udveksles i henhold til  

 international aftale.
 Stk. 6. Alle, der i henhold til stk. 4 og 5 modtager  

 fortrolige oplysninger fra Finanstilsynet, er med hensyn til disse  

 oplysninger undergivet den i stk. 1 omhandlede tavshedspligt.
 Stk. 7. Fortrolige oplysninger, som Finanstilsynet modtager,  

 må kun anvendes i forbindelse med tilsynshvervet, til  

 pålæggelse af sanktioner, eller hvis tilsynets afgørelse  

 påklages til højere administrativ myndighed eller indbringes for  

 domstolene.
 § 27. Som part i forholdet til Finanstilsynet anses alene de  

 af § 1, stk. 3, omfattede personer og selskaber, som en  

 afgørelse truffet af Finanstilsynet retter sig mod, jf. dog  

 stk. 2 og 3.
 Stk. 2. I nedennævnte tilfælde anses en anden end  

 de af § 1, stk. 3, omfattede personer og selskaber tillige som part  

 i Finanstilsynets afgørelse, for så vidt angår den del af  

 sagen, som vedrører den pågældende:
 1)	Den, der driver forsikringsmæglervirksomhed uden tilladelse,  

 jf. § 3.
 2)	Et selskab eller en person, som ansøger om tilladelse, jf.  

 §§ 4 og 8.
 3)	Et medlem af et forsikringsmæglerselskabs bestyrelse eller  

 direktion eller en kapitalejer, når tilsynet nægter et  

 forsikringsmæglerselskab tilladelse eller tilbagekalder denne, jf.  

 § 5, stk. 1-3, og § 19, stk. 1, nr. 4.
 4)	Erhververen eller besidderen af en kvalificeret kapitalandel,  

 når tilsynet nægter at godkende denne, suspenderer behandlingen  

 af sagen eller reagerer som følge af den manglende underretning om  

 andelen eller ophæver stemmeretten, der er knyttet til de  

 pågældende ejeres andel, jf. § 9, stk. 1, og  

 stk. 3-6, samt § 10, stk. 1-3.
 5)	Virksomheder, som tilsynet finder har snævre forbindelser til  

 et forsikringsmæglerselskab, hvorfor tilladelse nægtes eller  

 tilbagekaldes, jf. § 5, stk. 1-3.
 Stk. 3. Som part anses i øvrigt et bestyrelsesmedlem,  

 en direktør, eller andre ledende medarbejdere i et  

 forsikringsmæglerselskab, hvis Finanstilsynets påtale i  

 medfør af loven eller dennes forskrifter er rettet direkte mod den  

 pågældende.
 § 28. Finanstilsynet afgiver en årlig beretning til  

 økonomiministeren om forsikringsmæglernes virksomhed.
 Stk. 2. Finanstilsynet bestemmer, i hvilket omfang beretningen  

 skal offentliggøres.
 § 29. Udgifterne ved tilsynet afholdes af  

 forsikringsmæglerne efter regler fastsat af  

 økonomiministeren.
Anke § 30. Afgørelser truffet af Finanstilsynet i henhold  

 til loven eller forskrifter udstedt i medfør af loven kan indbringes  

 for Erhvervsankenævnet senest 4 uger efter, at afgørelsen er  

 meddelt den pågældende.
 Stk. 2. Afgørelser truffet af Erhvervs- og  

 Selskabsstyrelsen om afslag på optagelse i  

 forsikringsmæglerregisteret kan indbringes for Erhvervsankenævnet  

 senest 4 uger efter, at afgørelsen er meddelt den  

 pågældende.
Skiltningspligt § 31. Enhver, der i erhvervsmæssigt øjemed har  

 forpligtet sig til at virke for afsætning af et eller flere bestemte  

 forsikringsselskabers produkter, skal ved enhver henvendelse, der har til  

 formål at formidle et tilbud om en forsikring, tydeligt angive, at en  

 sådan forpligtelse består.
 Stk. 2. Den, der udøver den i stk. 1 angivne  

 virksomhed fra et forretningslokale skal ved tydelig skiltning anføre  

 tilknytningsforholdet til et eller flere forsikringsselskaber.
Stk. 3. Forsikringsselskaber har pligt til at forsyne den af  

 stk. 1 omfattede personkreds med et bevis, der angiver  

 tilknytningsforholdet til forsikringsselskabet.
Dette bevis skal uopfordret  

 vises til forsikringstageren.
Pligten efter 1. pkt. gælder dog ikke i  

 forhold til en person, der alene udøver den i stk. 1 angivne  

 virksomhed fra et forretningslokale.
Straffebestemmelser § 32. Overtrædelse af bestemmelserne i § 3,  

 stk. 1, § 9, stk. 5, § 11, stk. 1, § 13,  

 stk. 2-5, § 16, stk. 1-3 og § 31, straffes med  

 bøde, medmindre strengere straf er forskyldt efter den øvrige  

 lovgivning.
 Stk. 2. I forskrifter, der udstedes af Finanstilsynet i  

 medfør af § 16, stk. 5, kan der fastsættes straf af  

 bøde for overtrædelse af bestemmelser i forskrifterne.
 Stk. 3. Der kan pålægges selskabet m.v. (juridiske  

 personer) strafansvar efter reglerne i straffelovens 5. kapitel.
 Ikrafttrædelsesbestemmelser m.v.
 § 33. Loven træder i kraft den 1. oktober 1999, jf. dog  

 stk. 2.
 Stk. 2. § 21, stk. 4, træder i kraft den 1.  

 marts 1999. Fra samme tidspunkt kan der indgives underretning og  

 dokumentation som nævnt i § 8, stk. 1 til Finanstilsynet.
§ 34. Et selskab eller en person, der ved lovens  

 ikrafttræden udøver forsikringsmæglervirksomhed, kan  

 fortsætte denne virksomhed uden tilladelse efter § 3, hvis personen  

 eller selskabet senest den 1. januar 2000 har indgivet ansøgning om  

 tilladelse efter § 4, stk. 1 3, til Finanstilsynet.
Bestemmelsen i 1. pkt.,  

 gælder, indtil Finanstilsynet har truffet afgørelse.
 Stk. 2. Finanstilsynet skal meddele en person som nævnt i  

 stk. 1 tilladelse til at udøve forsikringsmæglervirksomhed, selv  

 om den pågældende ikke ved lovforslagets fremsættelse  

 opfylder de nærmere krav til teoretisk uddannelse og praktisk kunnen,  

 der er fastsat i medfør af § 3, stk. 4. Finanstilsynet kan som  

 vilkår for tilladelse fastsætte, at den pågældende  

 inden den 1. januar 2005 indsender bevis for, at den pågældende  

 opfylder kravene til teoretisk uddannelse.
 Stk. 3. Finanstilsynet kan som vilkår for tilladelse til en  

 person som nævnt i stk. 1 fastsætte, at den  

 pågældende opfylder kravene i § 15, stk. 1 og 3, inden for en  

 frist, som Finanstilsynet angiver.
 Stk. 4. For et selskab eller en person som nævnt i stk. 1  

 skal § 5, stk. 3, eller § 15, stk. 2, være opfyldt senest den 1.  

 oktober 2000.
 § 35. Loven gælder ikke for Færøerne og  

 Grønland, men kan ved kgl. anordning sættes i kraft for  

 Grønland med de afvigelser, som landsdelens særlige forhold  

 tilsiger.
Bemærkninger til lovforslaget Almindelige bemærkninger 1. Indledning.
 Økonomiministeriet nedsatte i september 1997 en  

 arbejdsgruppe, der fik til opgave at udarbejde et lovforslag om  

 forsikringsmæglere.
 Arbejdsgruppens kommissorium var som følger:
 "Arbejdsgruppen har til opgave at udarbejde et  

 lovforslag om forsikringsmæglere.
 I denne forbindelse skal der tages stilling til, i hvilken  

 selskabsform mæglervirksomheden kan drives samt til, hvilke krav der  

 skal stilles til ledelsen og de ansatte forsikringsmæglere, for at  

 selskaberne kan opnå tilladelse fra Finanstilsynet til at udøve  

 mæglervirksomhed.
 Det skal samtidig undersøges, hvordan det sikres,  

 at de ansatte i virksomheden lever op til regler om faglig kompetence  

 såvel med hensyn til teoretisk som relevant praktisk erfaring  

 vedrørende forsikringsforhold.
 Arbejdsgruppen skal ligeledes forholde sig til regler, som  

 sikrer forsikringsmæglernes uafhængighed samt i tilknytning  

 hertil opstille regler om den nødvendige ansvarsforsikring, der skal  

 tegnes af selskabet til dækning af forsikringstagerens eventuelle  

 erstatningskrav.
 Arbejdsgruppen skal endvidere tage stilling til hvilke  

 regler, der skal gælde for såvel udenlandske  

 forsikringsmægleres grænseoverskridende virksomhed i Danmark, som  

 danske mægleres virksomhed i udlandet.
Der skal tillige fastsættes  

 overgangsregler." Arbejdsgruppens rapport blev offentliggjort 2. juli 1998  

 af Finanstilsynet.
 Lovforslaget baserer sig på de overvejelser, der har  

 fundet sted i arbejdsgruppen.
 Med lovforslaget angives at alene  

 forsikringsmæglere, der lever op til de stillede krav for så vidt  

 angår uddannelse, ansvarsforsikring og uafhængighed af  

 forsikringsselskaberne, vil kunne få tilladelse fra Finanstilsynet til  

 at udøve forsikringsmæglervirksomhed og dermed kunne blive  

 registreret i Erhvervs- og Selskabsstyrelsen.
 For øvrige grupper af forsikringsformidlere,  

 såkaldte forsikringsagenter og underagenter, foreslås det at  

 pålægge forsikringsselskaberne at oplyse forsikringstagerne om de  

 pågældendes afhængighedsforhold til forsikringsselskabet.  

 Herved opnås, at forsikringstageren ikke forventer en uvildig  

 rådgivning fra forsikringsformidlerens side samtidig med, at det  

 tydeliggøres, at forsikringsselskabet er ansvarlig for de fejl og  

 forsømmelser fra forsikringsformidlerens side, der måtte  

 påføre forsikringstageren et økonomisk tab.
 Såfremt det af Erhvervsministeren nedsatte udvalg om  

 rådgiveransvar fremkommer med anbefalinger om indførelse af  

 regler for godtgørelse for bristede forventninger, vil disse regler  

 naturligt tillige finde anvendelse på forsikringsmæglernes  

 virke.
 2. Den internationale baggrund.
Inden for forsikringsmæglerområdet er vedtaget  

 Rådets direktiv om foranstaltninger med henblik på at fremme  

 etableringsretten og ret til udveksling af fri tjenesteydelser for  

 forsikringsagenter og forsikringsmæglere (77/92/EØF), samt  

 Kommissionens henstilling om forsikringsmæglere (92/48/EØF).  

 Dette er de eneste initiativer på fællesskabsplan, der specielt  

 vedrører forsikringsmæglere.
Hverken direktivet eller  

 henstillingen forpligter imidlertid medlemslandene til at vedtage regler for  

 de omfattede forsikringsformidlere.
Det tilkendegives alene, at såfremt  

 et land følger direktiv og henstilling op med lovgivning for alle  

 eller udvalgte kategorier af forsikringsformidlere, er landet forpligtet til  

 at acceptere og anerkende, at andre medlemsstaters regler for disse  

 udøvere anses ligeværdige til opfyldelse af egne krav til  

 udøvelse af erhvervet.
Hidtil har det ikke her i landet været anset for  

 nødvendigt at regulere udøvelsen af forsikringsformidling.
Med  

 etablering af det Indre Marked i EU samt vedtagelsen af det 3.  

 livsforsikrings- og skadesforsikringsdirektiv er det imidlertid blevet langt  

 lettere for forbrugerne at købe forsikringsprodukter på  

 tværs af landegrænserne.
Da forbrugerne ofte mangler den  

 nødvendige ekspertise til at vurdere forsikringsprodukter af stadig  

 mere teknisk karakter, har forsikringsmægleren fået en mere  

 central rolle, når der skal tegnes forsikringer, særligt  

 når disse forsikringer tegnes i et andet land end forsikringstagerens.  

 Forbrugeren skal kunne drage fordel af professionel rådgivning fra en  

 forsikringsmægler, når han køber en forsikring, men skal  

 på den anden side også sikres adækvat beskyttelse mod  

 forsømmelighed fra forsikringsmæglerens side.
 3. Lovforslagets væsentligste bestemmelser.
Med forslaget etableres en tilladelsesprocedure for  

 forsikringsmæglere og forsikringsmæglerselskaber.
Det tillades at  

 drive forsikringsmæglervirksomhed som enkeltmandsvirksomhed, i et  

 interessentskab eller i et anparts- eller aktieselskab.
Det præciseres  

 i lovforslaget at forsikringsmæglervirksomhed, der hidtil har  

 været drevet i disse former, skal ansøge Finanstilsynet om  

 tilladelse til fortsat at drive denne virksomhed, og at tilladelsen vil blive  

 meddelt af Finanstilsynet, såfremt de pågældende opfylder  

 lovforslagets øvrige bestemmelser.
 Af Kommissionens henstilling om forsikringsmæglere  

 fremgår, "at kompetente forsikringsmæglere bør  

 registreres i deres medlemsstat, og at denne registrering bør  

 udgøre en betingelse for adgang til og udøvelse af virksomhed,  

 som forsikringsmægler, tillige med at der i registret skelnes mellem  

 ansatte og selvstændige forsikringsmæglere". Det er derfor  

 angivet i lovforslaget, at en forsikringsmægler eller et  

 forsikringsmæglerselskab først kan registreres i Erhvervs- og  

 Selskabsstyrelsen, når Finanstilsynets tilladelse til at drive  

 forsikringsmæglervirksomhed foreligger.
 Det følger samtidig af lovforslaget, at  

 forsikringsmæglere, der har fået tilladelse til at udøve  

 virksomhed i deres hjemland, kan udøve denne virksomhed i hele den  

 Europæiske Union, såfremt der ved underretning af  

 værtslandet om den påtænkte virksomhed præsenteres et  

 bevis fra hjemlandets tilsynsmyndighed om, at den pågældende  

 forsikringsmægler opfylder hjemlandets krav til at drive  

 forsikringsmæglervirksomhed og dermed er registreret i hjemlandets  

 register over forsikringsmæglere.
Forsikringsmæglerens uafhængighed er det helt  

 grundlæggende element for en forsikringsmægler.
Herved adskiller  

 forsikringsmægleren sig fra øvrige forsikringsformidlere, de  

 såkaldte forsikringsagenter og underagenter.
Forsikringsmæglerens  

 uafhængighed afgrænses i lovforslaget ved et forbud mod  

 såvel direkte som indirekte retlige, økonomiske eller  

 driftsmæssige bindinger til forsikringsselskaber eller dertil knyttede  

 koncernselskaber.
Det fastsættes, at forsikringsselskaber og dertil  

 knyttede koncernselskaber ikke må have adgang til at eje eller  

 udøve en bestemmende indflydelse på en forsikringsmægler.  

 Svarende til, hvad der gælder f.eks. efter lov om forsikringsvirksomhed  

 og lov om fondsmæglerselskaber foreslås det, at Finanstilsynet  

 skal godkende personer, der erhverver en kvalificeret andel i et  

 forsikringsmæglerselskab, ligesom det angives, at en  

 forsikringsmægler ikke må have ejerandele af forsikringsselskaber  

 eller dertil knyttede koncernselskaber, der overstiger 10 pct.
Uafhængigheden skal endvidere kunne dokumenteres  

 overfor Finanstilsynet ved en årlig indberetning om indtægternes  

 fordeling på forsikringsselskaberne.
Indberetningen skal være  

 forsynet med erklæring fra en statsautoriseret eller registreret  

 revisor om indtægtsspecifikationens overensstemmelse med virk-somhedens  

 årsregnskab.
Finanstilsynet bemyndiges til at fastsætte de  

 nærmere bestemmelser om den specifikation af indtægternes  

 fordeling på forsikringsselskaber, der vil blive anvendt ved en  

 vurdering af den enkelte forsikringsmæglers uafhængighed.
I  

 bestemmelserne vil det blive fastsat, at forsikringsmægleren skal  

 indhente et efter forholdets natur antal realistiske tilbud på  

 risikoafdækning, hvilket vil gøre forsikringsmægleren i  

 stand til at kunne dokumentere opfyldelsen af uafhængighedskravet.
Et  

 sådant spredningskrav må dog fortolkes under hensyn til, hvad der  

 til enhver tid er muligt, idet en større spredning kan kræves i  

 et stort marked med mange forsikringsselskaber, der udbyder ensartede ydelser  

 end i et mindre marked med få udbydere af konkurrencedygtige  

 ydelser.
I tilknytning til denne specifikation af  

 indtægternes fordeling på forsikringsselskaber, foreslås  

 der tillige en pligt for forsikringsmægleren til uopfordret at oplyse  

 den potentielle kunde om størrelsen af den provision eller andet  

 vederlag, der er knyttet til ethvert tilbud om forsikringsafdækning,  

 som efter forsikringsmæglerens vurdering opfylder de krav til relevant  

 risikoafdækning, som kunden har ønsket.
Oplysningerne skal gives  

 på en sådan måde, at det er muligt for den almindelige  

 kunde at gennemskue og sammenligne provision m.v. forbundet med de  

 forskellige tilbud.
Forsikringsmæglerens uddannelse foreslås  

 nærmere præciseret ved forskrifter herom, der fastsættes af  

 Finanstilsynet bistået af det rådgivende udvalg vedrørende  

 forsikringsmæglervirksomhed, der foreslås etableret. 2 års  

 ansættelse på fuld tid i en forsikringsmæglervirksomhed  

 eller i et forsikringsselskab forud eller sideløbende med den  

 teoretiske uddannelse, der skal afsluttes med et bevis for at have  

 gennemgået en uddannelse som den foreskrevne, vil være en  

 betingelse for Finanstilsynets tilladelse.
Den teoretiske uddannelse vil have  

 en varighed af 3 år og finde sted på Forsikringshøjskolen,  

 indtil der eventuelt vil kunne etableres et voksenundervisningstilbud i  

 offentligt regi.
Uddannelsen vil give kompetence til enten at blive  

 livsforsikringsmægler eller skadesforsikringsmægler.
Der er intet  

 til hinder for, at en livsforsikringsmægler også kan uddanne sig  

 til skadesforsikringsmægler og vice versa.
Af Kommissionens henstilling fremgår det, at  

 medlemslandene af hensyn til brugernes sikkerhed bør foreskrive at en  

 forsikringsmægler skal tegne en ansvarsforsikring eller anden  

 tilsvarende garanti til dækning af eventuelt erstatningskrav, der  

 måtte følge af ansvarspådragende fejl eller undladelser  

 fra forsikringsmægleren.
Lovforslaget bemyndiger Finanstilsynet til at  

 fastsætte nærmere regler om ansvarsforsikringens omfang, art og  

 tidsmæssige udstrækning kombineret med, at der stilles krav om,  

 at en forsikringsmægler skal oprette en klientkonto til sikkerhed for,  

 at forsikringstagerens midler holdes adskilt fra forsikringsmæglerens  

 egne midler.
 Tilsynet med forsikringsmæglerne vil bestå i  

 et adfærdstilsyn, der, udover at vurdere om de stillede betingelser for  

 tilladelsen er til stede, vil bestå i at påse, at  

 forsikringsmæglerne udøver deres virksomhed i overensstemmelse  

 med god forsikringsmæglerskik.
Tilsynet med forsikringsmæglerne foreslås  

 varetaget af Finanstilsynet, bistået af et rådgivende udvalg  

 vedrørende forsikringsmæglervirksomhed.
Der er tale om en  

 naturlig forlængelse af de opgaver, der allerede i dag udføres  

 af Finanstilsynet over for den finansielle sektor, hvor special kendskab til  

 og viden om markedsvilkårerne på de områder, hvor  

 forsikringsmæglerne agerer anses nødvendigt, i særlig grad  

 når forsikringsmæglernes dokumentation for den fortsatte  

 uafhængighed af forsikringsselskaberne skal vurderes.
I forslaget  

 tillægges Erhvervs- og Selskabsstyrelsen kompetence i lighed med, hvad  

 der gælder for den finansielle sektor i øvrigt, således at  

 forsikringsmæglere registreres i Erhvervs- og Selskabsstyrelsen, efter  

 at Finanstilsynet har meddelt personen eller virksomheden tilladelse til at  

 drive forsikringsmæglervirksomhed.
 4. Høring.
 Finanstilsynets rapport om  

 forsikringsmæglervirksomhed blev sendt i høring hos  

 Advokatrådet, Amtsrådsforeningen i Danmark,  

 Arbejderbevægelsens Erhvervsråd, Arbejdsmarkedets  

 Tillægspension, Arbejdsministeriet, Centralforeningen for Danske  

 Assurandører, Danmarks Nationalbank, Danmarks Rederiforening., Dansk  

 Handel & Service, Dansk Industri, Det Danske Handelskammer,  

 Erhvervsministeriet, Erhvervs- og Selskabsstyrelsen, Finansforbundet,  

 Finansministeriet, Finansrådet, Finanssektorens Arbejdsgiverforening,  

 Forbrugerrådet, Forsikringshøjskolen, Foreningen af  

 Firmapensionskasser, Foreningen af Registrerede Revisorer, Foreningen af  

 Statsautoriserede Revisorer, Forsikringsmæglerforeningen i Danmark,  

 Forsikringsmæglernes Brancheforening, Grønlands Hjemmestyre,  

 Håndværksrådet, InvesteringsForeningsRådet,  

 Justitsministeriet, Kommunernes Landsforening, Lokale Pengeinstitutter,  

 Lønmodtagernes Dyrtidsfond, Realkreditrådet, Rigsombudsmanden  

 på Færøerne, Rådet for Dansk Forsikring og Pension,  

 Skatteministeriet og Udenrigsministeriet.
De modtagne høringssvar og forslag er i videst  

 muligt omfang indarbejdet i dette lovforslag.
Forslaget er desuden blevet  

 udsendt til en fornyet høringsrunde forud for fremsættelsen af  

 lovforslaget for Folketinget.
 5. Administrative, statsfinansielle og  

 miljømæssige konsekvenser.
Forslaget vil medføre behov for 3  

 AC-årsværk i Finanstilsynet.
De samlede udgifter hertil  

 skønnes årligt at være 1.540.000 kr., hvoraf lønsum  

 udgør 1.150.000 kr. og driftsudgifterne udgør kr. 390.000.  

 Hertil kommer engangsudgifter på skønsvis 500.000 kr. til  

 dækning af edb til overvågning af forsikringsmæglere.
 De samlede udgifter til Finanstilsynets tilsyn med  

 forsikringsmæglerne foreslås ifølge § 30 dækket  

 af de forsikringsmæglere, der er under tilsyn.
 Erhvervs- og Selskabsstyrelsen skønner, at  

 udgifterne til indførelse af et register over forsikringsmæglere  

 og forsikringsmæglervirksomheder beløber sig til en  

 éngangudgift på ca. 500.000 kr.
 Forslaget vurderes ikke at have miljømæssige  

 konsekvenser.
 6. Erhvervsmæssige konsekvenser.
Forsikringsmæglererhvervet har ikke hidtil  

 været undergivet en særlig offentlig regulering eller et  

 særligt offentligt tilsyn.
Et skøn over antallet af  

 forsikringsmæglervirksomheder, hvis aktiviteter hidtil ikke har  

 været lovregulerede, baseres på oplysninger fra de to  

 forsikringsmæglerorganisationer.
Disse brancheforeningers medlemstal er  

 i forbindelse med arbejdsgruppens rapport oplyst at omfatte ca. 78  

 virksomheder og ca. 470 personer.
Herudover er der skønsmæssigt  

 ca. 100 enkeltmandsvirksomheder, der ikke er organiserede, hvortil kommer  

 muligheden for, at udenlandske forsikringsmæglere kan blive omfattet af  

 loven som følge af EU-reglerne på området.
Lovforslaget  

 vil indebære, at forsikringsmæglerne skal opfylde en række  

 krav for fortsat at kunne udøve forsikringsmæglervirksomhed.
Det  

 er vanskeligt at skønne over de erhvervsøkonomiske konsekvenser  

 heraf.
 Lovforslaget har været forelagt et Fokuspanel med 59  

 forsikringsmæglere. 42,5 % af virksomhederne vurderer, at lovforslaget  

 ikke vil medføre nævneværdige administrative  

 konsekvenser.
 Ud af de 57,5 % af virksomhederne, der berøres af  

 lovforslaget, vil ca. 1/3 få administrative byrder på  

 engangsbasis, mens ca. halvdelen af de berørte virksomheder vil  

 få løbende administrative byrder.
De gennemsnitlige engangsbyrder pr. virksomhed er på  

 7,5 timer.
Engangsbyrderne er derfor 2.609 timer, hvis det opregnes for  

 branchen som helhed. 22 % af virksomhederne vil også få behov for  

 ekstern service eller rådgivning på engangsbasis, hvilket  

 opregnet giver 5.386 timer på samfundsniveau.
Tallet er dog meget  

 usikkert.
De gennemsnitlige løbende administrative byrder pr.  

 virksomhed er på 2,5 timer pr. måned.
De løbende byrder er  

 derfor 856 timer pr. måned, hvis det opregnes for branchen som helhed.  

 15 % af virksomhederne får desuden brug for løbende ekstern  

 service eller rådgivning.
Opregnet giver det 352 timer pr. måned  

 på samfundsniveau.
Tallet er dog meget usikkert.
 7. Forholdet til EU-retten.
Det foreliggende forslag gennemfører dele af  

 Rådets direktiv af 13. december 1976 om foranstaltninger med henblik  

 på at lette den faktiske udøvelse af etableringsfriheden og den  

 fri udveksling af tjenesteydelser inden for virksomhed som forsikringsagent  

 eller forsikringsmægler, herunder navnlig overgangsforanstaltninger for  

 disse former for virksomhed (77/92/EØF) og Kommissionens henstilling  

 af 18. december 1991 om forsikringsmæglere (92/48/EØF).  

 Rådets direktiv fra 1976 indeholder overgangsforanstaltninger, der i  

 mangel af en gensidig anerkendelse af eksamensbeviser skal lette den  

 effektive udnyttelse af retten til fri etablering og fri udveksling af  

 tjenesteydelser.
Kommissionens henstilling fra 1991 præciserer af  

 hensyn til beskyttelsen af forsikringstagere og personer der søger  

 forsikringer, at medlemsstaterne bør fastsætte nøjagtige  

 krav til de generelle, handelsmæssige og faglige kundskaber, som anses  

 for nødvendige for at sikre, at forsikringstagerne og personer, der  

 søger en forsikring, modtager tilstrækkelige oplysninger og  

 tilstrækkelig bistand samt dækket af en adækvat  

 ansvarsforsikring.
 Danmark har hidtil sammen med Tyskland været de  

 eneste af EU-medlemsstaterne, der ikke har reguleret  

 forsikringsmæglererhvervet.
Vurdering af konsekvenser af lovforslag Positive konsekvenser Negative konsekvenser Økonomiske konsekvenser for stat, kommuner og   

 amtskommuner Ingen Erhvervs- og Selskabsstyrelsen skønner, at udgifterne  

 til indførelse af et register over forsikringsmæglere og  

 forsikringsmæglervirksomheder beløber sig til en  

 éngangsudgift på ca. 500.000 kr.
Administrative konsekvenser for stat, kommuner og  

 amtskommuner Ingen Forslaget vil medføre behov for 3  

 AC-årsværk i Finanstilsynet.
De samlede udgifter hertil  

 skønnes årligt at være 1.540.000 kr.
Hertil kommer  

 engangsudgifter på skønsvis 500.000 kr. til dækning af edb  

 til overvågning af forsikringsmæglere.
De samlede udgifter til  

 Finanstilsynets tilsyn med forsikringsmæglerne foreslås  

 dækket af de forsikringsmæglere, der er under tilsyn.
Økonomiske konsekvenser for erhvervslivet - Forsikringsmæglererhvervet har ikke hidtil været  

 undergivet en særlig offentlig regulering eller et særligt  

 offentligt tilsyn.
Lovforslaget vil indebære, at  

 forsikringsmæglere skal opfylde en række krav for fortsat at  

 kunne udøve forsikringsmæglervirksomhed.
Det er vanskeligt at  

 skønne over de erhvervsøkonomiske konsekvenser  

 heraf.
Administrative konsekvenser for erhvervslivet - De gennemsnitlige engangsbyrder pr. berørt virksomhed  

 er på 7,5 timer.
De gennemsnitlige løbende administrative byrder  

 pr. berørt virksomhed er 2,5 timer pr. måned.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget gennemfører dele af Rådets direktiv  

 af 13. december 1976 om foranstaltninger med henblik på at lette den  

 faktiske udøvelse af etableringsfriheden og den fri udveksling af  

 tjenesteydelser inden for virksomhed som forsikringsagent eller  

 forsikringsmægler og Kommissionens henstilling af 18. december 1991 om  

 forsikringsmæglere (92/48/EØF) Bemærkninger til lovforslagets  

 enkelte bestemmelser Til § 1 For at afgrænse forsikringsmæglervirksomhed  

 fra salg af forsikringer gennem personer og virksomheder, der handler  

 på et forsikringsselskabs vegne fastsættes det i  

stk. 2, at der ved forsikringsmæglervirksomhed  

 forstås erhvervsmæssig formidling af tilbud om direkte  

 forsikringer fra flere forskellige frit valgte forsikringsselskaber.
En  

 person eller virksomhed, der ved aftale med bestemte forsikringsselskaber har  

 begrænset sin adgang til alene at indhente tilbud fra disse  

 forsikringsselskaber, driver således ikke  

 forsikringsmæglervirksomhed i lovens forstand.
Personer og virksomheder, hvis erhvervsudøvelse  

 baserer sig på aftaler med et eller flere bestemte  

 forsikringsselskaber, omfattes således ikke af begrebet  

 forsikringsmæglervirksomhed.
Det drejer sig f.eks. om:
 1. Ansatte:
 a)	Assurandører.
 b)	Personer, der som ansatte foretager direkte salg for selskaberne,  

 enten fra hovedkontor eller lokale salgskontorer samt medarbejdere i  

 pengeinstitutter, der sælger forsikringer for forsikringsselskaber  

 tilhørende samme koncern som pengeinstituttet.
 c)	Fritidsagenter o.lign.
 2. I ansættelsesretlig henseende selvstændige, men ellers  

 ikke uafhængige formidlere:
a)	Agenter, der udadtil betegner sig som agenturer for det  

 pågældende eller de pågældende forsikringsselskaber,  

 hvad enten der er tale om enkeltmandsvirksomhed eller virksomhed i  

 selskabsform.
Disse indehavere af agenturer vil ofte have egne ansatte  

 medarbejdere.
 b)	Agenter, der ikke udadtil tilkendegiver at være bundet til  

 bestemte forsikringsselskaber, men i praksis har indgået aftaler, der i  

 større eller mindre grad binder dem til bestemte selskaber, herunder  

 franchiseaftaler.
 c)	Forsikringsformidlere, der er »freelance«, men hvor der er  

 indgået samarbejdsaftaler med meget få og måske ikke  

 særligt repræsentative selskaber.
 d)	Forsikringsformidlere, der fra nogle selskaber har modtaget bindende  

 fuldmagt til inden for mere eller mindre snævre grænser at give  

 dækningstilsagn.
 3. Særlige branchebestemte salgskanaler:
 a)	Autoforhandlere.
 b)	Rejsebureauer.
 c)	Pengeinstitutter/ejendomsmæglere.
 d)	Liberale erhvervsudøvere.
I stk. 2 angives, at forsikringsformidlingen  

 skal ske erhvervsmæssigt.
Herved forstås, at der ved formidling  

 skal være tilstræbt en økonomisk fordel for  

 forsikringsmægleren, og at der ikke er tale om isolerede  

 tilfælde.
Derved vil lovforslaget ikke omfatte f.eks. en kommunes  

 lejlighedsvise formidling af forsikringer, jf. lov om patientforsikring, samt  

 den rent private hjælp til forsikringsformidling.
En virksomheds egen  

 ansatte risk-managementmedarbejder, dvs. en ansat, der på virksomhedens  

 vegne vurderer virksomhedens behov for forsikringsmæssig dækning,  

 omfattes således heller ikke af lovforslaget.
Når det i definitionen er præciseret, at  

 forsikringsmæglervirksomhed alene omfatter formidling af direkte  

 forsikringer, indebærer dette, at et forsikringsselskabs brug af en  

 forsikringsmægler i forbindelse med selskabets afdækning af egne  

 risici ikke omfattes.
Reassuranceformidlingsvirksomhed omfattes således  

 ikke af loven.
 Udøvelse af forsikringsmæglervirksomhed  

 indebærer f.eks., at forsikringsmægleren skal afdække  

 kundens forsikringsbehov, præsentere og forelægge den bedst  

 mulige løsning eller valget mellem flere løsninger for kunden.  

 I tilknytning hertil kan forsikringsmægleren varetage administrationen  

 af kundens forsikringsportefølje samt løbende rådgive  

 kunden om disse forhold.
Til § 2 Forsikringsmæglere her i landet er i dag organiseret  

 i alle selskabsformer.
Forslagets stk. 1 fastslår, at  

 forsikringsmæglervirksomhed kun må drives som personligt drevet  

 enkeltmandsvirksomhed, i et interessentskab, eller i et anparts- eller  

 aktieselskab.
Bestemmelsen udelukker ikke at  

 forsikringsmæglervirksomhed udøves af en ansat  

 forsikringsmægler.
 Forsikringsmæglervirksomhed drevet som  

 enkeltmandsvirksomhed udelukker ikke, at der ansættes andre  

 forsikringsmæglere, der har fået tilladelse efter § 4,  

 stk. 3.
Forsikringsmæglerdirektivet 77/92/EØF og  

 Forsikringsmæglerhenstillingen 92/48/EØF giver mulighed for, at  

 mæglervirksomhed kan udøves både af juridiske og fysiske  

 personer, jf. art. 1 i Forsikringsmæglerdirektivet.
Dog er f.eks.  

 kravet om faglig og praktisk kunnen i såvel  

 Forsikringsmæglerdirektivet som Forsikringsmæglerhenstillingen  

 alene rettet til den fysiske person, der udøver  

 mæglervirksomhed.
Såfremt forsikringsmæglervirksomhed f.eks.  

 ønskes etableret i aktieselskabsform, vil de almindelige regler i lov  

 om aktieselskaber finde anvendelse på denne juridiske person.
Heraf  

 følger, at selskabet skal registreres i Erhvervs- og  

 Selskabsstyrelsen, og at aktieselskabslovens krav om en mindstekapital  

 på 500.000 kr. finder anvendelse på  

 forsikringsmægleraktieselskabet.
Tilsvarende finder lov om  

 anpartsselskaber anvendelse på anpartsselskaber.
Bestemmelsen i stk. 2 angiver, at  

 forsikringsmæglere og forsikringsmæglerselskaber, som er  

 etableret i de øvrige EU-lande eller lande, som Fællesskabet har  

 indgået aftale med, har ret til at etablere sig eller udøve  

 tjenesteydelsesvirksomhed her i landet, hvis de har ret til at drive  

 tilsvarende virksomhed i hjemlandet.
Herigennem får udenlandske  

 forsikringsmæglere i lighed med danske forsikringsmæglere  

 mulighed for at tilbyde tjenesteydelser til forsikringstagere, der har deres  

 sædvanlige bopæl her i landet, eller der vedrører risici  

 beliggende her i landet.
De krav, der i lovgivningen stilles til  

 forsikringsmæglere her i landet, vil blive anvendt på de  

 udenlandske forsikringsmæglere i det omfang, disse krav tilgodeser det  

 almene vel, ikke er diskriminerende, er objektivt nødvendige og ikke  

 indebærer en form for gentagelse af de krav, som mæglerne er  

 underkastet i deres hjemlands lovgivning.
Som udgangspunkt skal  

 forsikringsmæglere fra andre EU-lande overholde reglerne i kap. 3, om  

 kravet til forsikringsmæglernes uafhængighed og etablering af  

 ansvarsforsikring samt kravet om, at de pågældende udøver  

 deres virksomhed i overensstemmelse med god forsikringsmæglerskik.
Til  

 brug for Finanstilsynets indsigt med, hvilke forsikringsmæglere fra  

 andre EU-lande der ønsker at udøve virksomhed her i landet,  

 foreslås det i § 4, stk. 5, at de pågældende kan  

 udøve forsikringsmæglervirksomhed, såfremt det  

 dokumenteres over for Finanstilsynet, at de er registerede i hjemlandet eller  

 fremlægger et af hjemlandets myndigheder udstedt bevis for  

 erhvervserfaring, god vandel og konkursfrihed.
Et sådant administrativt  

 system vil i nogen grad være i overensstemmelse med de  

 samarbejdsprocedurer, Finanstilsynet følger, når f.eks.  

 forsikringsselskaber fra andre EU/EØS-lande ønsker at  

 udøve virksomhed her i landet via filial eller fri  

 tjenesteydelsesvirksomhed.
 Såfremt der ikke i hjemlandet er etableret en  

 særlig regulering af forsikringsmæglererhvervet, kan  

 Finanstilsynet kræve, at forsikringsmæglerne respekterer de samme  

 regler, som gælder for danske forsikringsmæglere og dermed  

 undergives disse forsikringsmæglere et værtslandstilsyn.
Til § 3 Ifølge stk. 1 skal personer og  

 selskaber, der ønsker at drive forsikringsmæglervirksomhed,  

 ansøge Finanstilsynet om tilladelse hertil.
Det sikres herved, at  

 forsikringsmæglererhvervet for fremtiden alene udøves af  

 personer, der overfor Finanstilsynet kan dokumentere at leve op til de krav,  

 der stilles til bl.a. uddannelse, uafhængighed og  

 sikkerhedsstillelse.
 Forsikringsmæglerhenstillingens artikel 4 og 5 tager  

 som udgangspunkt, at en forsikringsmægler besidder generelle,  

 handelsmæssige og faglige kundskaber og færdigheder, og at han  

 registreres i den medlemsstat, hvor han er hjemmehørende, og at kun  

 registrerede personer må få adgang til at udøve virksomhed  

 som forsikringsmægler.
Af Forsikringsmæglerhenstillingen fremgår, at  

 en person, der driver selvstændig forsikringsmæglervirksomhed,  

 bør optages i et register.
For så vidt angår  

 forsikringsmæglervirksomhed drevet i selskabsform er der ikke  

 udtrykkeligt angivet et krav om registrering af selve  

 forsikringsmæglerselskabet, hvorimod det forudsættes, at de  

 ansatte forsikringsmæglere registreres.
Det foreslås at registrere såvel  

 forsikringsmæglerselskaber som den enkelte ansatte  

 forsikringsmægler.
Ligeledes skal den person, der udøver  

 selvstændig forsikringsmæglervirksomhed, registreres.
I stk. 2 og 3 angives kompetencefordelingen  

 mellem Finanstilsynet og Erhvervs- og Selskabsstyrelsen i lighed med, hvad  

 der gælder inden for den finansielle sektor i øvrigt.  

 Først når Finanstilsynet har meddelt tilladelse til en person  

 eller et selskab, kan Erhvervs- og Selskabsstyrelsen registrere den  

 pågældende.
Det forudsættes, at både den enkelte  

 forsikringsmægler, ansat som selvstændig, og  

 forsikringsmæglerselskabet uanset den valgte selskabsform  

 registreres.
 I stk. 4 foreslås, at Finanstilsynet  

 bemyndiges til at fastsætte de nærmere regler vedrørende  

 den teoretiske uddannelse og den praktiske kunnen, der er et krav for, at der  

 kan meddeles tilladelse, jf. § 4, stk. 2, nr. 5 og 6.
Til § 4 Bestemmelsen angiver de oplysninger, der skal indsendes  

 til Finanstilsynet i forbindelse med en ansøgning om tilladelse til at  

 drive forsikringsmæglervirksomhed.
I stk. 1 angives de oplysninger, som et  

 forsikringsmæglerskab skal fremsende til Finanstilsynet til brug for  

 ansøgning om tilladelse.
Krav om oplysning i stk. 1, nr. 1 og  

 2, om, at der skal indsendes en straffeattest for de personer, der  

 foreslås til bestyrelse og direktion tager sigte på at få  

 et kendskab til de pågældendes hæderlighed.
Bestemmelsen  

 skal ses i sammenhæng med § 5, stk. 1, hvorefter  

 Finanstilsynet kan nægte et forsikringsmæglerselskab tilladelse  

 som følge af bestyrelsens og eller direktionens forhold.
Kravet i  

 stk. 1, nr. 1, om oplysning om, hvem der skal være revisor for  

 selskabet har som baggrund den væsentlige rolle, der tilkommer revisor  

 som det offentliges repræsentant.
 Kravet om oplysning i stk. 1, nr. 3, om alle,  

 der direkte eller indirekte ejer mindst 10 pct. af kapitalen eller  

 stemmerettighederne eller en kapitalandel, der giver mulighed for at  

 udøve en betydelig indflydelse på ledelsen af  

 forsikringsmæglerselskabet eller som i øvrigt har snævre  

 forbindelser til forsikringsmæglerselskabet, skal ses i  

 sammenhæng med de foreslåede bestemmelser i § 5 og §§ 9 og  

 10.
I stk. 1, nr. 4 angives et krav om, at  

 forsikringsmæglerselskabet skal angive arten af den  

 forsikringsmæglervirksomhed, som ønskes udøvet i  

 selskabet.
Bestemmelsen skal ses i sammenhæng med stk. 2, nr. 10.  

 En forsikringsmægler kan få tilladelse til at udøve  

 formidling af enten skadesforsikrings- eller livsforsikringsprodukter eller  

 begge dele.
Der findes ingen lovregler, der definerer, hvad der forstås  

 ved forsikringsvirksomhed, men ifølge den forsikringsretlige teori  

 defineres forsikringvirksomhed traditionelt som overtagelse af en risiko for  

 en uvis begivenheds indtræden mod et vederlag, der kan beregnes  

 statistisk.
Ved livsforsikringsprodukter forstås de situationer, hvor  

 en persons liv eller død udløser forsikringsbegivenheden.
I  

 alle øvrige situationer er der tale om skadesforsikringsprodukter.
 Såfremt et forsikringsmæglerselskab  

 ønsker at drive såvel livs- som skadesforsikringsformidling  

 følger det af stk. 1, nr. 5, at selskabet i forbindelse  

 med oplysning om dets organisation tillige skal oplyse antallet af  

 forsikringsmæglere, der opfylder de krav til praktisk og faglig  

 kundskab indenfor livs- og skadesforsikringsformidling, der fastsættes  

 af Finanstilsynet, og hvis opfyldelse er en betingelse for at opnå  

 tilladelse.
 I stk. 1, nr. 6 stilles der krav om, at  

 selskabet skal være dækket af en behørig sikkerhed, jf.  

 bemærkningerne til § 16.
 I stk. 1, nr. 7 angives at ansøgningen  

 skal være ledsaget af en erklæring om at selskabet ikke har  

 sådanne forbindelser til andre personer eller virksomheder som  

 omhandlet i § 5, stk. 3.
I stk. 2 angives de betingelser, der skal  

 være opfyldt, for at en person kan få tilladelse som  

 selvstændig forsikringsmægler.
En del af kravene svarer til, hvad  

 der gælder inden for andre liberale erhverv.
Det gælder kravene i  

nr. 1-4 om, at vedkommende har bopæl her i landet, er myndig,  

 ikke under værgemål, ikke er i betalingsstandsning og ikke er  

 under konkurs.
 For så vidt angår det i stk. 2, nr.  

 1, stillede krav om bopæl her i landet, gælder dette ikke for  

 personer bosiddende i EU eller i lande, hvormed Fællesskabet har  

 indgået aftale, jf. stk. 5.
 Der stilles som en direkte følge af bestemmelserne  

 i Forsikringsmæglerdirektivet og Forsikringsmæglerhenstillingen i  

stk. 2, nr. 5 og 6, krav om, at en forsikringsmægler skal  

 have en teoretisk og praktisk uddannelse.
For så vidt angår den teoretiske uddannelse  

 vil det være en betingelse, at den pågældende  

 fremlægger et bevis for at have gennemgået en uddannelse, som den  

 foreskrevne og for at have aflagt de krævede prøver og dermed  

 opnået den foreskrevne kompetence som henholdsvis  

 livsforsikringsmægler/skadesforsikringsmægler som vil blive  

 foreskrevet med hjemmel i § 3, stk. 4. Den teoretiske uddannelse  

 skal tilrettelægges således, at forsikringsmægleren bliver  

 i stand til at foretage en selvstændig risikoanalyse, som kan danne  

 grundlag for udarbejdelse af udbudsmateriale til flere forsikringsudbydere og  

 derefter sætte forsikringsmægleren i stand til  

 efterfølgende at rådgive kunden om valg af den bedste  

 forsikringsløsning.
Uddannelsen forudsættes tillige at  

 gøre deltagerne i stand til at drive forsikringsmæglervirksomhed  

 og kunne håndtere de regelsæt,  

 forsikringsmæglervirksomheden er underkastet.
For såvel  

 livsforsikringsmægleren som skadesforsikringsmægleren  

 gælder, at man skal have gennemført en grunduddannelse, faget  

 forsikringsjura, et fag- og metodemodul samt et mæglermodul med enten  

 skadesforsikrings- eller livsforsikringsmæssigt indhold.
Herudover skal  

 der bestås to fagmoduler specielt indrettet efter, om der ønskes  

 uddannelse som livsforsikringsmægler eller  

 skadesforsikringsmægler.
Der er intet til hinder for, at en  

 livsforsikringsmægler også kan uddanne sig til  

 skadesforsikringsmægler og vice-versa.
Det teoretisk  

 uddannelsesforløb forudsættes at vare tre år.
For så vidt angår den praktiske uddannelse vil  

 det være en betingelse for at opnå tilladelse fra Finanstilsynet,  

 at den pågældende har haft to års ansættelse på  

 heltid i en forsikringsmæglerselskab eller i et forsikringsselskab med  

 arbejdsopgaver, der kan antages at give praktisk kendskab til  

 forsikringsmæglervirksomhed eller ved tilsvarende beskæftigelse  

 at have opnået tilsvarende praktisk kunnen.
Det vil som udgangspunkt  

 være en betingelse for at påbegynde den teoretiske uddannelse, at  

 man forud for eller sideløbende med undervisningen har  

 gennemført eller gennemfører en praktisk uddannelse inden for  

 faget.
Stk. 2, nr. 7 fastsætter, at der skal  

 indsendes en erklæring om, at den pågældende ikke har  

 udvist en sådan adfærd, at der er grund til at antage, at  

 vedkommende ikke vil drive virksomhed som forsikringsmægler på  

 forsvarlig måde.
Bestemmelsen skal ses i sammenhæng med § 6, stk.  

 1, hvorefter Finanstilsynet kan nægte tilladelse, såfremt den  

 pågældende tidligere har udvist en sådan adfærd at  

 der er risiko for, at udøvelsen af forsikringsmæglervirksomhed  

 ikke vil blive udført på betryggende måde overfor  

 forsikringstageren.
Af såvel direktivet om forsikringsmæglere som  

 forsikringsmæglerhenstillingen fremgår, at der stilles krav til  

 forsikringsmæglerens hæderlighed.
Den omhandlede personkreds skal  

 erklære sig over for Finanstilsynet i forbindelse med  

 ansøgningen, samt vedlægge straffeattest til brug ved  

 ansøgningen om tilladelse, jf. stk. 2, nr. 8. Krav om  

 indsendelse af erklæringer må i almindelighed anses for at  

 være tilstrækkeligt til at sikre, at betingelserne i stk. 2,  

 nr. 2-4, 7 og 9 for registrering som forsikringsmægler er opfyldt,  

 således at det ikke vil være nødvendigt at indhente  

 yderligere oplysninger, jf. stk. 6.
Vedrørende dokumentation for kravet i  

stk. 2, nr. 9, om forsikringsmæglerens uafhængighed  

 af forsikringsselskabsinteresser henvises til bemærkningerne til  

 § 15. Bestemmelsen er ikke til hinder for, at en person søger om  

 tilladelse, medens han er ansat i f.eks. et forsikringsselskab.  

 Finanstilsynet vil i den forbindelse oplyse den pågældende om,  

 hvorvidt en tilladelse kan forventes opnået.
Den endelige tilladelse  

 vil dog først blive givet, når den pågældende  

 dokumenterer, at f.eks. et ansættelsesforhold i et forsikringsselskab  

 er ophørt.
 Da det, set i lyset af den hurtige produktudvikling samt  

 øgede internationalisering, som udgangspunkt er vanskeligt for en  

 enkelt person at opretholde et højt kompetenceniveau inden for  

 såvel livsforsikringsområdet som skadesforsikringsområdet,  

 foreslås det i stk. 2, nr. 10, at den enkelte mægler  

 skal angive, hvorvidt han ønsker at foretage formidling af enten livs-  

 eller skadesforsikringsprodukter eller begge dele, jf. stk. 2, nr. 5 og  

 6.
 For så vidt angår kravet i stk. 2, nr.  

 11, om, at forsikringsmægleren skal have etableret behørig  

 sikkerhed, henvises til bemærkningerne til § 16.
 Forsikringsmæglere, der ansættes hos en  

 forsikringsmægler eller i et forsikringsmæglerselskab, har ret  

 til en tilladelse fra Finanstilsynet i medfør af stk. 3,  

 når dokumentation for opfyldelsen af de i stk. 2 nr. 1-10, angivne  

 betingelser foreligger jf. i øvrigt § 6, stk. 2. Det følger  

 heraf, at den ansatte forsikringsmægler skal omfattes af  

 forsikringsmæglerselskabets etablering af behørig sikkerhed, jf.  

 bemærkningerne til § 16.
 Det følger af stk. 4, at såfremt  

 en ansat forsikringsmægler, der har tilladelse efter stk. 3,  

 ønsker at påbegynde selvstændig  

 forsikringsmæglervirksomhed, skal der til brug for en tilladelse hertil  

 indsendes dokumentation for at kravet om etablering af behørig  

 sikkerhed, jf. stk. 2, nr. 11 er opfyldt.
 En forsikringsmægler, der har tilladelse efter  

 stk. 2, vil naturligvis kunne begære sin tilladelse ændret,  

 jf. stk. 3, såfremt den selvstændige virksomhed  

 ophører og mægleren i stedet tager ansættelse hos et andet  

 forsikringsmæglerselskab, der har den fornødne tilladelse efter  

 stk. 1 eller stk. 2.
 Efter stk. 5 gives der tilladelse til de  

 forsikringsmæglere, der omfattes af § 2, stk. 2,  

 såfremt de dokumenterer, at de er registrerede i hjemlandet eller kan  

 fremlægge et bevis fra den kompetente myndighed i den medlemsstat, der  

 er hjemstat eller seneste opholdsstat, som bevis for, at de i stk. 2,  

 nr. 2-11, angivne forhold er opfyldt, jf. i øvrigt  

 bemærkningerne til § 8.
I stk. 6 bemyndiges Finanstilsynet til af  

 ansøgeren at kræve de oplysninger, der skønnes  

 nødvendige til brug for behandlingen af ansøgningen.
Det kan  

 f.eks. være nødvendigt at indhente yderligere oplysninger om et  

 selskabs bestyrelsesmedlemmer eller medlemmer af direktionen med henblik  

 på eventuelt at nægte tilladelse efter § 5, stk. 1 og 5  

 samt efter § 6, til at indhente oplysninger for så vidt angår en  

 forsikringsmæglers forhold.
Bestemmelsen skal endvidere ses i  

 sammenhæng med stk. 7, hvorefter Finanstilsynet kan undtage  

 fra kravet i stk. 2, nr. 1, 5 og 6. At Finanstilsynet kan undtage fra  

 betingelserne om teoretisk og praktisk uddannelse er medtaget bl.a. for, at  

 forsikringsmæglere fra andre medlemslande kan virke her i landet  

 også uden at have denne uddannelse, hvis den pågældende  

 medlemsstat ikke stiller krav herom.
Bestemmelsen tager endvidere  

 højde for, at personer kan få tilladelse, såfremt de har  

 en anden teoretisk og praktisk uddannelse, der bedømmes at kunne  

 ligestilles med de krav, der i medfør af § 3, stk. 4 , vil  

 blive fastsat.
Bestemmelsen giver endvidere Finanstilsynet mulighed for at  

 give tilladelse til personer efter en konkret bedømmelse af personens  

 samlede forhold.
Ved afgørelsen vil Finanstilsynet bl.a. lægge  

 vægt på, om personen vil kunne varetage sit hverv overfor  

 forsikringstageren på betryggende vis selvom dokumentation for  

 kvalifikationen efter stk. 2, nr. 5 og 6 ikke er til stede.
Bestemmelsen  

 vil f.eks. kunne finde anvendelse, såfremt en advokat eller en  

 såkaldt forsikringsrevisor skønnes at kunne udøve  

 virksomhed som forsikringsmægler på fuld forsvarlig vis uden at  

 være i besiddelse af dokumentation for de nævnte kvalifikationer  

 i henhold til stk. 2, nr. 5 og 6.
Til § 5 I henhold til bestemmelsens stk. 1 kan  

 Finanstilsynet nægte et forsikringsmæglerselskab tilladelse,  

 såfremt selskabet faktisk ledes af personer, der ikke opfylder de  

 foreskrevne krav til hæderlighed, kvalifikationer og erhvervserfaring.  

 Bestemmelsen er formuleret på grundlag af  

 Forsikringsmæglerhenstillingens artikel 4. Tilsvarende regler er  

 gældende for forsikringsselskaber ifølge lov om  

 forsikringsvirksomhed § 9 a, stk. 1.
 Efter stk. 1, nr. 1 kan tilladelse  

 nægtes, hvis Finanstilsynet skønner, at f.eks. direktøren  

 ikke på noget tidligere tidspunkt har erhvervet nogen indsigt i de  

 opgaver, som selskabet varetager.
Der gælder andre kriterier, når et  

 bestyrelsesmedlems »fyldestgørende erfaring« skal vurderes.
Det  

 afgørende vil være, at bestyrelsen er sammensat på en  

 sådan måde, at den samlet er i stand til at løse sine  

 opgaver.
 Efter stk. 1, nr. 2 skal det strafbare forhold  

 være fastslået ved dom og skal begrunde en nærliggende fare  

 for misbrug af stillingen eller hvervet, dvs. der skal foreligge  

 adækvans mellem det pådømte forhold og faren for misbrug.  

 Overtrædelser af straffelovens regler om berigelsesforbrydelser eller  

 af værdipapirhandelslovens kapitel 10 vil være forhold, der vil  

 medføre, at stk. 1, nr. 2, ikke er opfyldt.
Efter stk. 1, nr. 3 kræves ikke, at der  

 skal være afsagt dom for at Finanstilsynet kan nægte tilladelse.  

 Imidlertid vil det forudsætte, at Finanstilsynet har en viden om, at  

 den pågældende i sin tidligere virksomhed har opført sig  

 på en sådan måde, at der er risiko for at hvervet som  

 bestyrelsesmedlem eller direktør ikke vil blive udført på  

 betryggende måde.
Der tænkes f.eks. på situationer, hvor  

 det er åbenbart, at ledelsesmæssige svigt, manglende overholdelse  

 af pålæg eller påbud fra en offentlig myndighed eller  

 grovere misbrugssituationer, har været årsag til problemer i  

 virksomheder, den pågældende tidligere har deltaget i som  

 direktør eller bestyrelsesmedlem.
Endvidere kan viden om, at den  

 pågældende i gentagne tilfælde har været en del af  

 ledelsen i virksomheder, der er gået konkurs, uden at der dog er afsagt  

 dom for overtrædelse af straffeloven, begrunde, at Finanstilsynet  

 nægter den pågældende at deltage i ledelsen af  

 forsikringsmæglervirksomheden.
I henhold til stk. 2 kan Finanstilsynet  

 nægte tilladelse, hvis en eller flere af kapitalejerne efter § 9,  

 stk. 1, skønnes at ville modvirke en forsvarlig drift af  

 forsikringsmæglerselskabet.
Ved forsvarlig drift forstås drift  

 på det økonomiske område.
Såfremt der ikke  

 foreligger holdepunkter for, at kapitalejerne vil modvirke en forsvarlig  

 drift, skal tilladelsen gives.
Hvis den pågældende eksempelvis  

 tidligere i forbindelse med ejerskab eller deltagelse i ledelsen af andre  

 virksomheder har vist sig uegnet til at drive virksomhed økonomisk  

 forsvarligt, hvilket eksempelvis vil være tilfældet, hvis den  

 pågældende er dømt for økonomisk kriminalitet, skal  

 tilladelse nægtes.
Tilsvarende regler er gældende for  

 forsikringsselskaber efter lov om forsikringsvirksomhed § 9 a,  

 stk. 2.
Bestemmelsen i stk. 3 fastsætter, at  

 Finanstilsynet kan nægte et forsikringsmæglerselskab tilladelse,  

 såfremt der foreligger snævre forbindelser, jf. definitionen i  

 stk. 4, mellem det ansøgende forsikringsmæglerselskab og  

 andre virksomheder eller personer, og disse forbindelser vil kunne antages at  

 bringe forsikringsmæglerselskabets uafhængighed af  

 forsikringsselskabsinteresser i fare.
Kravet om gennemsigtighed er en  

 betingelse for tilladelse, og betingelsen skal være opfyldt til enhver  

 tid.
Det må i hvert enkelt tilfælde vurderes, om en snæver  

 forbindelse vil kunne bringe forsikringsmæglerselskabets  

 uafhængighed i fare.
Vurderingen af, om en snæver forbindelse kan  

 bringe forsikringsmæglerselskabets uafhængighed af  

 forsikringsselskabsinteresser i fare, vil ske efter samme retningslinjer, som  

 anvendes ved fortolkningen af den tilsvarende bestemmelse for  

 forsikringsselskaber i § 9 a, stk. 3-5, i lov om  

 forsikringsvirksomhed.
 I denne vurdering vil blandt andet indgå en  

 vurdering af:
ejerstrukturen, den formelle og den reelle ledelsesstruktur, hvorvidt forbindelsen er af varig karakter eller alene er midlertidig  

 og uden mulighed for at øve indflydelse på  

 virksomheden.
 F.eks. kan visse former for krydsejerskab, gensidige  

 kapitalbesiddelser og aktionæroverenskomster bevirke, at  

 forsikringsmæglerselskabets uafhængighed bringes i fare.
 I stk. 4 defineres snævre forbindelser  

 som:
1)	direkte eller indirekte forbindelser af den i  

 årsregnskabslovens § 1, stk. 2, nr. 8, angivne art, 2)	direkte eller indirekte besiddelse af 10 % eller mere af  

 stemmerettighederne eller kapitalen i en virksomhed, eller 3)	flere virksomheders eller personers fælles forbindelse med en  

 virksomhed.
 Snævre forbindelser foreligger således mellem  

 et forsikringsmæglerselskab og:
a)	ethvert selskab, der som moderselskab, datterselskab eller  

 søsterselskab er forbundet med forsikringsmæglerselskabet, b)	en person, der har en forbindelse til  

 forsikringsmæglerselskabet eller et selskab, som  

 forsikringsmæglerselskabet har snævre forbindelser med, som kan  

 ligestilles med det under litra a angivne, c)	ethvert selskab eller enhver person, der indirekte har en  

 forbindelse til forsikringsmæglerselskabet eller til et selskab, som  

 forsikringsmæglerselskabet har snævre forbindelser med, som kan  

 ligestilles med det under litra a angivne, d)	en flerhed af virksomheder eller personer, der er således  

 indbyrdes forbundne, at de tilsammen har en forbindelse til  

 forsikringsmæglerselskabet eller til et selskab, som  

 forsikringsmæglerselskabet har snævre forbindelser med, som kan  

 ligestilles med det under litra a angivne, eller e)	enhver virksomhed, hvori forsikringsmæglerselskabet eller en  

 af de under litra a-d beskrevne virksomheder eller personer direkte eller  

 indirekte besidder 10 pct. eller mere af stemmerettighederne eller  

 kapitalen.
 Fælles forbindelse, jf. stk. 4, nr. 3,  

 forudsætter, at der foreligger et vist formaliseret samarbejde,  

 herunder eventuelt en samordnet praksis mellem en flerhed af virksomheder  

 eller personer.
 Eksempelvis vil en flerhed af aktionærer som  

 stiftere af et selskab eller gennem en aktionæroverenskomst som  

 udgangspunkt have fælles forbindelse, jf. stk. 4, nr. 3.
 Omfanget af den fælles forbindelse skal modsvare den  

 forbindelse, der består mellem et selskab og dets moderselskab,  

 datterselskab eller søsterselskab, jf. årsregnskabslovens  

 § 1, stk. 2, nr. 8.
 Nægtelse af tilladelse vil endvidere, efter stk.  

5, komme på tale, hvis ansøgningen fra et selskab, der  

 ønsker at drive forsikringsmæglervirksomhed ikke opfylder  

 kravene til dokumentation for det i § 4, stk. 1, nr. 6 angivne forhold, jf.  

 bemærkningerne til § 4, stk. 1, nr. 6.
Til § 6 Finanstilsynet kan i henhold til denne bestemmelse  

 nægte en person tilladelse til at drive  

 forsikringsmæglervirksomhed, hvis personen ikke opfylder de foreskrevne  

 krav i § 4, stk. 2 og stk. 3.
 Efter nr. 1 3 kan tilladelse nægtes, hvis  

 Finanstilsynet modtager mangelfulde erklæringer eller får vished  

 om, at den pågældende har fortiet væsentlige oplysninger i  

 erklæringer.
 Efter nr. 4 kan tilladelse endvidere nægtes,  

 hvis den pågældende ikke er i besiddelse af den foreskrevne  

 teoretiske og praktiske uddannelse, det kan f.eks. vise sig, at en person har  

 haft arbejde hos en forsikringsmægler, men ikke i  

 ansættelsesperioden har erhvervet noget praktisk kendskab til  

 forsikringsmæglervirksomhed.
 Vedrørende nr. 5 henvises til  

 bemærkningerne til § 5, stk. 1, nr. 2.
 Vedrørende nr. 6 henvises til  

 bemærkningerne til § 5, stk. 1, nr. 3.
 Nægtelse af tilladelse kan endvidere komme på  

 tale, hvis pågældende ikke er i stand til at dokumentere at  

 opfylde de nærmere krav til uafhængighed, jf. § 15 eller ikke har  

 kunnet bevise, at der er stillet behørig sikkerhed, jf. § 16.
Til § 7 Bestemmelsen sikrer at forsikringsmæglerselskaber og  

 forsikringsmæglere, der har fået tilladelse i henhold til  

 § 4, stk. 1 og 2, får mulighed for at udøve  

 grænseoverskridende virksomhed gennem en filial eller ved udbydelse af  

 tjenesteydelser i de øvrige EU-lande eller lande, hvormed  

 Fællesskabet har indgået aftale, og til brug for dette har ret  

 til at få udstedt et bevis fra Finanstilsynet.
Til § 8 I § 8 fastsættes de procedurer efter hvilke,  

 udenlandske forsikringsmæglere, jf. § 2, stk. 2 kan  

 påbegynde virksomhed her i landet enten gennem en filial eller ved  

 udbud af grænseoverskridende tjenesteydelser.
Bestemmelserne er begrundet i  

 Forsikringsmæglerdirektivets princip om gensidig anerkendelse af retten  

 til at udøve forsikringsmæglervirksomhed indenfor EU og lande,  

 som Fællesskabet har indgået aftale med.
Den virksomhed, som  

 udenlandske forsikringsmæglere kan udøve her i landet, omfatter  

 alene de aktiviteter, der er angivet i § 1, stk. 2 og § 14,  

 stk. 1.
 Det er en betingelse, at det udenlandske  

 forsikringsmæglerselskab eller den udenlandske forsikringsmægler  

 er registreret i hjemlandet eller fremlægger bevis for opfyldelsen af  

 de i § 4, stk. 5, angivne forhold.
I stk. 1 angives, at et  

 forsikringsmæglerselskab, der ønsker at oprette en filial her i  

 landet, kan begynde sin virksomhed 2 måneder efter, at Finanstilsynet  

 har modtaget underretning om, at forsikringsmæglerselskabet  

 ønsker at oprette en filial her i landet.
Finanstilsynet har  

 således en frist på 2 måneder til at tilrettelægge  

 sin del af tilsynet med filialen.
Aktieselskabslovens regler om filialer  

 finder tilsvarende anvendelse på de i stk. 1 nævnte  

 filialer.
En forsikringsmægler eller et  

 forsikringsmæglerselskab, jf. § 2, stk. 2, kan udøve  

 virksomhed her i landet ved at udbyde grænseoverskridende  

 tjenesteydelser, når Finanstilsynet har modtaget underretning herom  

 samt modtaget den i § 4, stk. 5, omhandlede dokumentation.
Det er  

 på samme måde som i stk. 1 en betingelse, at den  

 pågældende forsikringsmægler i hjemlandet har tilladelse  

 til at udøve den pågældende aktivitet.
En ajourført  

 oversigt over de modtagne underretninger om påbegyndelse af  

 grænseoverskridende tjenesteydelsesvirksomhed vil være  

 tilgængelig på Finanstilsynets hjemmeside på  

 Internettet.
Til § 9 I § 9 reguleres adgangen til at eje eller kontrollere  

 betydelige kapitalandele i et forsikringsmæglerselskab.
Det  

 foreslås at regulere forsikringsmæglerselskabet efter samme  

 retningslinier, som er gældende for finansielle virksomheder, herunder  

 f.eks. forsikringsselskaber.
Bestemmelsen svarer således til § 33  

 a i lov om forsikringsvirksomhed.
Ifølge stk. 1 skal Finanstilsynet  

 på forhånd underrettes om og godkende, når nogen direkte  

 eller indirekte erhverver en kvalificeret andel i et  

 forsikringsmæglerselskab.
Finanstilsynet skal ligeledes på  

 forhånd underrettes om og godkende enhver efterfølgende  

 forøgelse af kvalificerede andele, der bringer den samlede  

 kapitalandel op på eller over en grænse på 20 pct., 33 pct.  

 og 50 pct eller medfører, at forsikringsmæglerselskabet bliver  

 et datterselskab.
Bestemmelsen finder således alene anvendelse på  

 erhvervelser eller forøgelse af kvalificerede andele efter lovens  

 ikrafttræden.
Underretningspligten efter stk. 1 påhviler  

 erhververen.
Overtrædelse heraf medfører ikke erhvervelsens  

 ugyldighed, men Finanstilsynet kan, men skal ikke, ophæve  

 stemmerettighederne efter § 10, stk. 3, når  

 godkendelsesproceduren ikke er overholdt.
I stk. 2 er en kvalificeret andel defineret  

 på samme måde som i den tilsvarende bestemmelse i lov om  

 forsikringsvirksomhed § 33 a, stk. 2. Kriteriet direkte eller  

 indirekte besiddelse af en kvalificeret andel af et  

 forsikringsmæglerselskabs kapital indebærer, at der skal kunne  

 statueres en direkte eller indirekte råden over den relevante  

 kapitalandel, før der foreligger en kvalificeret andel.
Eksempelvis  

 vil et holdingselskab, der ejer et forsikringsmæglerselskab alene blive  

 berørt af bestemmelserne, såfremt der afhændes en så  

 stor del af kapitalen i holdingselskabet, at den kreds af investorer, som  

 dominerede holdingselskabet, ændres.
Ifølge stk. 3 vil Finanstilsynet kunne  

 give afslag i de tilfælde, hvor en ansøger, som ønsker at  

 erhverve en kvalificeret andel, tidligere har medvirket til økonomiske  

 problemer i et forsikringsmæglerskab eller i en anden  

 erhvervsvirksomhed , jf. § 5, stk. 2. Finanstilsynet har en frist  

 på 3 måneder til at træffe beslutning om, hvorvidt en  

 erhvervelse af en andel kan godkendes.
Fristen regnes fra Finanstilsynets  

 modtagelse af underretning om den påtænkte erhvervelse af  

 andelen.
Hvis fristen overskrides, anses erhvervelsen for godkendt.  

 Indebærer Finanstilsynets afgørelse et afslag, skal dette  

 begrundes over for ansøger og afgørelsen kan indbringes for  

 Erhvervsankenævnet, jf. § 30, samt i øvrigt for domstolene.  

 Den pågældende anses for part i sagen, jf. § 27,  

 stk. 2, nr. 4.
I henhold til stk. 4 kan Finanstilsynet i sin  

 godkendelse fastsætte en gennemførelsesfrist.
Overholdes fristen  

 ikke, er godkendelsen bortfaldet, og der skal søges på ny, hvis  

 erhvervelsen siden ønskes gennemført.
I stk. 5 gives Finanstilsynet mulighed for at  

 følge større ændringer i besiddelsen af kvalificerede  

 andele i forbindelse med salg.
Der stilles således krav om  

 forudgående underretning af Finanstilsynet.
 Ifølge stk. 6 skal et  

 forsikringsmæglerselskab, når det får kendskab til  

 overdragelser, der forøger eller begrænser andelen i forhold til  

 de niveauer, der er angivet i stk. 1, straks indberette forholdet til  

 Finanstilsynet.
Oplysningerne efter stk. 7 skal indsendes  

 samtidig med, at forsikringsmæglerselskabet indsender den i § 18  

 nævnte specifikation til Finanstilsynet.
Indberetningen giver  

 Finanstilsynet mulighed for at konstatere, om ansøgningspligten i  

 henhold til stk. 1 og meddelelsespligten i henhold til stk. 5 er  

 overholdt.
Til § 10 Stk. 1 giver Finanstilsynet mulighed for at  

 ophæve stemmerettigheden for kvalificerede andele, hvis ejere modvirker  

 en forsvarlig drift af forsikringsmæglerselskabet, jf. § 5,  

 stk. 2 eller påbyde forsikringsmæglerselskabet at  

 følge bestemte retningslinjer.
Såfremt Finanstilsynet  

 ophæver stemmeretten, vil ophævelsen alene have virkning for  

 fremtiden og ikke berøre gyldigheden af allerede trufne  

 afgørelser.
Det følger af bestemmelsens ordlyd og formål,  

 at Finanstilsynet kan ophæve den pågældende kapitalandels  

 stemmeret i sin helhed.
Ifølge stk. 2 kan Finanstilsynet  

 ophæve stemmerettigheden for kapitalandele, hvis ejere ikke har  

 overholdt forpligtelsen efter § 9, stk. 1, til forudgående at  

 underrette Finanstilsynet om erhvervelse eller udvidelse af kapitalandelen.  

 Hvis en kapitalejer undlader at underrette om en kapitalforøgelse og  

 Finanstilsynet ikke kan godkende denne forøgelse, kan kapitalejeren  

 fortsat udøve indflydelse efter sin hidtidige kapitalandel.  

 Såfremt Finanstilsynet efterfølgende godkender den  

 pågældende investering, tildeles kapitalandelen igen sin  

 stemmeret.
Beslutninger, der f.eks. efter aktieselskabsloven gyldigt er  

 truffet i perioden, hvor kapitalandelene er frataget stemmeret, har fuld  

 gyldighed også efter stemmerettens reetablering.
 Ifølge stk. 3 skal Finanstilsynet  

 ophæve stemmeretten for kapitalandele, der er erhvervet trods  

 Finanstilsynets afvisning af at godkende erhvervelsen.
 Bestemmelsen i stk. 4 muliggør, at der  

 kan træffes beslutninger i selskabet, uanset at Finanstilsynet har  

 ophævet stemmeretten på en betydelig del af kapitalen.
 Det foreslåede svarer til § 33 b i lov om  

 forsikringsvirksomhed.
Til § 11 Bestemmelsen angiver, at kun personer og selskaber, der  

 har fået tilladelse fra Finanstilsynet og er registrerede i Erhvervs-  

 og Selskabsstyrelsen, må benytte betegnelsen forsikringsmægler  

 eller forsikringsmæglerselskab med den til selskabsformen knyttede  

 betegnelse.
Der er således tale om en beskyttet titel, der skal give  

 kunderne sikkerhed for, at udøverne lever op til de i loven fastsatte  

 regler for faglig kompetence, uafhængighed m.m.
Andre udøvere af  

 erhvervsmæssig forsikringsformidling kan f.eks. i stedet benytte  

 betegnelsen assurandør eller forsikringsagent.
Stk. 2 regulerer forholdet til filialer af  

 udenlandske forsikringsmæglerselskaber samt personer, der i hjemlandet  

 driver forsikringsmæglervirksomhed og giver som udgangspunkt mulighed  

 for at anvende samme navn, som selskabet eller personen benytter i  

 hjemlandet.
Aktieselskabslovens § 153, stk. 5 kræver at en  

 filial i sit navn skal optage selskabets navn med tilføjelse af ordet  

 filial.
Herved tydeliggøres tilhørsforholdet til det  

 udenlandske forsikringsmæglerselskab.
Til § 12 Bestemmelsen fastslår, at en forsikringsmægler  

 skal varetage sit hverv i overensstemmelse med god  

 forsikringsmæglerskik.
Herved forstås, at  

 forsikringsmæglerens varetagelse af sin virksomhed  

 kvalitetsmæssigt skal leve op til de krav, der stilles til en  

 uafhængig forsikringsformidling m.m.  

 Forsikringsmæglervirksomheden skal således baseres på et  

 professionelt markedskendskab og alene varetage kundernes interesser.
Bestemmelsen er udtryk for en retlig standard, hvis  

 indhold nødvendigvis må være underkastet en løbende  

 tilpasning.
Herudover er forsikringsmæglere ligesom andre  

 erhvervsdrivende undergivet markedsføringslovens regler, herunder  

 kravet om god markedsføringsskik.
I medfør af stk. 2 kan Finanstilsynet  

 fastsætte nærmere regler om indholdet af begrebet god  

 forsikringsmæglerskik.
Finanstilsynet vil, bistået af det i  

 § 21 omhandlede rådgivende udvalg vedrørende  

 forsikringsmæglervirksomhed, i forbindelse med udarbejdelse af et  

 regelsæt, tage hensyn til de af forsikringsmæglerorganisationerne  

 opstillede etiske regler og afgivne responsa m.v. med hensyn til, hvad man  

 inden for branchen hidtil har anset for god forsikringsmæglerskik.  

 Yderligere vejledning vil kunne uddrages af de afgørelser om  

 tilbagekaldelse af tilladelse til at drive forsikringsmæglervirksomhed,  

 som Finanstilsynet efter reglerne i § 19 vil kunne foretage,  

 såfremt forsikringsmæglerselskabet eller  

 forsikringsmægleren har gjort sig skyldig i grov eller gentagen  

 overtrædelse af bestemmelser i loven eller af forskrifter udstedt i  

 medfør af loven.
Til § 13 Bestemmelsen i stk. 1 supplerer bestemmelserne  

 i § 12 om god forsikringsmæglerskik og angiver, at  

 forsikringsmægleren er forsikringstagerens fuldmægtig og, at det  

 er kundens interesser og forhold, som er det afgørende for  

 formidlingens og rådgivningens indhold, og netop ikke  

 forsikringsmæglerens eventuelle særlige interesser i, hvilke valg  

 kunden træffer.
Der ligger bl.a. heri en forpligtelse til, at den  

 enkelte forsikringsmægler indhenter et vist antal - efter det enkelte  

 forholds natur - realistiske tilbud til afdækning af kundens aktuelle  

 forsikringsbehov, jf. i øvrigt § 18.
I stk. 2 angives, at forsikringsmægleren  

 som mellemled mellem forsikringsselskabet og kunden skal give denne adgang  

 til de oplysninger, som er nødvendige for at kunne vælge den  

 rette forsikring, herunder oplyse om lovvalg i visse tilfælde og om  

 klageinstans.
I forbindelse med gennemførelsen af 3.  

 skadesforsikringsdirektiv og 3. livsforsikringsdirektiv blev der vedtaget  

 bestemmelser om forsikringsselskabernes informationspligt.
Disse bestemmelser  

 er gennemført i lov om forsikringsvirksomheds §§ 256 og 256 a og  

 i forskrifter udstedt i medfør heraf.
Dersom en kunde gør brug  

 af en forsikringsmægler, er det derfor fundet rimeligt, at kunden  

 får stillet de samme oplysninger til rådighed, som  

 forsikringsselskaberne efter reglerne i lov om forsikringsvirksomhed skal  

 give.
I stk. 3 fastsættes, at  

 forsikringsmægleren uopfordret skal oplyse forsikringstageren om  

 størrelsen af en provision eller andet vederlag, som er knyttet til  

 ethvert tilbud om forsikringsafdækning, som efter  

 forsikringsmæglerens vurdering opfylder de krav til relevant  

 risikoafdækning, som kunden har ønsket.
Oplysningerne skal gives  

 på en måde, så det er muligt for den almindelige kunde at  

 gennemskue og sammenligne den provision m.v. der er forbundet med de  

 forskellige tilbud.
En forsikringsmægler tilbydes som udgangspunkt  

 provision (tegning og/eller pasningsprovision) fra de tilbudsgivende  

 forsikringsselskaber.
Andre vederlag, f.eks. aftaler om honorarer baseret  

 på det årlige samlede præmievolumen, som  

 forsikringsmægleren tilfører forsikringsselskabet eller  

 aflønning baseret på timeforbrug, vil ifølge bestemmelsen  

 også være omfattet af oplysningspligten.
Ved klart at foreskrive  

 en pligt til uopfordret at angive, hvilke tilbud der udløser provision  

 samt eventuelt andre vederlag samt størrelsen heraf, gives  

 forsikringstageren mulighed for at tage disse oplysninger med ved valget  

 mellem de forskellige forsikringsløsninger, som  

 forsikringsmægleren præsenterer.
Bestemmelsen har til  

 formål at sikre, at der ikke rejses tvivl om forsikringsmæglerens  

 uafhængighed af forsikringsselskaberne.
Bestemmelsen skal i  

 øvrigt sammenholdes med bestemmelserne i §§ 15 og 18.
 I lighed med, hvad der er foreskrevet i lov om  

 forsikringsvirksomhed om tavshedspligt for et forsikringsselskabs ledelse  

 m.fl., foreskriver bestemmelsen i stk. 4, at en  

 forsikringsmægler på tilsvarende måde ikke uberettiget  

 må videregive eller udnytte fortrolige oplysninger, der opnås  

 kendskab til under udøvelse af hvervet.
Til § 14 I stk. 1 angives, at et  

 forsikringsmæglerselskab og en forsikringsmægler i tilknytning  

 til den i § 1, stk. 2 angivne forsikringsmæglervirksomhed,  

 må udøve funktioner, der kan antages at være accessorisk  

 til forsikringmæglervirksomhed.
Herigennem sikres, at en rimelig og  

 ønskelig produktudvikling af forsikringsmæglerens virksomhed  

 ikke begrænses unødigt, og der tages højde for, at en  

 forsikringsmægler gennem den egentlige  

 forsikringsmæglervirksomhed erhverver en ekspertise på  

 tilgrænsende områder.
Som eksempler på tjenesteydelser, der  

 omfattes efter forslaget, kan nævnes skadesforebyggende aktiviteter,  

 udarbejdelse af risikoprofiler, særlige riskmanagement-analyser,  

 skadesopgørelser- og reguleringer samt katastrofesimuleringer.  

 Bestemmelsen gælder også for eventuelle datterselskabers  

 virksomhed.
Ved i 2. pkt. at præcisere, at et  

 forsikringsmæglerselskab ikke herudover må drive anden  

 virksomhed, følger det modsætningsvist, at en fysisk  

 forsikringsmægler ikke har andre restriktioner, end dem, der  

 følger af § 15.
Bestemmelsen i stk. 2 angiver, at  

 forsikringsmæglervirksomhed kan drives fra et eller flere  

 forretningssteder, samt at ethvert forretningssted, skal have en  

 forsikringsmægler med den fornødne tilladelse fra Finanstilsynet  

 til at lede forretningsstedet.
Det er hermed ønsket at sikre, at den  

 fornødne fagkundskab er til stede.
Til § 15 Forsikringsmæglerens uafhængighed er det  

 grundlæggende element i forsikringsmæglerdefinitionen.  

 Uafhængigheden sikres i loven ved at fastsætte et forbud mod  

 direkte og indirekte retlige, økonomiske eller driftsmæssige  

 bindinger til forsikringsselskaber eller dertil knyttede koncernselskaber  

 eller til andre finansielle virksomheder, forsikringsselskabet har  

 indgået samarbejdsaftaler med.
I § 15 angives hvilke krav til uafhængigheden  

 der kan stilles til den fysiske person, dvs. den i et  

 forsikringsmæglerselskab ansatte forsikringsmægler, den  

 selvstændigt virkende forsikringsmægler og de af denne ansatte  

 forsikringsmæglere.
I § 5 og §§ 9 og 10 reguleres den  

 juridiske persons uafhængighed af bl.a.  

 forsikringsselskabsinteresser.
Det følger af stk. 1 at den enkelte  

 mægler ikke gennem ansættelse, eller anden form for tilknytning  

 til forsikringsselskaber eller dertil knyttede koncernselskaber, må  

 være afhængig af forsikringsselskabsinteresser.
En  

 forsikringsmægler må således ikke påtage sig hverv,  

 der bringer uafhængigheden i fare, f.eks. ved ansættelse som  

 direktør, bestyrelsesmedlem, funktionær eller lignende i  

 forsikringsselskaber eller andre selskaber med koncerntilknytning til  

 sådanne virksomheder eller indgå underhåndsaftaler eller  

 loyalitetsaftaler med bestemte forsikringsselskaber eller koncernselskaber,  

 der bringer uafhængigheden i fare.
Det følger af den  

 afgrænsning, der er foretaget i lovens § 1, stk. 2, at en  

 person, der via franchise,- agenturaftaler eller ansættelseskontrakt er  

 bundet til et forsikringsselskab, pengeinstitut eller virksomheder, der kan  

 udøve bestemmende indflydelse herover ikke omfattes af definitionen af  

 en uafhængig forsikringsmægler.
 En opgave som taksator i et forsikringsselskab eller  

 forsikringsselskabsejede taksatorsammenslutninger, opgaver for Foreningen til  

 Bedømmelse af Personforsikringsrisiko eller ansættelse i  

 Rådet for Dansk Forsikring og Pension må tillige anses for  

 udelukket.
 Derimod vil det ikke umiddelbart bringe  

 uafhængigheden i fare, såfremt en mægler har  

 underskriftsfuldmagt fra et eller flere forsikringsselskaber uden samtidig at  

 være forpligtet til kun at formidle forsikringer hertil, ligesom  

 afhængighed heller ikke vil kunne statueres, såfremt en  

 forsikringsmægler selv har et almindeligt kundeforhold i selskabet.  

 Såfremt en forsikringsmægler derimod, udover at foretage  

 almindelig servicering af forsikringstageren i en skadessituation, også  

 er bemyndiget til at træffe bindende afgørelse på  

 forsikringsselskabets vegne af erstatningsbeløbets størrelse,  

 vil der kunne rejses tvivl om forsikringsmæglerens uafhængighed i  

 øvrigt, af det pågældende forsikringsselskab.
I stk. 2 fastsættes for så vidt  

 angår den kapitalmæssige uafhængighed, at en  

 forsikringsmægler, hverken direkte eller indirekte må have  

 ejerinteresser, der overstiger 10 pct. af kapitalen i forsikringsselskaber  

 eller dertil knyttede koncernselskaber, hvortil der mægles.
Dette  

 indebærer således, at en forsikringsmægler kan eje en  

 aktiepost f.eks. medarbejderaktier stammende fra en tid, hvor den  

 pågældende var ansat i et forsikringsselskab.
 Bestemmelsen er et modstykke til bestemmelsen i § 5,  

 stk. 4, nr. 2, der angiver, at snævre forbindelser foreligger  

 såfremt mindst 10 pct. af forsikringsmæglerselskabets  

 stemmerettigheder eller kapitalen i forsikringsmæglerselskabet ejes af  

 virksomheder eller personer, og disse forbindelser vil kunne antages at  

 bringe forsikringsmæglerselskabets uafhængighed af  

 forsikringsselskabsinteresser i fare.
Bestemmelsen i stk. 3 supplerer stk. 1 og  

 angiver, at forsikringsmægleren såvel den ansatte som  

 selvstændigt virkende forsikringsmægler som et  

 forsikringsmæglerselskab stedse skal være opmærksom  

 på, om påtagelsen af andre hverv kan være egnet til at  

 skabe tvivl om uafhængigheden af forsikringsselskabsinteresser.  

 Bestemmelsen udelukker f.eks. ikke, at en forsikringsmægler  

 lejlighedsvis kan undervise på f.eks.
Forsikringshøjskolen.
Til § 16 Det følger af Kommissionens Henstilling, at det af  

 forbrugerhensyn er nødvendigt at stille krav om tegning af en  

 lovpligtig ansvarsforsikring af passende størrelse som  

 forudsætning for, at en forsikringsmægler kan tillades at drive  

 virksomhed.
En kunde, der retter henvendelse til en forsikringsmægler,  

 skal ikke stilles ringere på grund af forsikringsmæglerens  

 uagtsomhed end, hvis kunden havde haft kontakt direkte med  

 forsikringsselskabet.
Af henstillingen fremgår således, at den  

 person, der driver selvstændig forsikringsmæglervirksomhed, skal  

 være dækket af en ansvarsforsikring.
For så vidt  

 angår forsikringsmæglervirksomhed drevet i selskabsform  

 fremgår det af henstillingen, at kravet om en lovpligtig  

 ansvarsforsikring stilles til forsikringsmæglerselskabet og ikke til  

 den enkelte mægler, som skal være dækket af  

 forsikringsmæglerselskabets ansvarsforsikring.
Lovgivningen stiller i dag flere steder krav om  

 ansvarsforsikring til udøvere af liberale erhverv.
Dette er f.eks.  

 tilfældet ved statsautoriserede og registrerede revisorer, jf.  

 § 1, stk. 2 i lov om statsautoriserede revisorer og lov om  

 registrerede revisorer.
I stk. 1 angives, at en  

 forsikringsmægler skal være forsikret mod ethvert  

 økonomisk krav, som måtte følge af hvervet.  

 Forsikringsmæglerhenstillingen indeholder ikke noget forslag om  

 ansvarsforsikringens minimumsdækning.
Ansvarsforsikringens  

 dækningssum foreslås derfor fastsat i forhold til  

 omsætningen, karakteren af forsikringsmæglervirksomheden og  

 antallet af ansatte forsikringsmæglere, dog med angivelse af en vis  

 minimumsstørrelse.
Forsikringsmæglerhenstillingen forudsætter, at  

 ethvert erstatningskrav fra kunden som følge af erhvervsmæssig  

 forsømmelighed skal være dækket af forsikring eller  

 garanti, herunder også forsætlige forhold fra  

 forsikringsmæglerens side.
Ansvarsforsikringen dækker alene det  

 formuetab som forsikringsmæglerselskabet, personer selskabet er  

 ansvarlig for, eller den selvstændige forsikringsmægler  

 måtte påføre tredjemand ved uagtsomhed eller undladelse og  

 således ikke tab som følge af forsætlig adfærd.
I  

 sammenhæng med regler om lovpligtig ansvarsforsikring skal der  

 således ske en beskyttelse (skadesløsholdelse) af kundens  

 øvrige berettigede krav mod forsikringsmæglerselskabet eller  

 forsikringsmægleren for tab i forbindelse med handlinger eller  

 undladelser.
I stk. 2 indføres et krav om, at  

 forsikringsmæglerselskabet eller forsikringsmægleren skal oprette  

 en klientkonto, hvor tredjemands midler holdes adskilt fra øvrige  

 midler, der benyttes i driften af forsikringsmæglervirksomheden.
I det  

 omfang forsikringsmæglerselskabet eller forsikringsmægleren  

 modtager midler fra tredjemand, enten i form af præmieindbetalinger fra  

 kunderne eller, hvor erstatningsudbetalingen sker direkte fra  

 forsikringsselskabet til forsikringsmægleren, sikres disse midler  

 således mod virkningerne af eventuelle ulovligheder fra  

 forsikringsmæglerselskabets eller forsikringsmæglerens side.
 I det omfang midlerne faktisk er holdt adskilt fra  

 forsikringsmæglerselskabets eller forsikringsmæglerens  

 øvrige midler, skal de efter omstændighederne også kunne  

 holdes ude fra de øvrige kreditorer og kunne udleveres til den  

 berettigede i tilfælde af en konkurssituation, jf. konkursloven  

 § 82.
 For at imødegå tab for kunden som  

 følge af eventuelt underslæb fra  

 forsikringsmæglerselskabets eller forsikringsmæglerens side er  

 det nødvendigt at supplere klientkontoen med tegning af  

 underslæbsforsikring eller ved garantistillelse.
 I stk. 3 fastsættes, at  

 frigørelsesattest fra et forsikringsselskab kan erstatte pligten til  

 at indsætte de betroede midler fra forsikringsselskabet og  

 forsikringstageren på klientkontoen efter stk. 2.
En frigørelseserklæring udstedes af  

 forsikringsselskabet og indeholder en accept af, at forsikringstageren kan  

 indbetale midler f.eks. præmiebetaling eller selvrisikobeløb,  

 direkte til forsikringsmæglerne med frigørende virkning.
Hermed  

 opnår forsikringstageren sikkerhed for, at denne kun afkræves  

 betalingen én gang af forsikringsselskabet.
Det er imidlertid op til  

 forsikringsselskabet og forsikringsmægleren at indgå denne  

 aftale.
I stk. 4 fastsættes, at erstatningskrav  

 mod forsikringsmægleren kan rettes direkte til det forsikringsselskab,  

 som forsikringsmægleren har tegnet forsikring i.
Herved følges  

 det princip fra lovgivningen om f.eks. statsautoriserede revisorer, jf.  

 § 8 i bekendtgørelse om statsautoriserede revisorer og  

 registrerede revisorers sikkerhedsstillelse om, at forsikringsselskabet  

 hæfter direkte overfor den skadelidte.
Dette er en fravigelse af  

 forsikringsaftalelovens § 95. Af hensyn til kunderne vil der tillige  

 blive stillet krav om etablering af en tvungen afløbsforsikring ved  

 ophør af virksomheden i det omfang, de gældende  

 markedsvilkår muliggør en sådan.
 Efter bestemmelsen i stk. 5 skal  

 Finanstilsynet fastsætte regler om ansvarsforsikringens og sikkerhedens  

 minimumsdækning, herunder også om selvrisikoens størrelse  

 og om, i hvilket omfang en selvrisiko skal afdækkes over for den  

 enkelte kunde.
 Det i henhold til § 21 nedsatte rådgivende  

 udvalg om forsikringsmæglervirksomhed vil bl.a. bistå ved  

 fastsættelsen af de nærmere regler.
 Endvidere følger det af § 18, stk. 2, at  

 forsikringsselskabets bevis for til hvilke forsikringsmæglere, der er  

 udstedt frigørelsesattester og den tidsmæssige varighed heraf,  

 skal indsendes til Finanstilsynet, og at Finanstilsynet tilsvarende skal  

 underrettes om tilbagekaldelse af en frigørelsesattest.
Til § 17 Det angives i bestemmelsen, at en forsikringsmægler,  

 ikke i erhvervsmæssigt øjemed må medvirke til tegning af  

 direkte livsforsikring og skadesforsikring i selskaber i lande, som hverken  

 er EU-lande/EØS-lande eller i udenlandske selskaber, der ikke her  

 fået tilladelse (koncession) af Finanstilsynet, og som Finanstilsynet  

 derfor ikke har nogen form for kontrol med.
En forudsætning for at  

 mægling er lovligt, er således, at de selskaber, der mægles  

 til, opfylder adgangsbetingelserne for at dække risici her i landet,  

 jf. nr. 1-2 i bestemmelsen.
 Bestemmelsen er således udtryk for en beskyttelse af  

 de her i landet bosiddende personer, der herved sikres, at  

 forsikringsmæglerne ikke placerer forsikringer i forsikringsselskaber i  

 lande, hvor Finanstilsynet ikke har nogen aftaler om samarbejde med det  

 stedlige tilsyn med forsikringsselskaberne.
Til § 18 I stk. 1 angives, at forsikringsmægleren  

 skal udarbejde en specifikation over indtægternes fordeling på  

 forsikringsselskaber, og at denne skal være modtaget i Finanstilsynet  

 senest 6 måneder efter regnskabsårets udløb, forsynet med  

 en attestation fra en statsautoriseret eller registreret revisor om  

 indtægtsspecifikationens overensstemmelse med årsregnskabet.
Da  

 tilsynsvirksomheden ikke foreslås at omfatte et særligt  

 solvenstilsyn med forsikringsmæglerne, vil årsregnskaber og  

 revisionsprotokol derimod ikke skulle indsendes til Finanstilsynet.
 I stk. 2 foreskrives, at  

 forsikringsmægleren samtidig med den omhandlede dokumentation for  

 indtægternes fordeling på forsikringsselskaber skal indsende et  

 af forsikringsselskabet eller garantistiller udstedt bevis for gyldig  

 ansvarsforsikring og garantistillelse samt eventuel frigørelsesattest,  

 jf. bemærkningerne til § 16, stk. 1-3.
 Samtidig angives det, at forsikringsmægleren skal  

 indsende en af revisor, jf. stk. 1, udfærdiget erklæring om  

 revision af den klientkonto, som en forsikringsmægler er pligtig at  

 indsætte de ham betroede midler på.
 I stk. 3 præciseres, at pligten efter  

 stk. 1 og 2 ikke påhviler den ansatte forsikringsmægler.
 I stk. 4 bemyndiges Finanstilsynet til at  

 fastsætte nærmere regler om den specifikation af  

 indtægternes fordeling på forsikringsselskaber, der vil  

 indgå ved Finanstilsynets vurdering af den enkelte  

 forsikringsmæglervirksomheds uafhængighed.
Finanstilsynet vil til sikring af  

 uafhængighedskravet kræve, at forsikringsmægleren skal have  

 indhentet et efter forholdets natur antal realistiske tilbud på  

 risikoafdækning, og ved en årlig indberetning til Finanstilsynet  

 oplyse om fordelingen af de indtjente provisioner og andre vederlag, der  

 afspejler denne spredning.
Et spredningskrav vil dog blive vurderet under  

 hensyn til, hvad der til enhver tid er muligt.
En større spredning kan  

 kræves i et stort marked med mange forsikringsselskaber, der udbyder  

 ensartede ydelser, end i et mindre marked med få udbydere af  

 konkurrencedygtige ydelser, som f.eks. typisk er tilfældet inden for  

 livs- og pensionsforsikringsmarkedet.
Såfremt Finanstilsynet ikke  

 umiddelbart finder, at den pågældende forsikringsmægler  

 lever op til spredningskravet, skal den pågældende over for  

 Finanstilsynet kunne redegøre for de forhold, f.eks. specielle  

 forsikringsarter og begrænset udbudsmuligheder, der er grunden til den  

 ringe spredning af indtjeningen.
I modsat fald vil en tilbagekaldelse af  

 forsikringsmæglerens tilladelse kunne komme på tale.
 I stk. 5 angives, at fristbestemmelserne,  

 således som de er gennemført i den finansielle lovgivning i  

 øvrigt, finder anvendelse.
Til § 19 Det fastslås i bestemmelsen, at tilladelse til at  

 drive forsikringsmæglervirksomhed i visse situationer skal  

 tilbagekaldes.
Der findes også i forbindelse med lovgivning om  

 ejendomsmæglere i lov om omsætning af fast ejendom regler om  

 tilbagekaldelse af tilladelser, der i vidt omfang svarer til det, der  

 foreslås at skulle gælde for forsikringsmæglervirksomhed,  

 jf. § 25, stk. 3-6, i lov om omsætning af fast ejendom.
Tilbagekaldelse af et forsikringsmæglerselskabs  

 tilladelse sker efter reglerne i stk. 1. Efter bestemmelsen i  

stk. 1, nr. 1, tilbagekaldes tilladelsen, såfremt  

 forsikringsmæglerselskabet ikke kan dokumentere behørig  

 sikkerhed, eksempelvis ikke har bevis for gyldig ansvarsforsikring.
Efter  

stk. 1, nr. 2, tilbagekaldes tilladelsen til et  

 forsikringsmæglerselskab, såfremt Finanstilsynet på  

 baggrund af den indsendte indtægtsspecifikation vurderer, at selskabet  

 ikke lever op til uafhængighedskravet, jf. bemærkningerne til  

 § 18. Ved bedømmelsen af stk. 1, nr. 3, vil der blive  

 lagt vægt på, om der er tale om grov eller gentagen  

 overtrædelse eksempelvis af § 14 om, at selskabet ikke må  

 drive anden virksomhed end forsikringsmæglervirksomhed.
Da en  

 tilbagekaldelse af tilladelsen er ensbetydende med fratagelse af retten til  

 at udøve forsikringsmæglervirksomhed, skal mindre fejl og  

 forseelser ikke kunne danne grundlag for tilbagekaldelse.
Efter  

stk. 1, nr. 4, kan tilladelsen tilbagekaldes, såfremt  

 Finanstilsynet finder, at et medlem af bestyrelsen eller direktionen har  

 udvist en sådan adfærd, at der er grund til at antage at den  

 pågældende ikke vil varetage stillingen eller hvervet på  

 forsvarlig måde eller de i § 9, stk. 1 nævnte kapitalejere ved  

 deres adfærd skønnes at modvirke en forsvarlig drift af  

 forsikringsmæglerselskabet eller Finanstilsynet finder, at der mellem  

 forsikringsmæglerselskabet og virksomheder eller personer foreligger  

 snævre forbindelser af en sådan karakter, at  

 forsikringsmæglerselskabets uafhængighed er i fare.
Vurderingen  

 af, om en tilladelse skal tilbagekaldes skal ske efter samme retningslinjer  

 som ved vurderingen heraf på tilladelsestidspunktet, jf.  

 bemærkningerne til § 5, stk. 1-3.
Tilbagekaldelse af en forsikringsmæglers tilladelse  

 sker efter reglerne i stk. 2. Efter stk. 2, nr. 4,  

 tilbagekaldes en tilladelse som forsikringsmægler kun ved konkurs, men  

 ikke hvis forsikringsmægleren anmelder betalingsstandsning.
Ved en  

 betalingsstandsning i modsætning til en konkurs mister  

 forsikringsmægleren ikke rådigheden over virksomheden, selvom  

 forsikringsmægleren bliver sat under et af skifteretten beskikket  

 tilsyn.
Et krav om at tilladelsen til forsikringsmægleren slettes under  

 en betalingsstandsning, vil fratage forsikringsmægleren mulighed for at  

 kunne forbedre hans egen og virksomhedens økonomiske situation.
 Efter stk. 2, nr. 5, vil en  

 forsikringsmæglers andre hverv eller ejerinteresser i  

 forsikringsselskaber i strid med § 15 eksempelvis medføre  

 tilbagekaldelse af tilladelsen, såfremt forsikringsmægleren ikke  

 bringer forholdene til ophør.
 Efter stk. 2, nr. 6, tilbagekaldes  

 tilladelsen, såfremt forsikringsmægleren, jf. § 4,  

 stk. 2, ikke kan bevise at der er etableret gyldig sikkerhed efter  

 § 16, stk. 1-3.
 Efter stk. 2, nr. 7, tilbagekaldes en  

 forsikringsmæglers tilladelse endvidere, når Finanstilsynet  

 vurderer at der ikke længere foreligger uafhængighed af  

 forsikringsselskabsinteresser, jf. bemærkningerne til § 18.
 Ved bedømmelsen af stk. 2, nr. 8, vil  

 der f.eks. blive lagt vægt på, om der er tale om grov eller  

 gentagen overtrædelse af reglerne i § 13, om bl.a. oplysning om  

 provisionens størrelse eller af reglerne i § 15, stk. 1 og 3  

 om forsikringsmæglerens andre hverv eller af reglerne i § 16 om  

 ansvarsforsikring og klientkonto.
 Tilladelsen til den i et forsikringsmæglerselskab  

 ansatte forsikringsmægler tilbagekaldes under samme betingelser som  

 angivet i stk. 2, når bortses fra betingelsen i stk. 2, nr.  

 6.
Efter stk. 3 tilbagekaldes tilladelsen til et  

 forsikringsmæglerselskab eller en forsikringsmægler fra EU eller  

 lande, med hvilke Fællesskabet har indgået aftale til at  

 udøve virksomhed her i landet, såfremt betingelserne herfor ikke  

 længere opfyldes.
Bestemmelsen forudsætter et vist samarbejde  

 mellem de kompetente tilsynsmyndigheder.
Da en tilbagekaldelse af tilladelse efter stk. 1, nr.  

 3, og stk. 2, nr. 8, indebærer en betydelig  

 skønsudøvelse, er det i stk. 4 fastsat, at den  

 pågældende kan forlange, at Finanstilsynets afgørelse  

 indbringes direkte for domstolene og at en sådan indbringelse har  

 opsættende virkning.
Bestemmelsen er i overensstemmelse med § 25,  

 stk. 4 i lov om omsætning af fast ejendom.
Bestemmelsen i stk. 5 giver mulighed for at  

 tidsbegrænse en tilbagekaldelse af tilladelsen og efter  

stk. 6 kan tilladelsen erhverves påny, såfremt de  

 forhold, der begrundede tilbagekaldelsen er ophørt.
Som det er  

 tilfældet efter stk. 7, skal tilladelsen kunne opnås uden at  

 ansøgeren skal indsende samtlige de oplysninger, der kræves  

 efter § 4, stk. 2 og 3.
Bestemmelserne i stk. 5 og 6 svarer til § 25,  

 stk. 4 og 6 i lov om omsætning af fast ejendom.
Tilbagekaldelse i andre tilfælde end de i stk. 5, angivne er  

 som udgangspunkt af permanent karakter.
 Efter stk. 7 skal en forsikringsmægler  

 have mulighed for at deponere sin tilladelse i en periode, hvor den  

 pågældende enten ikke er ansat i et  

 forsikringsmæglerselskab, og derfor ikke udøver  

 forsikringsmæglervirksomhed eller blot ønsker at drive et andet  

 erhverv, der ikke er foreneligt med hvervet som forsikringsmægler, jf.  

 bemærkningerne til § 15. En sådan mulighed svarer til  

 advokater og revisorers mulighed for at deponere deres beskikkelse i en  

 periode og foreslås indført, således at det for  

 forsikringsmægleren vil være nemmere påny at få  

 tilladelse til at genoptage forsikringsmæglererhvervet, idet  

 Finanstilsynet i vidt omfang kan lægge de tidligere indsendte  

 oplysninger til grund.
Til § 20 Bestemmelsen i stk. 1 har til formål at  

 beskytte kunderne i en situation, hvor et forsikringsmæglerselskabs  

 eller en forsikringsmæglers tilladelse tilbagekaldes, og de  

 pågældende dermed ikke længere er berettigede til at drive  

 forsikringsmæglervirksomhed.
Afviklingen kræver ikke, at den  

 juridiske person opløses, men medfører, at selskabets navn og  

 vedtægter skal ændres således, at formålet ikke  

 længere er forsikringsmæglervirksomhed.
Forsikringsmægleren  

 og forsikringsmæglerselskabet skal underrette de kunder, hvormed der er  

 indgået aftale om løbende servicering af deres  

 forsikringsforhold om virksomhedens ophør og i denne forbindelse  

 opfordre kunderne til at søge anden professionel bistand.
 I stk. 2 angives, at en tilbagekaldelse eller  

 deponering af tilladelse i medfør af § 19, skal registreres i  

 Erhvervs- og Selskabsstyrelsen.
Til § 21 Vedtagelsen af en lov om forsikringsmæglervirksomhed  

 forudsætter tilstedeværelsen af en myndighed, hvortil  

 administrationen af loven kan overlades.
 Det foreslås i stk. 1 at tilsynsopgaven  

 varetages af Finanstilsynet, da der er tale om en naturlig forlængelse  

 af de opgaver, der allerede i dag udføres af Finanstilsynet.
 Tilsynet med forsikringsmæglererhvervet vil  

 bestå i et adfærdstilsyn, der udover at vurdere, om de stillede  

 betingelser for tilladelsen er tilstede, jf. kap. 2, vil bestå i at  

 påse, at reglerne i kap. 3 overholdes.
I stk. 2 bemyndiges Erhvervs- og  

 Selskabsstyrelsen til at fastsætte de nærmere regler om  

 forsikringsmæglerregisterets førelse.
Der vil heri kunne  

 fastsættes regler om styrelsens mulighed for at slette et  

 forsikringsmæglerselskab af registeret, såfremt der ikke er  

 foretaget anmeldelse til forsikringsmæglerregisteret om en virksomheds  

 ophør.
I stk. 3 foreslås, at Finanstilsynet  

 bistås af et rådgivende udvalg vedrørende  

 forsikringsmæglervirksomhed.
Udvalget skal bl.a. medvirke ved  

 udformningen af de specifikke krav, der skal stilles til den teoretiske og  

 praktiske uddannelse og til indholdet af ansvarsforsikring m.m.
Som det fremgår af stk. 4, skal udvalget  

 sammensættes af personer med kendskab til forsikringsmægling.  

 Udvalgets medlemmer udnævnes af Finanstilsynet for 3 år med  

 mulighed for genudnævnelse.
Det rådgivende udvalg kan holde  

 Finanstilsynet orienteret  

                                                        f.eks. om udviklingen  

 inden for forsikringsmæglererhvervet og vil få forelagt sager til  

 udtalelse, hvor Finanstilsynet ikke finder, at betingelserne for at give en  

 forsikringsmægler den ansøgte tilladelse er til stede.
 Udvalgets forretningsorden fastsættes af  

 Finanstilsynet.
Til § 22 I bestemmelsen gives der Finanstilsynet mulighed for at  

 indgive konkursbegæring, hvis en forsikringsmægler er  

 insolvent.
Til § 23 Bestemmelsen har til formål at give Finanstilsynet  

 mulighed for at foretage undersøgelser til fremme af gennemsigtigheden  

 på forsikringsmæglerområdet og er et vigtigt supplement til  

 det adfærdstilsyn, Finanstilsynet vil føre, jf. i øvrigt  

 bemærkningerne til § 21.
 En tilsvarende bestemmelse findes i § 50 a i lov om  

 banker og sparekasser m.v. og i § 240 i lov om  

 forsikringsvirksomhed.
 Adgangen til at samarbejde med andre myndigheder efter  

 stk. 1, 2. pkt., skyldes, at både Forbrugerombudsmanden og  

 Konkurrencerådet har kompetence til inden for deres område at  

 foretage undersøgelser på  

 forsikringsmæglerområdet.
 I stk. 2 angives, at de berørte  

 forsikringsmæglerselskaber og forsikringsmæglere har krav  

 på, at blive gjort bekendt med undersøgelsens resultat.
 Bestemmelserne om tavshedspligt, jf. § 26, vil  

 også finde anvendelse på omfanget af den offentliggørelse  

 af undersøgelsesresultaterne, der foretages.
Til § 24 I forbindelse med det løbende tilsyn er  

 forsikringsmægleren forpligtet til at give Finanstilsynet de  

 nødvendige oplysninger, ligesom Finanstilsynet har ret til at  

 kræve alle oplysninger, som skønnes nødvendige for  

 tilsynets afgørelse af, om en fysisk eller juridisk person er omfattet  

 af lovens bestemmelser.
En tilsvarende mulighed findes i § 31,  

 stk. 4, i lov om fondsmæglerselskaber samt § 240,  

 stk. 3, i lov om forsikringsvirksomhed.
Til § 25 Bestemmelsen fastslår, at ansatte i Finanstilsynet  

 hverken må have økonomiske interesser eller på anden  

 måde have tilknytning til forsikringsmæglerselskaber.
 En tilsvarende bestemmelse findes i alle andre tilsynslove  

 på det finansielle område, f.eks. § 239 i lov om  

 forsikringsvirksomhed.
Til § 26 Det foreslås at indføre samme tavshedspligt i  

 lov om forsikringsmæglervirksomhed, som er foreslået i alle andre  

 tilsynslove på det finansielle område og som har til formål  

 at gennemføre eneudrederens anbefalinger i den finansielle  

 tilsynslovgivning dog med den forskel, at denne lov ikke indeholder en regel  

 svarende til § 240 c, stk. 5, nr. 8 i forslaget til ændring  

 af lov om forsikringsvirksomhed.
Dette indebærer, at der ikke i  

 medfør af § 26 kan videregives oplysninger til Folketingets  

 stående udvalg.
Baggrunden for ikke at have medtaget denne regel er, at  

 tilsynet med forsikringsmæglerne alene er et adfærdstilsyn.
Det  

 vil derfor aldrig komme på tale, at staten i tilfælde af en  

 forsikringsmæglers eller et forsikringsmæglerselskabs konkurs  

 eller betalingsstandsning, vil skulle yde garanti eller stille midler til  

 rådighed for en afvikling.
Stk. 1 indeholder hovedreglen om  

 Finanstilsynets tavshedspligt.
Den ændrede formulering har ikke  

 betydning for adgangen til aktindsigt, der fortsat er begrænset i  

 henhold til § 14, 1. pkt., i lov om offentlighed i forvaltningen.
 I bestemmelsen er indsat en præcisering af begrebet  

 "Finanstilsynets ansatte" for at undgå uklarhed om  

 tavshedspligtens rækkevidde og for at undgå tvivl om, hvorvidt  

 "Finanstilsynets ansatte" kræver, at der foreligger et  

 direkte ansættelsesforhold.
 Bestemmelsen fastsætter, at personer, der er ansat i  

 selskaber, som Finanstilsynet har indgået kontrakt med om  

 udførelsen af serviceopgaver som led i tilsynets drift, er omfattet af  

 bestemmelsen om tavshedspligt.
 Serviceopgaver som led i driften vil f.eks. være  

 rengøring, vagttjeneste, reparation og vedligeholdelse af elektronisk  

 materiel og kantinedrift.
 Bestemmelsen medfører ikke nogen udvidelse af  

 kredsen af modtagere af fortrolige oplysninger.
 Stk. 2 fastlægger, at Finanstilsynets  

 tavshedspligt ikke ophæves, selvom den, som tavshedspligten tilsigter  

 at beskytte, giver samtykke til, at Finanstilsynet kan videregive  

 oplysninger.
Finanstilsynets tavshedspligt må for det  

 første ses som et supplement til den tavshedspligt, der er foreskrevet  

 for forsikringsmægleres forhold.
Det vil sige et ønske om af  

 konkurrencemæssige grunde at beskytte forsikringsmægleres  

 forretningsmæssige forhold, men i høj grad også et  

 ønske om at beskytte forsikringsmæglerens kunder, det være  

 sig privatpersoner eller erhvervskunder.
Finanstilsynets tavshedspligt er også en  

 afgørende betingelse for den tilsynsmæssige effektivitet.
For at  

 tilsynet kan få alle nødvendige oplysninger i en given sag,  

 må forsikringsmæglerne og kunderne kunne nære tillid til,  

 at tilsynet ikke videregiver oplysningerne.
Afgrænsningen af, om der foreligger samtykke, er  

 vanskelig.
Dette gælder naturligvis særligt, hvor samtykke ikke  

 er givet udtrykkeligt, men stiltiende.
Et samtykke kan ligeledes gives til  

 såvel videregivelse af alle oplysninger i en sag som til en enkelt  

 eller enkelte oplysninger.
Et samtykke kan ofte have karakter af en anmodning om, at  

 Finanstilsynet bekræfter et givent forhold over for eksempelvis  

 pressen.
I en sådan situation vil et samtykke til, at tilsynet kan  

 videregive en enkelt eller enkelte oplysninger - taget ud af en større  

 sammenhæng - kunne give et ufuldstændigt eller forvrænget  

 billede af en sag eller et begivenhedsforløb.
Finanstilsynet vil som  

 udgangspunkt ikke have mulighed for at fremkomme med supplerende eller  

 korrigerende oplysninger.
 En anden tænkelig følge af samtykke er den  

 situation, hvor en forsikringsmægler giver samtykke til videregivelse  

 af fortrolige oplysninger og andre forsikringsmæglere føler sig  

 presset til at gøre det samme.
Det er ikke utænkeligt, at dette vil kunne  

 påvirke forsikringsmægleren til at vise tilbageholdenhed med  

 hensyn til de oplysninger, der gives Finanstilsynet til brug for  

 tilsynsvirksomheden.
Og i endnu højere grad afholde  

 forsikringsmæglerne fra af egen drift at videregive relevante  

 oplysninger til tilsynet.
 Det foreslås på denne baggrund, at  

 forsikringsmæglere under tilsyn ikke skal kunne give samtykke til, at  

 Finanstilsynet kan videregive fortrolige oplysninger.
I stk. 3 er præciseret, at  

 Finanstilsynet af egen drift i årsberetningen m.v. i summarisk eller  

 sammenfattende form kan offentliggøre oplysninger.
Det  

 afgørende er, at det enkelte forsikringsmæglerselskab eller  

 forsikringsmægler og kunderne ikke kan identificeres.
Stk. 4 vedrører  

 forsikringsmæglerens relationer til kunder og tredjemand, som er  

 involveret i forsøg på at redde forsikringsmæglerselskabet  

 eller den enkelte forsikringsmægler.
Bestemmelsen sikrer, at parterne i  

 en civil retssag kan få udleveret oplysninger fra Finanstilsynet,  

 når forsikringsmægleren er erklæret konkurs.
Det er dog  

 angivet, at oplysninger om kundeforhold ikke kan videregives, samt at  

 fortroligheden med hensyn til oplysninger om tredjemand, der medvirker i  

 forsøg på at redde forsikringsmægleren, også  

 gælder efter at denne medvirken er ophørt.
 Stk. 5 indeholder regler om de særlige  

 tilfælde, hvor Finanstilsynet kan videregive fortrolige oplysninger.  

 Rækkefølgen i bestemmelsen er systematiseret, således, at  

 man har samlet først de tilfælde, hvor der kan videregives  

 fortrolige oplysninger til danske myndigheder m.v. (nr. 1-10), derefter  

 myndigheder m.v. inden for EU- og EØS-samarbejdet (nr. 11-12) og  

 endelig myndigheder i tredjelande (nr. 13).
 Bestemmelsen om, at tilsynet under visse  

 omstændigheder kan videregive fortrolige oplysninger til parterne i en  

 civil retssag, fremgår af stk. 4. Begrundelsen herfor er, at  

 bestemmelsen er atypisk i forhold til de i stk. 5 opregnede undtagelser,  

 da der ikke er tale om en myndighed eller lignende.
Nr. 1 gennemfører dele af artikel 16 i  

 tredje skadesforsikringsdirektiv og artikel 15 i tredje  

 livsforsikringsdirektiv. Ændringen foreslås på baggrund af  

 vedtagelsen af lov nr. 414 af 26. juni 1998 om ændring af lov om  

 værdipapirhandel m.v. og forskellige andre love.
I denne lov  

 præciseres det med en ændring af værdipapirhandelslovens  

 § 83, stk. 2, 1. pkt, at Fondsrådet er et uafhængigt,  

 kollegialt råd.
 Vedtagelsen af lov nr. 414 har derfor betydet, at det er  

 nødvendigt at udnytte direktivets hjemmel til at etablere en adgang  

 for tilsynsmyndigheder til at udveksle oplysninger indbyrdes.
 I nr. 2 præciseres det, at fortrolige  

 oplysninger kan videregives i forbindelse med efterforskning og  

 strafforfølgning af strafbare forhold, der er omfattet af straffeloven  

 eller tilsynslovgivningen, det vil sige de love, som administreres af  

 Finanstilsynet.
Afgørelse af, om der foreligger en  

 overtrædelse af tilsynslovgivningen eller straffeloven, kræver  

 ofte en grundig efterforskning og bevisbedømmelse, førend det  

 endeligt kan fastslås, at en overtrædelse foreligger.  

 Finanstilsynet har i langt de fleste tilfælde hverken hjemmel til eller  

 mulighed for at foretage en sådan efterforskning.
Som følge  

 heraf er bestemmelsens formuleret således, at fortrolige oplysninger  

 også kan videregives til brug for efterforskningen af en formodet  

 lovovertrædelse af tilsynslovgivningen eller straffeloven.
 I nr. 3 gives der mulighed for at videregive  

 fortrolige oplysninger til vedkommende minister som led i dennes overordnede  

 tilsyn.
Nr. 4 angiver, at oplysninger i en sag, der er  

 eller har været til behandling hos Finanstilsynet, kan videregives til  

 de admininistrative myndigheder, som behandler klager over tilsynets  

 afgørelse i sagen, f.eks.
Erhvervsankenævnet.
Indbringes  

 tilsynets afgørelse for domstolene, kan oplysningerne også  

 videregives til domstolene.
I henhold til nr. 5-7 kan videregivelse endvidere  

 ske, hvis Folketinget nedsætter en parlamentarisk kommission efter  

 Grundlovens § 51, eller når der ved særlig lov eller i  

 henhold til retsplejelovens § 21 nedsættes en kommissionsdomstol  

 til at undersøge bestemte spørgsmål om Finanstilsynets  

 virksomhed.
Oplysninger kan også videregives til Folketingets  

 Ombudsmand efter ombudsmandslovens § 7.
Nr. 8 giver hjemmel til videregivelse af fortrolige  

 oplysninger til Rigsrevisionen.
Det foreslås at lovfæste praksis,  

 hvorefter Rigsrevisionen kan indhente alle de oplysninger, som er i  

 Finanstilsynets besiddelse, og som skønnes af betydning for  

 udførelsen af Rigsrevisionens arbejde.
Baggrunden for den hidtidige  

 praksis er Rigsrevisionens rolle i den parlamentariske kontrol med  

 forvaltningen.
 Nr. 9 præciserer, at Finanstilsynet kan  

 videregive oplysninger til skifteretten og andre lignende myndigheder.
 Nr. 10 giver hjemmel til, at videregivelse af  

 fortrolige oplysninger kan ske til indenlandske og udenlandske institutioner,  

 der forvalter likvidations- og garantiordninger under forudsætning af,  

 at oplysningerne er nødvendige for, at de kan udføre deres  

 arbejde.
 Det præciseres endvidere, at Finanstilsynet kan  

 videregive fortrolige oplysninger til institutioner, der forvalter  

 investorgarantiordninger, idet direktivet om investorgarantiordninger er  

 gennemført i dansk ret med lov nr. 415 af 26. juni 1998 om en  

 garantifond for indskydere og investorer.
Nr. 11 angiver, at Finanstilsynet kan videregive  

 fortrolige oplysninger til andre tilsynsmyndigheder, der fører tilsyn  

 med forsikringsmæglere inden for EU/EØS.
Sådanne andre  

 tilsynsmyndigheder vil blive undergivet tilsvarende tavshedspligt, da alle  

 medlemslande er forpligtet til at gennemføre sådanne regler i  

 medfør af bestemmelserne herom i de vedtagne direktiver på det  

 finansielle område, f.eks. 3. livs- og 3.  

 skadesforsikringsdirektiv.
Nr. 12 angiver, at oplysninger kan videregives til  

 myndigheder i andre lande inden for EU/EØS, der har ansvaret for  

 tilsynet med andre kredit- og finansieringsinstitutter eller fører  

 tilsyn med kapitalmarkederne.
Det er dog en betingelse, at disse myndigheder  

 har behov for oplysningerne til varetagelse af deres tilsynsopgaver.
Det er i nr. 13 præciseret, at Finanstilsynet  

 kun kan videregive oplysninger til myndigheder i tredjelande, hvis  

 lovgivningen i det pågældende land fastlægger en  

 tilsvarende tavshedspligt.
Det vil derfor ikke være  

 tilstrækkeligt, at det pågældende lands tilsynsmyndighed  

 tilkendegiver ikke at ville udlevere de pågældende  

 oplysninger.
Det er samtidig præciseret, at bestemmelsen ikke  

 omhandler EØS-landene.
Disse lande er omfattet af nr. 11 og 12.
 I stk. 6 er fastlagt, at alle, der efter de  

 foreslåede stk. 4 og 5 modtager oplysninger fra Finanstilsynet,  

 bliver omfattet af tilsynets tavshedspligt, forudsat der er tale om  

 fortrolige oplysninger.
 Det foreslåede stk. 6 indebærer ikke  

 indskrænkninger i grundlæggende principper inden for retsplejen.  

 Således får bestemmelsen bl.a. ingen betydning for en forsvarers  

 ret til at blive bekendt med sagens materiale, jf. herved den  

 foreslåede bestemmelse i stk. 5, nr. 2.
Ifølge stk. 7, må fortrolige  

 oplysninger, som Finanstilsynet modtager, alene bruges som led i varetagelsen  

 af Finanstilsynets beføjelser efter lov om  

 forsikringsmæglervirksomhed.
Desuden kan de bruges i forbindelse med  

 sager, hvor en afgørelse truffet af Finanstilsynet påklages til  

 højere administrativ myndighed eller indbringes for domstolene, jf.  

 stk. 5, nr. 4.
Til § 27 Bestemmelsen indfører det princip, som er  

 gældende i den øvrige tilsynslovgivning på det finansielle  

 område, om, at alene den forsikringsmægler eller det  

 forsikringsmæglerselskab en afgørelse retter sig mod, er part i  

 forhold til Finanstilsynet, jf. den nuværende bestemmelse i lov om  

 forsikringsvirksomhed § 240 c, stk. 6.
I stk. 2 og 3 foreslås det i  

 overensstemmelse med lovforslag L28 af 8. oktober 1998 til ændring  

 § 240 d i lov om forsikringsvirksomhed, at andre end  

 forsikringsmægleren og forsikringsmæglerselskabet tillige kan  

 være part i forhold til Finanstilsynet.
Partsstatus indebærer  

 bl.a. adgang til efter forvaltningslovens regler at få fortrolige  

 oplysninger i den del af en sag, som vedrører den  

 pågældende, samt mulighed for indbringelse af Finanstilsynets  

 afgørelse herom for Erhvervsankenævnet.
Forvaltningslovens  

 regler om partsbeføjelser finder dog kun anvendelse i sager, hvori der  

 er eller vil blive truffet afgørelse af en forvaltningsmyndighed, jf.  

 forvaltningslovens § 2, stk. 1.
 I stk. 2 er angivet de tilfælde, hvor  

 andre end forsikringsmægleren og forsikringsmæglerselskabet kan  

 anses for part.
Nr. 1 angiver, at partsstatus tillægges i de  

 tilfælde, hvor Finanstilsynet træffer afgørelse om lovens  

 anvendelsesområde, jf. § 2. Finanstilsynet træffer  

 afgørelse om, hvorvidt en person eller selskab anses for at drive  

 forsikringsmæglervirksomhed.
Det kan medføre, at virksomheden  

 får pålæg af tilsynet om at ophøre med at drive den  

 form for virksomhed eller eventuel påtale for at overtræde  

 bestemmelserne.
Det synes rimeligt at tillægge denne personkreds  

 partsstatus.
 Nr. 2 angiver, at en virksomhed eller person, som  

 ansøger om tilladelse i medfør af §§ 4 eller 7  

 tillægges partsstatus, selvom tilladelsen endnu ikke er meddelt med den  

 konsekvens, at virksomheden eller personen derfor ikke er en  

 forsikringsmægler, der er omfattet af stk. 1.
 Nr. 3 angiver, at hvis Finanstilsynet nægter  

 et selskab tilladelse eller tilbagekalder denne, fordi et medlem af  

 selskabets direktion eller bestyrelse ikke anses for at leve op til kravet om  

 hæderlighed og erfaring, anses den pågældende tillige for  

 at være part i denne del af sagen, jf. § 5, stk. 1-3 samt  

 § 19, stk.1, nr. 4.
 Tilsvarende vil i medfør af nr. 4 en kapitalejer,  

 jf. § 5, stk. 2 og § 19, stk. 1, nr. 4, som efter  

 Finanstilsynets opfattelse vil modvirke en forsvarlig drift af selskabet,  

 også opnå partsstatus.
Nr. 4 angiver at Finanstilsynet i medfør af  

 § 9, stk. 1 og stk. 3-6, skal godkende den direkte eller  

 indirekte erhvervelse af kvalificerede andele samt have underretning fra en  

 kapitalejer, hvis andel falder til under 10 pct.
I øvrigt giver  

 § 10, stk. 1-3 mulighed for at ophæve stemmeretten for ejere  

 af kvalificerede andele.
Det synes velbegrundet, at den ejer af kvalificerede  

 andele, som afgørelsen vedrører betragtes som part, hvilket  

 hermed præciseres i lovteksten.
Nr. 5 angiver at Finanstilsynet efter § 5,  

 stk. 1-3, kan nægte at give tilladelse til et  

 forsikringsmæglerselskab, hvis selskabets har snævre forbindelser  

 til andre virksomheder m.v., og disse forbindelser vil kunne  

 vanskeliggøre varetagelsen af tilsynets opgaver.
De virksomheder, som  

 Finanstilsynet finder har snævre forbindelser til et selskab, hvorfor  

 tilladelse nægtes, er ligeledes part i denne del af sagen.
 Efter stk. 3 får en person med en  

 nærmere angiven tilknytning til forsikringsmæglerselskabet  

 partstatus, hvis Finanstilsynet påtaler forhold, der retter sig mod den  

 pågældende.
Til § 28 I lighed med, hvad der gælder på de  

 øvrige områder, der er underlagt Finanstilsynets virksomhed,  

 skal Finanstilsynet afgive en årlig beretning om  

 forsikringsmæglernes virksomhed.
Til § 29 I lighed med, hvad der gælder bl.a. efter lov om  

 forsikringsvirksomhed for forsikringsselskaber, der er underlagt  

 Finanstilsynets tilsyn, skal forsikringsmæglerne dække udgifterne  

 ved Finanstilsynets tilsyn med forsikringsmæglerne.
Bidraget  

 fastsættes i forhold til de medgåede ressourcer ved tilsynet med  

 forsikringsmæglere.
Til § 30 I lighed med hvad der gælder på de  

 øvrige områder, der er under Finanstilsynets tilsyn kan  

 Finanstilsynets afgørelser indbringes for  

 Erhvervsankenævnet.
Til § 31 Bestemmelsen i stk. 1 fastsætter, at  

 personer og virksomheder, der ved aftale med et eller flere  

 forsikringsselskaber har forpligtet sig til at virke for afsætning af  

 disse bestemte forsikringsselskabers produkter tydeligt skal angive dette ved  

 enhver henvendelse til offentligheden.
Herved sikres, at den potentielle forsikringstager er  

 opmærksom på det særlige afhængighedsforhold og  

 interessefællesskab, der består mellem forsikringsselskabet og  

 sælgeren, og ikke forventer en uvildig rådgivning fra  

 forsikringsformidlerens side.
Forsikringsformidling udøvet af liberale  

 erhvervsudøvere vil derimod ikke blive omfattet af oplysningspligten,  

 i det omfang denne formidlingsvirksomhed ikke hviler på  

 forudgående aftale med bestemte forsikringsselskaber.  

 Ansvarspådragende handlinger eller undladelser fra denne gruppes side i  

 forbindelse med formidlingen påhviler således ikke  

 forsikringsselskaberne, men må bæres af de  

 pågældendes ansvarsforsikringer.
 Det følger af udtrykket henvendelse i stk. 1,  

 at de ansatte, der sælger forsikringsprodukter fra et  

 forsikringsselskabs hoved- eller filialkontorer ikke er underlagt en  

 sådan oplysningsforpligtelse, jf. i øvrigt bemærkningerne  

 til stk. 3.
 I medfør af stk. 2 skal  

 pengeinstitutter, ejendomsmæglere og f.eks. automobilforhandlere og  

 rejsebureauer, i det omfang de har indgået samarbejdsaftaler med  

 bestemte forsikringsselskaber, ved tydelig angivelse heraf i  

 forretningslokalet gøre opmærksom på, at der her formidles  

 forsikringer for et eller flere bestemte forsikringsselskaber, således  

 som det er foreskrevet i lov om mærkning og skiltning med pris m.m.
Stk. 3 indebærer, at forsikringsselskaber  

 pålægges pligt til at udstyre salgskorpset, dvs. f.eks. agenter,  

 assurandører og andre sælgere med et bevis for  

 tilknytningsforholdet til forsikringsselskabet og at dette bevis uopfordret  

 skal fremlægges ved enhver henvendelse til potentielle kunder.
Dette  

 bevis vil f.eks. kunne bestå af et egentligt legitimationsbevis eller  

 visitkort med navn og funktionsangivelse.
Personer, f.eks. ansatte i et pengeinstitut, der formidler  

 forsikringsprodukter fra et forsikringsselskab, der er koncernforbundet med  

 pengeinstituttet skal dog alene være udstyret med et bevis, hvis de  

 virker uden for forretningslokalet.
Tilsvarende gælder for  

 sådanne ansattes formidling af forsikringsprodukter i henhold til  

 indgåede samarbejdsaftaler mellem pengeinstituttet og et eller flere  

 forsikringsselskaber, når dette foregår uden for  

 pengeinstituttets lokaler.
Til § 32 Bestemmelsen foreskriver straf for overtrædelse af  

 en række af forslagets bestemmelser.
Præcise informationspligter  

 og handleforbud foreslås i det i bestemmelsen angivne omfang  

 strafsanktioneret.
 Lovforslaget er et supplement til de generelle  

 erhvervsregulerende og forbrugerbeskyttende love og straffeloven, som  

 gælder fuldt ud ved siden af.
 I stk. 2 bemyndiges Finanstilsynet til at  

 fastsætte straf af bøde for overtrædelse af forskrifter  

 udstedt i medfør af loven.
 Stk. 3 giver adgang til at straffe juridiske  

 personer, der overtræder loven med bøde.
Til § 33 Bestemmelsen indebærer, at loven træder i  

 kraft den 1. oktober 1999. Det betyder, at reglerne i loven skal være  

 opfyldt fra dette tidspunkt.
Dette gælder som udgangspunkt også  

 for den forsikringsmæglervirksomhed, der udøves ved lovens  

 ikrafttræden, jf. dog § 34.
 Det foreslås i stk. 2, at bestemmelsen i  

 § 21 om det rådgivende udvalg vedrørende  

 forsikringsmæglervirksomhed sættes i kraft den 1. marts 1999. Fra  

 samme tidspunkt kan forsikringsmæglerselskaber der ønsker at  

 drive virksomhed her i landet gennem en filial, underrette Finanstilsynet  

 herom samt indsende den fornødne dokumentation.
Til § 34 Bestemmelsen indeholder en overgangsordning for den person  

 eller det selskab, herunder interessentskab, der udøver  

 forsikringsmæglervirksomhed ved lovens ikrafttræden.
Der vil ved  

 administrationen af regler blive lagt vægt på, at den  

 pågældende forud for lovens ikrafttræden har udøvet  

 forsikringsmæglervirksomhed og at det kan dokumenteres f.eks. ved  

 indsendelse af selvangivelse.
Bestemmelsens stk. 1 indebærer, at den  

 pågældende person eller det pågældende selskab kan  

 fortsætte med denne forsikringsmæglervirksomhed, selv om  

 Finanstilsynet ikke har givet tilladelse hertil efter § 3, stk. 1. Det er en  

 betingelse herfor, at ansøgning om tilladelse efter § 4, stk. 1 3,  

 indgives til Finanstilsynet senest den 1. januar 2000. I så fald kan  

 den pågældende på grundlag af bestemmelsen udøve  

 forsikringsmæglervirksomhed, indtil Finanstilsynet har truffet  

 afgørelse om ansøgningen.
I denne periode må den  

 pågældende person eller det pågældende selskab  

 benytte betegnelsen forsikringsmæglerselskab, jf. lovens § 11.
 Efter stk. 2 skal Finanstilsynet se bort fra, at en  

 person som nævnt i stk. 1 ikke opfylder kravene til teoretisk  

 uddannelse eller praktisk kunnen ved lovforslagets fremsættelse,  

 når tilsynet skal tage stilling til, om den pågældende  

 opfylder betingelserne for at få tilladelse til at udøve  

 forsikringsmæglervirksomhed.
Finanstilsynet kan dog stille som vilkår for en  

 tilladelse, at den pågældende person inden den 1. januar 2005  

 indsender bevis for at have gennemført den fornødne teoretiske  

 uddannelse.
Den fastsatte tidsfrist giver den pågældende rimelig  

 mulighed for at gennemføre den nødvendige uddannelse.
 Stk. 3 giver Finanstilsynet hjemmel til at  

 fastsætte som vilkår for en tilladelse, at  

 uafhængighedskravene som nævnt i § 15, stk, 1 og 3, skal  

 være opfyldt inden for en nærmere angiven frist efter lovens  

 ikrafttræden for så vidt angår personer, der ved lovens  

 ikrafttræden udøver forsikringsmæglervirksomhed.
 Bestemmelsen tager sigte på den situation, hvor den  

 pågældende person ikke har mulighed for at bringe sit  

 ansættelsesforhold m.v. til ophør inden lovens  

 ikrafttræden, fordi den pågældende skal overholde et  

 bestemt opsigelsesvarsel.
Den frist, der fastsættes efter bestemmelsen, skal  

 som udgangspunkt svare til opsigelsesvarslet i det konkrete tilfælde.  

 Det gælder dog ikke, hvis varslet må anses for uacceptabelt  

 langt, f.eks. mere end 1 år.
I den situation vil der blive fastsat en  

 kortere frist.
 Stk. 4 indebærer, at en person eller et  

 selskab som nævnt i stk. 1 får en frist til den 1. oktober 2000  

 til at afvikle direkte eller indirekte ejerinteresser i et forsikringsselskab  

 m.v.
Til § 35 Loven foreslås ikke at gælde for  

 Færøerne, men kan ved kongelig anordning sættes i kraft  

 for Grønland med de afvigelser, som landsdelens særlige forhold  

 tilsiger.
