Fremsat den 29. april 1999 af miljø- og  

 energiministeren (Svend Auken) Forslag til Lov om elforsyning1) Kapitel 1 Indledende bestemmelser § 1. Lovens formål er at sikre, at  

 landets elforsyning tilrettelægges og gennemføres i  

 overensstemmelse med hensynet til forsyningssikkerhed,  

 samfundsøkonomi, miljø og forbrugerbeskyttelse.
Loven skal  

 inden for denne målsætning sikre forbrugerne adgang til billig  

 elektricitet og fortsat give forbrugerne indflydelse på forvaltningen  

 af elsektorens værdier.
 Stk. 2. Loven skal i overensstemmelse med de i  

 stk.1 nævnte formål særligt fremme en bæredygtig  

 energianvendelse, herunder ved energibesparelser og anvendelse af kraftvarme,  

 vedvarende og miljøvenlige energikilder, samt sikre en effektiv  

 anvendelse af økonomiske ressourcer og skabe konkurrence på  

 markeder for produktion og handel med elektricitet.
 § 2. Loven finder anvendelse på  

 produktion, transport, handel og levering af elektricitet.
 Stk. 2. Loven gælder på land- og  

 søterritoriet og i den eksklusive økonomiske zone.
 Stk. 3. Loven omfatter ikke virksomhed, der er  

 reguleret efter lov nr. 292 af 10. juni 1981 om visse havanlæg.
 Stk. 4. Miljø- og energiministeren kan  

 bestemme, at mindre anlæg eller mindre omfattende aktiviteter, som er  

 omfattet af loven, helt eller delvist skal undtages fra lovens  

 bestemmelser.
 § 3. Miljø- og energiministeren holder  

 et af Folketinget nedsat udvalg orienteret om alle væsentlige forhold  

 vedrørende landets elforsyning.
§ 4. Kommuner kan varetage netvirksomhed og produktion af  

 elektricitet ved afbrænding af affald.
Kommuner og amtskommuner kan  

 deltage i al øvrig virksomhed, som er omfattet af § 2, stk. 1,  

 når virksomheden varetages af et selskab med begrænset  

 ansvar.
 Stk. 2. Kommuner kan deltage i anden virksomhed, som har  

 tilknytning til virksomhed efter loven, jf. § 2, stk. 1. Virksomheden skal  

 udøves på kommercielle vilkår i selvstændige  

 selskaber med begrænset ansvar.
 Stk. 3. Miljø- og energiministeren kan  

 fastsætte regler om den i stk. 2 nævnte virksomhed, herunder om  

 de aktiviteter, der kan udøves efter stk. 2 og om regnskabs- og  

 forretningsmæssige forhold.
 Stk. 4. De bestemmelser i loven, som gælder for  

 netvirksomheder og elproduktionsvirksomheder, gælder kun for de af en  

 kommunes opgaver, der er en del af netvirksomhed eller  

 elproduktionsvirksomhed efter stk. 1, 1 pkt.
 § 5. I denne lov forstås ved  

 følgende:
 Decentrale kraftvarmeanlæg:  

 Kraftvarmeanlæg, som ikke er beliggende på centrale  

 kraftværkspladser, jf. § 10, stk. 6.
 Direkte elforsyningsnet: Elforsyningsnet, beregnet  

 for levering af elektricitet fra en elproduktionsvirksomhed til en anden  

 elproduktionsvirksomhed eller bestemte forbrugere, og som helt eller delvis  

 erstatter benyttelsen af det kollektive elforsyningsnet.
 Distributionsnet: Kollektivt elforsyningsnet, som  

 har til formål at levere elektricitet til en ubestemt kreds af  

 forbrugere, samt net, som ejes af en kollektiv elforsyningsvirksomhed, og som  

 har til formål at forbinde en forbruger direkte med  

 transmissionsnettet.
 Elværksejet anlæg: Anlæg ejet af  

 virksomhed, som var berettiget til at indregne henlæggelser efter § 9 i  

 den hidtil gældende elforsyningslov.
 Forbrugssted: Punkt, hvorfra der aftages  

 elektricitet til ét samlet matrikelnummer eller til  

 sammenhængende bygninger fordelt på flere matrikelnumre med kun  

 én forbruger af elektricitet.
 Forsyningspligtig virksomhed: Virksomhed med  

 bevilling, der forsyner forbrugere, som ikke har eller ikke gør brug  

 af muligheden for valg af egen leverandør, med elektricitet.
 Kollektiv elforsyningsvirksomhed: Offentlig eller  

 privat ejet virksomhed med bevilling, som på offentligt regulerede  

 vilkår har til formål at udføre aktiviteter som net-,  

 transmissions- forsyningspligtig- eller systemansvarlig virksomhed.
 Kollektive elforsyningsnet: Transmissions- og  

 distributionsnet, som på offentligt regulerede vilkår har til  

 formål at transportere elektricitet for en ubestemt kreds af  

 elleverandører og elforbrugere.
 MW: Måleenhed for elektrisk effekt.
 Netvirksomhed: Virksomhed med bevilling, der driver  

 distributionsnet.
 Sammenhængende elforsyningssystem: Kollektive  

 elforsyningsnet med tilhørende anlæg i et større  

 område, som er indbyrdes forbundet med henblik på fælles  

 drift.
 Systemansvarlig virksomhed: Virksomhed med  

 bevilling, der har det overordnede ansvar for at opretholde  

 forsyningssikkerhed og en effektiv udnyttelse af et sammenhængende  

 elforsyningssystem.
 Transit: Transport af elektricitet med henblik  

 på at opfylde aftaler om elhandel, hvor ingen af aftaleparterne aftager  

 eller producerer den pågældende elektricitet her i landet.
 Transmissionsnet: Offentligt elforsyningsnet som  

 har til formål at transportere elektricitet fra produktionssteder til  

 et overordnet center i distributionsnettet eller at forbinde det med andre  

 sammenhængende elforsyningsnet.
 Transmissionsvirksomhed: Virksomhed med bevilling,  

 der driver transmissionsnet.
Kapitel 2 Elforbrugernes stilling § 6. Enhver har ret til mod betaling at blive  

 forsynet med elektricitet her i landet.
Denne forsyningsret indebærer  

 ret til levering af elektricitet gennem et leveringstilbud fra en  

 forsyningspligtig virksomhed, jf. kapitel 6, og fra de i § 7 nævnte  

 tidspunkter ret til valg af leverandør.
 Stk. 2. Forbrugere, som har adgang til valg af  

 leverandør, har ret til at opsige og genindtræde i leveringen  

 fra den forsyningspligtige virksomhed inden for rimelige frister og på  

 rimelige vilkår.
 Stk. 3. Kollektive elforsyningsvirksomheder skal  

 stille deres ydelser til rådighed for forbrugerne på  

 gennemsigtige, objektive, rimelige og ensartede vilkår.
 § 7. Enhver elforbruger har fra  

 følgende tidspunkter ret til valg af leverandør:
 1)	Forbrugere med et årligt forbrug på 100  

 GWh og derover: Fra denne lovs ikrafttræden.
 2)	Forbrugere med et årligt forbrug på 10  

 GWh og derover: Fra den 1. april 2000.
 3)	Forbrugere med et årligt forbrug på 1  

 GWh og derover: Fra den 1. januar 2001.
 4)	Alle øvrige forbrugere: Fra den 1. januar  

 2003.
 Stk. 2. Forbruget opgøres pr. forbrugssted  

 på grundlag af forbruget i seneste aflæste 12 måneders  

 forbrug inden den i stk. 1 nævnte skæringsdato.
 Stk. 3. Uanset bestemmelsen i stk. 1 har  

 elproduktionsvirksomheder adgang til at levere elektricitet til egne  

 faciliteter og datterselskaber.
 Stk. 4. Miljø- og energiministeren kan  

 fastsætte nærmere regler om den i stk. 3 nævnte  

 forsyning.
 Stk. 5. Hvis tekniske forhold taler herfor, kan  

 miljø- og energiministeren efter forelæggelse for det i § 3  

 nævnte udvalg ændre de i stk. 1 nævnte frister.
§ 8. Enhver elforbruger her i landet skal  

 aftage en forholdsmæssig andel af den elektricitet, som  

 netvirksomhederne og de systemansvarlige virksomheder i henhold til lovens  

 kapitel 9 eller regler eller afgørelser i medfør af loven er  

 forpligtet til at aftage.
For elektriciteten betales den pris, der  

 følger af loven eller af bestemmelser fastsat efter loven.
 Stk. 2. Forbrugere af elektricitet kan ved aftale  

 med netselskabet frigøre sig for aftageforpligtelsen efter stk. 1 mod  

 en betaling, som skal være rimelig over for de øvrige  

 forbrugere.
 Stk. 3. Enhver elforbruger her i landet skal fra  

 det af miljø- og energiministeren efter § 61 fastsatte tidspunkt  

 erhverve VE-beviser efter reglerne i kapitel 9.
 Stk. 4. Enhver elforbruger her i landet skal  

 endvidere afholde en forholdsmæssig andel af de kollektive  

 forsyningsvirksomheders nødvendige omkostninger ved at  

 gennemføre de offentlige forpligtelser, som disse er pålagt  

 ifølge denne lov eller anden lovgivning eller regler eller  

 afgørelser i medfør af denne lov, jf. § 9.
 § 9. Følgende omkostninger til  

 offentlige forpligtelser skal afholdes af alle elforbrugere inden for et  

 sammenhængende elforsyningssystem:
 1)	Den systemansvarlige virksomheds nødvendige  

 omkostninger til dækning af de opgaver, som denne er pålagt efter  

 bestemmelserne i § 28, stk. 3, nr. 4, § 29, § 30, § 56 og § 57, stk. 1.
 2)	Netvirksomhedernes nødvendige omkostninger  

 til dækning af de opgaver, som disse er pålagt efter  

 bestemmelserne i § 22, stk. 1, nr. 3 og 4, samt stk. 5, § 57, stk. 1, § 67 og  

 § 68.
 Stk. 2. De kollektive elforsyningsvirksomheders  

 øvrige omkostninger påhviler de brugere, der modtager  

 virksomhedens ydelser og opkræves gennem den enkelte virksomheds  

 tariffer.
Kapitel 3 Elproduktion § 10. Elproduktion fra anlæg med en  

 kapacitet på over 25 MW kan kun udøves af virksomheder, der har  

 opnået bevilling fra miljø- og energiministeren.
 Stk. 2. Bevilling efter stk. 1 gives for mindst 20  

 år.
 Stk. 3. Der kan kun gives bevilling til en  

 ansøger, som kan dokumentere, at denne har den fornødne  

 tekniske og finansielle kapacitet.
 Stk. 4. For elproduktionsvirksomheder, som ved  

 lovens ikrafttræden har bevilling til elproduktion, kan bevilling efter  

 stk. 1 gives på vilkår af, at den pågældende  

 virksomhed opfylder de pålæg vedrørende  

 miljøvenlige elproduktionsanlæg, som virksomheden har fået  

 i medfør af § 13 i den hidtil gældende elforsyningslov.
 Stk. 5. Miljø- og energiministeren kan  

 dispensere fra vilkår i bevillinger som nævnt i stk. 4, hvis  

 dette skønnes nødvendigt for elproduktionsvirksomhedens  

 mulighed for fortsat økonomisk forsvarlig drift.
 Stk. 6. Miljø- og energiministeren kan  

 fastsætte regler om hvilke kraftværkspladser, der betegnes som  

 centrale kraftværkspladser, jf. § 5.
 § 11. Etablering af nye  

 elproduktionsanlæg samt væsentlige ændringer i  

 bestående anlæg kan kun foretages efter forudgående  

 tilladelse fra miljø- og energiministeren.
 Stk. 2. Meddelelse af tilladelse er betinget af, at  

 ansøgeren dokumenterer opfyldelsen af nærmere angivne  

 offentliggjorte betingelser vedrørende det ansøgte anlægs  

 energieffektivitet, brændselsanvendelse og miljøforhold i  

 øvrigt.
 Stk. 3. Miljø- og energiministeren  

 fastsætter regler om betingelserne og procedurer for meddelelse af  

 tilladelse herunder, at nærmere angivne tilladelser kan gøres  

 tidsbegrænsede.
 Stk. 4. Nukleare produktionsanlæg kan ikke  

 etableres i medfør af denne lov.
§ 12. Der kan i en tilladelse efter § 11 eller  

 i en bevilling efter § 10 fastsættes vilkår om, at  

 ejeren 1)	forpligter sig til at ændre  

 produktionsomfanget efter den systemansvarlige virksomheds bestemmelse,  

 når denne finder det nødvendigt for at opretholde en effektiv  

 udnyttelse af nettet, forsyningssikkerheden eller kvaliteten i det  

 sammenhængende forsyningsnet, 2)	stiller sikkerhed for nedtagning af anlæg, 3)	påtager sig, for så vidt angår  

 kraftvarmeanlæg, en forsyningspligt for fjernvarme i et nærmere  

 fastlagt forsyningsområde og 4)	forpligter sig til at underrette  

 forsyningsområdets systemansvarlige virksomhed mindst et år i  

 forvejen, såfremt det besluttes at et anlæg skal lukkes eller  

 tages ud af drift, så det ikke er til rådighed i en længere  

 periode.
Elproduktionsanlæg på havet § 13. Adgangen til at udnytte energi fra vand  

 og vind på søterritoriet og i den eksklusive økonomiske  

 zone tilkommer alene den danske stat.
 Stk. 2. Forundersøgelser og udnyttelse af  

 energi omfattet af stk. 1 kan kun finde sted efter tilladelse fra  

 miljø- og energiministeren.
 Stk. 3. Tilladelse gives for et nærmere  

 angivet område og kan meddeles særskilt for henholdsvis  

 forundersøgelser og udnyttelse af energi.
 Stk. 4. Miljø- og energiministeren kan  

 fastsætte vilkår for tilladelsen, herunder om rapportering om  

 forundersøgelsernes forløb og resultater samt om overholdelse  

 af sikkerhedskrav o.l.
 Stk. 5. Miljø- og energiministeren kan  

 fastsætte regler eller træffe afgørelse om tilladelser  

 efter denne bestemmelse, herunder om betaling for behandling af  

 ansøgninger og om tidsbegrænsning af tilladelser.
 § 14. Tilladelsen efter § 13 meddeles efter  

 miljø- og energiministerens nærmere bestemmelse enten efter  

 offentlig indkaldelse af ansøgninger i forbindelse med udbud i henhold  

 til regler fastsat af miljø- og energiministeren eller efter  

 offentliggørelse af en modtaget ansøgning, hvor andre  

 interesserede parter opfordres til at indgive ansøgning.
 § 15. I forbindelse med udbud efter § 14 kan  

 miljø- og energiministeren angive særlige forhold eller  

 vilkår, som ministeren vil lægge vægt på ved  

 stillingtagen til de indkomne tilbud.
 Stk. 2. Vilkår, som nævnt i stk. 1, kan  

 vedrøre produktionsanlægget eller den infrastruktur, som skal  

 forbinde anlægget med det sammenhængende elforsyningssystem eller  

 krav om at, forbrugere eller andre sammen med ansøgeren skal kunne  

 deltage som parter i projektet.
§ 16. Etablering af elproduktionsanlæg,  

 der udnytter vand og vind, med tilhørende interne ledningsanlæg  

 på søterritoriet og i den eksklusive økonomiske zone samt  

 væsentlige ændringer i bestående anlæg kan kun  

 foretages efter forudgående tilladelse fra miljø- og  

 energiministeren.
Tilladelserne meddeles til ansøgere, der  

 skønnes at have den fornødne tekniske og finansielle  

 kapacitet.
 Stk. 2. Miljø- og energiministeren kan  

 betinge godkendelsen af disse anlæg af vilkår, herunder krav til  

 konstruktion, indretning, installationer, opstilling, drift, nedtagning og  

 sikkerhedsstillelse for nedtagning af anlæg samt tekniske og  

 sikkerhedsmæssige forhold i forbindelse med etablering og drift.  

 Ministeren kan fastsætte nærmere regler herom.
 § 17. Tilladelse til etablering af anlæg  

 efter § 16, som må antages at påvirke miljøet i  

 væsentlig grad, kan kun meddeles på baggrund af en vurdering af  

 de miljømæssige konsekvenser, og efter at offentligheden og de  

 berørte myndigheder og organisationer har haft lejlighed til at udtale  

 sig herom.
 Stk. 2. Miljø- og energiministeren kan  

 fastsætte nærmere regler om afgrænsningen af de  

 anlæg, der er omfattet af stk. 1.
Stk. 3. Miljø-og energiministeren kan  

 fastsætte nærmere regler for, hvilke oplysninger og eventuelle  

 undersøgelser, der er nødvendige for, at en vurdering af de  

 miljømæssige konsekvenser kan foretages.
Miljø- og  

 energiministeren kan beslutte, at der skal foretages vurderinger af et af §  

 16 omfattet anlægs miljømæssige påvirkninger under  

 og efter etablering.
Miljø- og energiministeren kan beslutte, at  

 vurderinger af de miljømæssige konsekvenser af de af § 16  

 omfattede anlæg skal bedømmes af uafhængige eksperter.
Stk. 4. Miljø- og energiministeren kan  

 fastsætte nærmere regler om underretning og høring af  

 offentligheden og de berørte myndigheder og organisationer i  

 forbindelse med 1)	de i stk. 1 nævnte vurderinger, 2)	den i stk. 2 nævnte afgrænsning og 3)	ansøgninger om tilladelse efter §  

 16.
 § 18. Anlæg, der etableres efter påbud meddelt  

 efter § 13 i den hidtil gældende elforsyningslov, og anlæg,  

 hvortil der er meddelt foreløbig eller endelig tilladelse efter den  

 hidtil gældende elforsyningslov, er undtaget fra bestemmelser om udbud  

 efter § 14 og § 15.
Kapitel 4 Elforsyningsnet Det kollektive elforsyningsnet - Transmissions- og  

 netbevillinger § 19. Transmissionsvirksomhed og netvirksomhed  

 kan kun udøves efter bevilling, der kan gives til virksomheder, som  

 opfylder kravene i kap. 7 og 8 og § 97, stk. 2.
 Stk. 2. Bevilling, der gives for mindst 20  

 år, meddeles af miljø- og energiministeren for et nærmere  

 afgrænset område.
§ 20. Bevillingshavere efter § 19, stk. 1,  

 skal sikre en tilstrækkelig og effektiv transport af elektricitet med  

 tilhørende ydelser, herunder 1)	vedligeholde, om- og udbygge forsyningsnettet i  

 forsyningsområdet i fornødent omfang, 2)	tilslutte leverandører og købere af  

 elektricitet til det kollektive elforsyningsnet, 3)	stille fornøden transportkapacitet til  

 rådighed og 4)	måle levering og aftag af elektricitet i  

 nettet.
 Stk. 2. Opfylder en transmissions- eller  

 netvirksomhed ikke de i stk. 1 nævnte forpligtelser, kan miljø-  

 og energiministeren pålægge den systemansvarlige virksomhed at  

 drage omsorg herfor, herunder at udføre nødvendige  

 anlægsarbejder vedrørende det kollektive elforsyningsnet.
 Stk. 3. Den systemansvarlige virksomhed kan mod  

 behørig legitimation til brug for udførelsen af  

 nødvendige anlægsarbejder i henhold til stk. 2 få adgang  

 til en transmissions- eller netvirksomheds ejendom.
 Stk. 4. Politiet yder bistand ved udøvelsen  

 af beføjelser efter stk. 3.
§ 21. Etablering af nye transmissionsnet  

 beregnet for spændinger på over 100 kV og væsentlige  

 ændringer i tilsvarende bestående net kan kun foretages efter  

 forudgående tilladelse fra miljø- og energiministeren.  

 Tilladelsen kan kun gives, hvis ansøgeren kan dokumentere, at der er  

 tilstrækkeligt behov for udbygningen.
Tilladelsen kan betinges af  

 overholdelse af vilkår vedrørende den nærmere etablering  

 og drift af nettet, herunder sikkerhedsstillelse for nedtagning af  

 anlæg.
 Stk. 2. Bevillingshaveren skal dog stille  

 transmissionsnettet vederlagsfrit til rådighed for den systemansvarlige  

 til brug for dennes efterkommelse af et påbud efter § 20, stk. 2.
 § 22. En netvirksomhed skal:
 1)	Opretholde den tekniske kvalitet i nettet.
 2)	Måle den elektricitet, der transporteres  

 igennem virksomhedens net.
 3)	Opkræve betaling fra forbrugerne for de  

 betalingsforpligtelser, som er fastsat ved denne lov.
 4)	Formidle og afregne elektricitet, som leveres  

 ifølge en aftageforpligtelse, som er fastsat ved denne lov.
 5)	Udføre informationsaktiviteter for at skabe  

 størst mulig gennemsigtighed om markedsforholdene for alle  

 forbrugergrupper.
 6)	Kortlægge energiforbruget samt planlægge  

 og sikre gennemførelsen af energibesparelser i  

 forsyningsområdet.
 7)	Give energirådgivning og rådgivning om  

 elsikkerhedsmæssige spørgsmål til forbrugerne i  

 forsyningsområdet.
 Stk. 2. Netvirksomheden skal samarbejde med den  

 systemansvarlige virksomhed ved udførelsen af de i stk. 1 nævnte  

 opgaver.
 Stk. 3. Netvirksomheden skal forsyne brugere af  

 nettet med de nødvendige oplysninger om måling af elektricitet,  

 der transporteres gennem virksomhedens net.
Stk. 4. Miljø- og energiministeren kan  

 fastsætte regler om gennemførelsen af bestemmelserne i stk. 1-3,  

 herunder regler om afgrænsning af opgaverne og om fakturering og  

 opkrævning af beløb.
Miljø- og energiministeren kan  

 endvidere bestemme, at nærmere angivne forudsætninger skal  

 lægges til grund for planlægningen efter stk. 1, nr. 6, og for  

 rådgivning efter stk. 1, nr. 7.
 Stk. 5. Miljø- og energiministeren kan  

 beslutte, at netvirksomheder i samarbejde skal iværksætte  

 forskning og udvikling med henblik på effektiv energianvendelse.  

 Miljø- og energiministeren kan fastsætte regler eller  

 træffe bestemmelse om udarbejdelse af planer for aktiviteterne og om  

 godkendelse af disse.
 Stk. 6. Netvirksomheder skal i samarbejde med  

 transmissionsvirksomheder udarbejde årlige oversigter og prognoser til  

 brug for markedets aktuelle og potentielle aktører og til belysning af  

 opfyldelsen af offentlige forpligtelser.
Direkte elforsyningsnet § 23. Direkte elforsyningsnet kan kun  

 anlægges efter tilladelse fra miljø- og energiministeren.
 Stk. 2. Tilladelsen kan kun gives, hvis  

 ansøgeren forinden har fået afslag på en anmodning om  

 transport af elektricitet gennem det kollektive elforsyningsnet, og  

 spørgsmålet ikke har kunnet løses ved forelæggelse  

 for Energitilsynet.
 Stk. 3. Tilladelsen kan betinges af overholdelse af  

 vilkår som nævnt i § 21, stk. 1. § 21, stk. 2, finder tilsvarende  

 anvendelse.
Adgang til det kollektive elforsyningsnet § 24. Enhver har ret til mod betaling at  

 benytte det kollektive elforsyningsnet til transport af elektricitet, jf. dog  

 § 25, stk. 5.
 Stk. 2. Transport af elektricitet til forbrugere  

 her i landet kan dog kun ske med henblik på levering til de forbrugere,  

 der har ret til at få leveret elektricitet efter bestemmelserne i § 7,  

 stk. 1 og 3, eller med henblik på forsyningspligtige virksomheders  

 levering til forbrugere i virksomhedens forsyningsområde.
 § 25. Transporten af elektricitet efter § 24  

 skal foregå efter priser og betingelser, som fastsættes  

 henholdsvis af den systemansvarlige virksomhed og af netvirksomhederne, jf.  

 kapitel 10.
 Stk. 2. Anmodning om transport rettes til den  

 netvirksomhed, hvortil slutmodtageren af elektriciteten er tilsluttet.
Stk. 3. Vilkårene for transit  

 fastsættes ved forhandling.
Anmodning herom rettes til den  

 systemansvarlige virksomhed.
Stk. 4. Netvirksomheden og den systemansvarlige  

 virksomhed skal give ansøgere, som opfylder betingelserne herfor,  

 adgang til transport af elektricitet uden ugrundet ophold.
Forhandlinger med  

 ansøgere om transitadgang skal indledes uden ugrundet ophold.
 Stk. 5. Netvirksomheden og den systemansvarlige  

 virksomhed kan afvise en anmodning om transport eller transit på grund  

 af mangel på transportkapacitet.
 § 26. For at kunne blive tilsluttet det  

 kollektive elforsyningsnet skal anlæg og installationer opfylde  

 fastsatte tekniske krav og standarder.
 Stk. 2. Miljø- og energiministeren kan  

 fastsætte nærmere regler herom, herunder bestemme at visse  

 tekniske krav og standarder skal fastlægges af den systemansvarlige  

 virksomhed.
Kapitel 5 Systemansvarlig virksomhed § 27. Systemansvarlig virksomhed kan kun  

 udøves efter bevilling, der kan gives til virksomheder, som opfylder  

 kravene i kapitlerne 7 og 8 og § 97, stk. 2.
 Stk. 2. Bevilling, der gives for 20 år,  

 meddeles af miljø- og energiministeren for et nærmere  

 afgrænset område.
 § 28. Den systemansvarlige virksomhed skal i  

 samarbejde med de øvrige kollektive elforsyningsvirksomheder sikre, at  

 de offentlige forpligtelser, jf. § 9, opfyldes.
 Stk. 2. Den systemansvarlige virksomhed skal  

 iagttage fortrolighed om kommercielle oplysninger og må ikke  

 forskelsbehandle brugere af systemet eller kategorier af brugere eller  

 begunstige egne selskaber eller ejere.
 Stk. 3. Den systemansvarlige virksomhed skal  

 udføre følgende opgaver:
 1)	Opretholde den tekniske kvalitet og balance inden  

 for det sammenhængende elforsyningssystem herunder sørge for, at  

 den nødvendige forsyningskapacitet til systemets fysiske regulering er  

 til stede.
 2)	Udarbejde årlige oversigter og prognoser til  

 brug for markedets aktuelle og potentielle aktører og til belysning af  

 opfyldelsen af offentlige forpligtelser.
 3)	Samarbejde med andre systemansvarlige virksomheder i  

 Danmark og i andre lande om etablering af gensidige, ligeværdige  

 principper for elforsyning samt om nettariffer, netadgang og transit,  

 markedsspørgsmål m.v., samkøring af  

 transmissionsforbindelser, herunder håndtering af balance- og  

 kapacitetsproblemer samt indgå nødvendige, fælles  

 systemdriftaftaler, som sikrer udnyttelsen af de fordele, som sammenkoblede  

 systemer giver.
 4)	Sikre at den prioriterede produktion efter § 57  

 aftages, og at denne fordeles forholdsmæssigt til forbrugerne.
 5)	Samarbejde med netvirksomhederne om at sikre  

 netadgang og adgang til transit.
 6)	Sikre brugerne lige adgang til informationer om  

 adgangen til køb og salg af elektricitet.
 7)	Udarbejde en plan for det fremtidige behov for  

 transmissionskapacitet i det sammenhængende elforsyningssystem og  

 transmissionsforbindelser til andre net.
 8)	I samarbejde med transmissionsvirksomhederne sikre  

 nødvendig om- og nybygning af transmissionsnet i overensstemmelse med  

 transmissionsnetplanlægningen, jf. nr. 7.
 9)	Fremsende en årlig miljøberetning til  

 miljø- og energiministeren, som redegør for udviklingen i de  

 væsentligste miljøforhold for el- og kraftvarmeproduktion inden  

 for det samlede elforsyningssystem.
 10)	Udarbejde forskrifter for netvirksomhedernes  

 målinger.
 11)	Opgøre og gennemføre den  

 nødvendige afregning og opkræve betalinger til varetagelse af de  

 offentlige forpligtelser, jf. § 9.
 Stk. 4. Miljø- og energiministeren kan  

 fastsætte nærmere regler om indholdet og udførelsen af de  

 opgaver, som påhviler en systemansvarlig virksomhed.
 § 29. Den systemansvarlige virksomhed skal  

 sikre, at der udføres sådanne forsknings- og  

 udviklingsprojekter, som er nødvendige for udnyttelse af  

 miljøvenlige elproduktionsteknologier.
 Stk. 2. Miljø- og energiministeren kan  

 fastsætte regler om de i stk. 1 nævnte projekter, herunder regler  

 om, at en plan herfor skal godkendes, før udgifterne hertil kan  

 pålægges forbrugerne, jf. § 9, stk. 1, nr. 1.
 § 30. Miljø- og energiministeren kan  

 fastsætte regler om, at den systemansvarlige virksomhed skal drage  

 omsorg for, at der opretholdes lagre af brændsel til el- og  

 kraftvarmeproduktion af hensyn til forsyningssikkerheden, herunder regler om,  

 at elproduktionsvirksomheder skal bistå ved indkøb og  

 anbringelse m.v. af lagrene.
 Stk. 2. Miljø- og energiministeren kan  

 påbyde de systemansvarlige virksomheder at anlægge og drive  

 transmissionsanlæg mellem Fyn og Sjælland.
§ 31. Den systemansvarlige virksomhed kan med  

 henblik på varetagelsen af systemets døgn- og  

 balanceplanlægning og til opfyldelse af sine forpligtelser 1)	indhente nødvendige oplysninger hos brugere  

 af nettet og 2)	kræve de nødvendige omlægninger  

 af planlagte transaktioner, herunder nødvendige reguleringer af  

 produktionen i såvel selve driftsdøgnet som umiddelbart  

 forinden.
 § 32. Miljø- og energiministeren  

 udnævner 2 medlemmer uden stemmeret i den systemansvarlige virksomheds  

 bestyrelse.
 Stk. 2. De af ministeren udnævnte medlemmer  

 udpeges for en periode af 4 år og skal være uafhængige af  

 kommercielle el- og varmeforsyningsinteresser og af erhvervsmæssige  

 interesser i øvrigt.
Kapitel 6 Forsyningspligtig virksomhed § 33. Forsyningspligtig virksomhed kan kun  

 udøves efter bevilling, der kan gives til virksomheder, som opfylder  

 kravene i kapitel 7 og 8 og § 97, stk. 2.
 Stk. 2. Bevilling, der gives for 5 år,  

 meddeles af miljø- og energiministeren for et nærmere  

 afgrænset område.
§ 34. En forsyningspligtig virksomhed skal  

 tilbyde forbrugerne i virksomhedens forsyningsområde 1)	levering af tilstrækkelig elektricitet som  

 nævnt i § 6, 2)	opfyldelse af købsforpligtelsen for  

 VE-beviser efter reglerne i kapitel 9 og 3)	tjenesteydelser vedrørende  

 energibesparelser.
 Stk. 2. Miljø- og energiministeren kan  

 fastsætte regler om indholdet af bevillingshaverens forpligtelser,  

 herunder regler om samarbejde mellem flere forsyningspligtige virksomheder om  

 udførelsen af forpligtelserne.
Kapitel 7 Overdragelse, forbrugerindflydelse, udskillelse af  

 aktiviteter m.v.
§ 35. Inden et transmissionsnet på 200  

 kV eller derover eller en netforbindelse til udlandet, som ejes af en  

 bevillingshaver, eller ejerandele i virksomheder, der ejer sådanne net,  

 kan afstås til andre, skal staten forud tilbydes at købe  

 transmissionsnettet, netforbindelsen eller ejerandelen.
Forkøbsretten  

 udøves på statens vegne af miljø- og  

 energiministeren.
 Stk. 2. Stk. 1 finder også anvendelse ved  

 afståelse af ejerandele i en systemansvarlig virksomhed.
Stk. 3. Forkøbsretten bortfalder, hvis  

 ministeren ikke inden 3 måneder, fra tilbuddet er kommet frem,  

 tilkendegiver at ville udnytte denne.
Prisen fastsættes på  

 almindelige markedsvilkår.
Ved uenighed fastsættes prisen samt  

 betalingsvilkårene af taksationskommissionen efter reglerne i kapitel 4  

 i lov om fremgangsmåden ved ekspropriation vedrørende fast  

 ejendom.
 Stk. 4. En aftale, som indgås i strid med  

 stk. 1 og 2, er ugyldig.
§ 36. En netvirksomhed må hverken helt  

 eller delvist afstå sine ejerandele i en elproduktionsvirksomhed til 1)	en virksomhed, hvori netvirksomheden direkte eller  

 indirekte besidder ejerandele 2)	en virksomhed, som direkte eller indirekte besidder  

 ejerandele i netvirksomheden 3)	en virksomhed, som direkte eller indirekte er helt  

 eller delvis ejet af en virksomhed, der tillige direkte eller indirekte  

 besidder ejerandele i netvirksomheden.
 Stk. 2. Miljø- og energiministeren kan  

 dispensere fra bestemmelsen i stk. 1.
 § 37. En kommune eller en amtskommune skal i  

 forbindelse med salg af en elforsyningsvirksomhed eller andele eller aktier  

 m.v. i en elforsyningsvirksomhed opgøre størrelsen af kommunens  

 eller amtskommunens indskudskapital i elforsyningsvirksomheden samt  

 nettoprovenuet ved salget.
Stk. 2. Med salg, jf. stk. 1, sidestilles  

 enhver form for hel eller delvis, direkte eller indirekte overdragelse eller  

 lignende af 1)	elforsyningsvirksomhed, 2)	direkte eller indirekte rådighed eller anden  

 rettighed over elforsyningsvirksomhed, 3)	kapitalandele som i elforsyningsvirksomheden  

 besiddes direkte eller indirekte.
 Stk. 3. Opgørelsen indsendes til  

 Energitilsynet efter regler fastsat af tilsynet.
 Stk. 4. Bestemmelserne i stk. 1-3  

 gælder også, hvis sælgeren eller overdrageren er en  

 virksomhed eller et selskab m.v., som kommunen eller amtskommunen direkte  

 eller indirekte har en kapitalandel i, eller hvis kommunen eller amtskommunen  

 opnår et provenu gennem salg eller overdragelse m.v. af en virksomhed  

 eller et selskab, der ejer kapitalandele i en elforsyningsvirksomhed.  

 Bestemmelserne i stk. 1-3 gælder endvidere, hvis kommunen eller  

 amtskommunen på anden måde opnår et provenu gennem salg  

 eller overdragelse m.v. som nævnt i 1. pkt.
Stk. 5. Energitilsynet træffer  

 afgørelse om, hvorvidt opgørelsen kan godkendes.
Kan  

 Energitilsynet ikke godkende denne, fastsætter tilsynet  

 størrelsen af kommunens eller amtskommunens direkte eller indirekte  

 andel af indskudskapitalen i elforsyningsvirksomheden samt nettoprovenuet ved  

 salget, jf. stk. 1, 2 og 4.
 Stk. 6. Energitilsynet giver senest den 1. juni  

 hvert år Indenrigsministeriet meddelelse om størrelsen af det  

 beløb, som en kommune eller en amtskommune direkte eller indirekte har  

 opnået i nettoprovenu ved salg, jf. herved stk. 5.
 Stk. 7. Indenrigsministeriet reducerer herefter  

 kommunens eller amtskommunens statstilskud efter bestemmelserne i §§ 10 og 17  

 i lov om kommunal udligning og generelle tilskud til kommuner og amtskommuner  

 med det i stk.  6 nævnte beløb inklusive forrentning som  

 nævnt i stk. 8.
Stk. 8. Indenrigsministeriet beregner en  

 forrentning, som beregnes fra det tidspunkt, hvor kommunen eller amtskommunen  

 får rådighed over provenuet fra salget eller overdragelsen, og  

 indtil det år, hvor reduktionen i statstilskuddet til kommunen eller  

 amtskommunen sker.
Forrentningen beregnes af nettoprovenuet, jf. stk.  

 6, fraregnet den årlige tilskudsreduktion som nævnt i stk. 7.  

 Renten fastsættes til Nationalbankens diskonto den 1. januar for det  

 år eller de år, for hvilket forrentningen skal beregnes.
 Stk. 9. Ved elforsyningsvirksomhed i denne  

 bestemmelse forstås enhver form for virksomhed, som er omfattet af §  

 2.
§ 38. Elproduktions- og elhandelsvirksomheder  

 og disse virksomheders datterselskaber må tilsammen ikke 1)	eje mere end 15 pct. af en kollektiv  

 elforsyningsvirksomheds samlede kapital eller 2)	besidde en bestemmende indflydelse i kraft af  

 særlige stemmerettigheder i en kollektiv elforsyningsvirksomheds  

 ledende organer.
Stk. 2. Forsyningspligtige virksomheder må  

 tilsammen ikke 1)	eje mere end 15 pct. af en netvirksomheds,  

 transmissionsvirksomheds eller systemansvarlig virksomheds samlede kapital  

 eller 2)	besidde en bestemmende indflydelse i kraft af  

 særlige stemmerettigheder i en netvirksomheds, transmissionsvirksomheds  

 eller systemansvarlig virksomheds ledende organer.
 Stk. 3. Aftaler om overdragelser af kapitalandele  

 og aftaler eller vedtægtsbestemmelser om tildeling af stemmerettigheder  

 i strid med bestemmelserne i stk. 1 og 2 er ugyldige.
§ 39. Kollektive elforsyningsvirksomheder skal  

 skriftligt underrette Energitilsynet om enhver hel eller delvis  

 afståelse af sine ejerandele i elproduktionsvirksomheder eller andre  

 kollektive elforsyningsvirksomheder.
Endvidere skal kollektive  

 elforsyningsvirksomheder underrette Energitilsynet om, hvilke virksomheder  

 der besidder ejerandele i virksomheden, i det omfang virksomheden er bekendt  

 med dette.
Forbrugerindflydelse § 40. Flertallet af en netvirksomheds  

 bestyrelsesmedlemmer skal vælges af forbrugere i netvirksomhedens  

 forsyningsområde eller af en eller flere kommunale eller amtskommunale  

 bestyrelser i virksomhedens forsyningsområde i kraft af disses  

 udøvelse af deres ejerbeføjelser på netvirksomhedens  

 generalforsamling eller på anden måde.
Flertallet kan også  

 vælges af forbrugere og en eller flere kommunale eller amtskommunale  

 bestyrelser i forening.
Stk. 2. Indflydelseskravet i stk. 1 anses for  

 opfyldt, hvis bestyrelsen i en netvirksomhed, der drives i  

 andelsselskabsform, udpeges af et repræsentantskab, der er valgt af  

 andelshaverne i forsyningsområdet.
Det samme gælder for en  

 netvirksomhed, der drives som selvejende institution eller i foreningsform,  

 hvis bestyrelsen udpeges af repræsentanter, der er valgt af en eller  

 flere kommunalbestyrelser i forsyningsområdet, af en flerhed af  

 forbrugere i netvirksomhedens forsyningsområde eller af sådanne  

 kommunalbestyrelser og forbrugere i forening.
Det samme gælder for  

 kommunal netvirksomhed, jf. § 4, stk. 1, 1. pkt.
 Stk. 3. I en netvirksomhed, der ejes af en juridisk  

 person, anses indflydelseskravet i stk. 1 for opfyldt, hvis flertallet af  

 medlemmerne i bestyrelsen for den juridiske person er valgt eller udpeget  

 på den i stk. 1 nævnte måde, og denne bestyrelse  

 vælger netvirksomhedens bestyrelse.
 Stk. 4. Miljø- og energiministeren kan,  

 såfremt særlige hensyn tilsiger det, dispensere fra  

 indflydelseskravet i stk. 1.
§ 41. Såfremt forbrugere eller kommunale  

 eller amtskommunale bestyrelser eller disse i forening ikke har den i § 40  

 nævnte indflydelse i netvirksomheden, skal der etableres et  

 forbrugerrepræsentantskab.
Forbrugerrepræsentantskabet skal  

 bestå af 11 medlemmer valgt af forbrugerne i netvirksomhedens  

 forsyningsområde og har til opgave at vælge flertallet af  

 bestyrelsesmedlemmerne i netvirksomheden.
 Stk. 2. Miljø- og energiministeren kan  

 fastsætte nærmere regler om betingelserne for forbrugeres valgret  

 og valgbarhed, samt varigheden af  

 forbrugerrepræsentantskabsmedlemmernes mandat.
Stk. 3. Forbrugerrepræsentantskabets valg af  

 bestyrelsesmedlemmer kan alene ske blandt kandidater opstillet af medlemmerne  

 af forbrugerrepræsentantskabet.
Bestyrelsesmedlemmerne vælges for  

 en periode svarende til den periode, der efter vedtægterne gælder  

 for andre bestyrelsesmedlemmer.
 Stk. 4. Hvis netvirksomheden drives i  

 aktieselskabsform, finder aktieselskabslovens § 49, stk. 6, § 59, stk. 1, og  

 stk. 2, 2. pkt., ikke anvendelse.
§ 42. Et forbrugerrepræsentantskab efter  

 § 41, stk. 1, skal vælges første gang senest 2 måneder  

 efter, at netvirksomheden ikke opfylder det i § 40 nævnte  

 indflydelseskrav.
Forbrugerrepræsentantskabet vælger flertallet  

 af netvirksomhedens bestyrelsesmedlemmer inden for en frist på 4 uger.
 Stk. 2. Netvirksomheden skal drage omsorg for at  

 etablere et forbrugerrepræsentantskab efter § 41.
 § 43. Mindst en tredjedel af medlemmerne i en  

 forsyningspligtig virksomheds bestyrelse skal være valgt af en flerhed  

 af forbrugerne i virksomhedens forsyningsområde eller af en eller flere  

 kommunalbestyrelser i forsyningsområdet .
 Stk. 2. §§ 40-42 finder anvendelse med de  

 nødvendige tilpasninger.
 Stk. 3. Miljø- og energiministeren kan,  

 såfremt særlige hensyn tilsiger det, dispensere fra  

 indflydelseskravet i stk. 1.
 § 44. En net- og forsyningspligtvirksomheds  

 vedtægter skal indeholde nærmere bestemmelser, der sikrer  

 gennemførelsen af §§ 40 43.
 Stk. 2. Miljø- og energiministeren kan  

 fastsætte regler om, at de i stk. 1 nævnte virksomheders  

 vedtægter for at kunne godkendes jf. § 53, stk. 2, skal udarbejdes  

 inden for rammerne af en af ministeren fastlagt standardvedtægt.
Habilitetskrav § 45. Et bestyrelsesmedlem i en  

 systemansvarlig virksomhed kan ikke være bestyrelsesmedlem eller  

 direktør i en elproduktions- eller elhandelsvirksomhed.
Stk. 2. Direktører, vicedirektører,  

 underdirektører og ledende medarbejdere i en systemansvarlig  

 virksomhed må ikke deltage i driften eller ledelsen af en  

 elproduktions- eller elhandelsvirksomhed Långivning og sikkerhedsstillelse m.v.
 § 46. En kollektiv elforsyningsvirksomhed  

 må ikke yde lån til eller stille sikkerhed for andre  

 virksomheder, herunder andre kollektive elforsyningsvirksomheder.
 Stk. 2. Bestemmelsen i stk. 1 gælder ikke i  

 det omfang der ved långivningen eller sikkerheds-stillelsen alene  

 disponeres over den i § 74, stk. 3, nævnte kapital.
 Stk. 3. Aftaler, som kollektive  

 elforsyningsvirksomheder indgår med andre virksomheder, herunder  

 koncernforbundne virksomheder, skal indgås på markedsbestemte  

 vilkår.
Udskillelse af aktiviteter § 47. Bevilling til forsyningspligtig  

 virksomhed, systemansvarlig virksomhed, netvirksomhed og  

 transmissionsvirksomhed kan med de i stk. 2 nævnte undtagelser ikke  

 gives til samme virksomhed, og bevillingshaveren kan i virksomheden alene  

 drive de aktiviteter, som ligger inden for bevillingen.
Stk. 2. Bevilling til netvirksomhed og bevilling  

 til transmissionsvirksomhed kan dog gives til samme virksomhed, hvis  

 miljø- og energiministeren vurderer, at dette kan ske, uden at det er  

 til hinder for en forsvarlig varetagelse af de bevillingspligtige  

 aktiviteter.
Bevilling til transmissionsvirksomhed og bevilling til  

 systemansvarlig virksomhed kan under tilsvarende betingelser gives til samme  

 virksomhed.
 Stk. 3. I de i stk. 2 nævnte tilfælde  

 skal der i virksomheden være regnskabsmæssig adskillelse mellem  

 de to bevillingspligtige aktiviteter.
 Stk. 4. Andre aktiviteter, som ligger uden for  

 bevillingen, herunder produktion eller handel med elektricitet, skal  

 udøves i selvstændige selskaber med begrænset ansvar.
 Stk. 5. Stk. 4 gælder ikke for kommuner, der  

 varetager virksomhed i henhold til § 4, stk. 1, 1. pkt.
 § 48. Virksomheder, som producerer  

 elektricitet ved forbrænding af affald må ikke i samme virksomhed  

 udøve anden elproduktionsvirksomhed eller elhandelsvirksomhed.
 § 49. Midler, som bevillingshaveren  

 opkræver for andre ifølge bestemmelserne i denne lov, skal  

 holdes adskilt fra bevillingshaverens formue.
Kapitel 8 Generelle bestemmelser om bevillinger § 50. I bevillinger kan der, udover de  

 vilkår, der kan fastsættes i medfør af kapitlerne 3-6, i  

 særlige tilfælde af hensyn til opfyldelse af lovens formål  

 fastsættes sådanne vilkår, som er begrundet i den  

 pågældende virksomheds særlige forhold.
Endvidere kan der  

 fastsættes vilkår, som er nødvendige af hensyn til  

 overholdelsen af EU-regler eller EU-henstillinger på området.
 Stk. 2. Miljø- og energiministeren kan i  

 bevillingen stille vilkår om, at han med 1 års varsel kan  

 bestemme, at elproduktionsvirksomheder af hensyn til forsyningssikkerheden  

 skal opretholde en nærmere fastsat mindste produktionskapacitet.
 Stk. 3. Ministeren kan i bevillingen stille  

 vilkår om, at han med 1 års varsel kan bestemme, at  

 eltransmissionsvirksomheder af hensyn til forsyningssikkerheden skal  

 opretholde en nærmere fastsat transmissionskapacitet.
 § 51. Miljø- og energiministeren  

 fører tilsyn med overholdelsen af vilkårene i bevillingerne.
 Stk. 2. Bevillingshaverne skal efter regler fastsat  

 af miljø- og energiministeren betale de udgifter, som er forbundet med  

 tilsynet.
 Stk. 3. De kollektive elforsyningsvirksomheder skal  

 efter regler fastsat af miljø- og energiministeren betale de udgifter,  

 som er forbundet med ministerens behandling og vurdering af de kollektive  

 elforsyningsvirksomheders planlægnings-, udviklings- og  

 forskningsopgaver herunder de i § 22, stk. 1, nr. 6, § 22, stk. 6, § 28, stk.  

 3, nr. 2 og 7 og § 29 nævnte aktiviteter.
 Stk. 4. Bevillingshavere til net-, transmissions-  

 og produktionsvirksomhed skal eje de anlæg, som anvendes til  

 gennemførelsen af de bevillingspligtige aktiviteter.
 Stk. 5. Miljø- og energiministeren kan i  

 særlige tilfælde give dispensation fra bestemmelsen i stk. 4.
 § 52. Efter 5 år og med et  

 forudgående varsel på 1 år kan der fastsættes nye  

 vilkår i en bevilling.
 § 53. Bevillinger efter denne lov er undtaget  

 fra retsforfølgning og kan hverken direkte eller indirekte overdrages  

 til andre, med mindre miljø- og energiministeren tillader  

 overdragelsen og godkender vilkårene herfor.
 Stk. 2. De kollektive elforsyningsvirksomheders  

 vedtægter og ændringer i disse skal godkendes af miljø- og  

 energiministeren.
§ 54. En bevilling kan inddrages,  

 hvis 1)	bestemmelser, vilkår eller påbud efter  

 denne lov eller regler udstedt i medfør af loven gentagne gange  

 overtrædes, 2)	der i en ansøgning om bevilling eller  

 tilladelse i tilknytning til bevillingen er givet urigtige eller vildledende  

 oplysninger, eller 3)	indehaveren af bevillingen eller tilladelsen  

 anmelder betalingsstandsning, indgiver konkursbegæring eller  

 erklæres konkurs.
 Stk. 2. Hvis en overtrædelse som nævnt  

 i stk. 1 kan afhjælpes, kan miljø- og energiministeren meddele  

 indehaveren, at denne inden for en fastsat frist skal overholde sine  

 forpligtelser efter bevillingen eller tilladelsen.
 Stk. 3. Beslutning efter stk. 1, nr. 1 og 2  

 træffes af retten og efter stk. 1, nr. 3, af miljø- og  

 energiministeren.
Kapitel 9 Miljøvenlig elproduktion § 55. Ved VE-elektricitet forstås  

 elektricitet, der fremstilles ved vindkraft, biogas, biomasse, solenergi og  

 bølgeenergi samt elektricitet, der fremstilles på  

 vandkraftanlæg under 10 MW.
 Stk. 2. Miljø- og energiministeren kan  

 fastsætte regler om afgrænsningen af de i stk. 1 nævnte  

 energikilder samt ændre kapacitetsgrænsen for  

 vandkraftanlæg omfattet af stk. 1. Miljø- og energiministeren  

 kan endvidere fastsætte regler eller træffe afgørelse om,  

 at andre energikilder og teknologier end de i stk. 1 nævnte er omfattet  

 af begrebet VE-elektricitet.
Generel prioritering af miljøvenlig  

 elproduktion § 56. De systemansvarlige virksomheder skal  

 tilbyde balanceringsydelser til kraftvarmeproducenter i forhold til den  

 varmebundne elproduktion samt til elproduktionsanlæg, der producerer  

 VE-elektricitet, efter regler fastsat af miljø- og  

 energiministeren.
 Stk. 2. Miljø- og energiministeren kan  

 fastsætte regler om hvilke anlæg, som skal tilbydes  

 balanceringsydelser efter stk. 1 og de betingelser herfor.
Prioriteret afsætning af miljøvenlig  

 elproduktion § 57. Til fremme af miljøvenlig  

 energiproduktion er netvirksomheder og systemansvarlige virksomheder  

 forpligtet til at aftage elektricitet fra 1)	decentrale, herunder industrielle,  

 kraftvarmeproduktionsanlæg og elektricitet fra  

 elproduktionsanlæg, der producerer VE-elektricitet eller anvender  

 affald som brændsel, til den betaling, der følger af §§ 58 og 59  

 og 2)	andre kraftvarmeværker bestemt til at levere  

 fjernvarme, i det omfang elektriciteten ikke kan afsættes til priser,  

 der dækker de nødvendige omkostninger ved den  

 pågældende elproduktion.
 Stk. 2. Miljø- og energiministeren kan efter  

 forelæggelse for det i § 3 nævnte udvalg fastsætte  

 nærmere regler eller træffe afgørelse om indholdet og  

 omfanget af de i stk. 1 nævnte forpligtelser til at aftage  

 elektricitet, herunder den tidsmæssige udstrækning af  

 aftageforpligtelsen og beregning af afregningsprisen efter stk. 1, nr. 2.
 Stk. 3. Miljø- og energiministeren kan efter  

 forelæggelse for det i § 3 nævnte udvalg fastsætte regler  

 om, at elproduktion fra elværksejede anlæg eller anlæg  

 opført af disse virksomheder ikke skal være omfattet af  

 aftageforpligtelsen i stk. 1.
Afregningsregler for prioriteret elektricitet § 58. Elektricitet fra anlæg som  

 nævnt i § 57, stk. 1, nr. 1, aftages til en betaling, der svarer til  

 omkostningerne ved at producere og transportere elektricitet, herunder  

 brændsels- og driftsomkostninger m.v. og langsigtede  

 anlægsomkostninger.
Ved fastsættelsen af de langsigtede  

 anlægsomkostninger skal der tages hensyn til de i lovens § 1  

 nævnte formål.
VE-elektricitet, herunder VE-elektricitet  

 produceret af kraftvarmeanlæg, afregnes efter regler fastsat i  

 medfør af § 59, jf. dog stk. 3.
 Stk. 2. Miljø- og energiministeren kan  

 fastsætte nærmere regler om, hvilke anlæg der omfattes af  

 bestemmelserne i stk. 1 og om beregningen af afregningsprisen efter stk.  

 1.
 Stk. 3. Efter forelæggelse for det i § 3  

 nævnte udvalg kan miljø- og energiministeren fastsætte  

 særlige afregningsregler for elektricitet, herunder VE-elektricitet,  

 produceret på elværksejede anlæg eller anlæg  

 opført af disse virksomheder.
§ 59. Efter forelæggelse for det i § 3  

 nævnte udvalg fastsætter miljø- og energiministeren regler  

 for afregning af VE-elektricitet, herunder at der kan anvendes forskellige  

 afregningspriser for forskellige teknologier.
Miljø- og  

 energiministeren fastsætter endvidere regler om, at der ud over  

 afregningsprisen skal ydes et pristillæg på maksimalt 27  

 øre pr. kWh for VE-elektricitet, såfremt der ikke udstedes  

 VE-beviser efter § 60 til denne elektricitet.
Miljø- og  

 energiministeren fastsætter regler om, for hvilke  

 produktionsanlæg pristillægget ydes samt regler om den  

 tidsmæssige udstrækning af afregningsreglerne og  

 pristillægget.
 Stk. 2. Elektricitet fra vindmøller, som  

 VE-fonden i medfør af § 66 overtager, afregnes til en betaling, der  

 svarer til VE-fondens omkostninger ved den i § 66 nævnte overtagelse.  

 Miljø- og energiministeren kan fastsætte nærmere regler om  

 beregning af afregningsprisen.
 Stk. 3. Efter forelæggelse for det i § 3  

 nævnte udvalg kan miljø- og energiministeren fastsætte  

 særlige afregningsregler for VE-elektricitet produceret på  

 anlæg, der opføres som følge af pålæg givet i  

 medfør af § 13 i den hidtil gældende elforsyningslov.
VE-beviser § 60. Producenter af VE-elektricitet modtager  

 beviser for den mængde VE-elektricitet, som de har produceret.  

 Beviserne benævnes "VE-beviser" og er omsættelige.
 Stk. 2. Miljø- og energiministeren  

 fastsætter regler om, hvilke producenter der fra et af ministeren  

 fastsat tidspunkt er omfattet af bestemmelsen i stk. 1 og om udstedelse,  

 tildeling og omsætning af VE-beviser.
§ 61. Fra et af miljø- og  

 energiministeren fastsat tidspunkt har enhver elforbruger her i landet pligt  

 til at erhverve VE-beviser.
Miljø- og energiministeren  

 fastsætter efter forelæggelse for det i § 3 nævnte udvalg  

 årligt det antal VE-beviser, som enhver elforbruger som minimum skal  

 erhverve.
Købsforpligtelsen fastsættes ensartet for alle  

 elforbrugere som en pligt til at erhverve en bestemt andel VE-beviser i  

 forhold til elforbruget.
 Stk. 2. Miljø- og energiministeren nedsætter  

 købsforpligtelsen efter stk. 1 i de tilfælde, hvor det viser sig  

 umuligt at opfylde denne.
 § 62. De forsyningspligtige virksomheder er  

 ansvarlige for varetagelsen af købsforpligtelsen efter § 61 for deres  

 kunder.
 Stk. 2. Forbrugere med en anden leverandør  

 end den forsyningspligtige virksomhed kan selv varetage deres  

 købsforpligtelse eller anmode den forsyningspligtige virksomhed i det  

 pågældende forsyningsområde om at indkøbe VE-beviser  

 på deres vegne.
 Stk. 3. Miljø- og energiministeren  

 fastsætter regler for, hvornår og hvordan opfyldelsen af  

 købsforpligtelsen skal dokumenteres.
 § 63. Ved manglende opfyldelse af  

 købsforpligtelsen efter § 61 betales 27 øre for hver kWh, som  

 den forpligtede efter § 62 skulle have købt VE-beviser for.  

 Beløbet betales til statskassen.
Stk. 2. Miljø- og energiministeren kan  

 fastsætte regler om betaling og inddrivelse af det i stk. 1  

 nævnte beløb, herunder at beløbet opkræves af de  

 kollektive elforsyningsvirksomheder.
Der er udpantningsret for  

 beløbet.
VE-fonden § 64. Med det formål at opkøbe  

 VE-beviser efter reglerne i § 65 og at overtage vindmøller efter  

 reglerne i § 66 oprettes en fond, der benævnes "VE-fonden".  

 Miljø- og energiministeren kan fastsætte regler om, at fonden  

 også på anden måde skal fremme VE-elektricitet.
Fonden  

 administreres af miljø- og energiministeren.
 Stk. 2. Til de i stk. 1 nævnte formål  

 yder staten årligt et beløb til VE-fonden på finansloven.  

 Beløb, der ikke anvendes i et år, overføres til  

 næste år.
 Stk. 3. Miljø- og energiministeren  

 fastsætter regler om oprettelse af VE-fonden, herunder regler om  

 VE-fondens ledelse og om anvendelse af fondens midler.
 Stk. 4. Omkostningerne til VE-fondens  

 administration afholdes af fondens midler.
§ 65. Såfremt det antal VE-beviser, der  

 samlet set skal aftages her i landet efter købsforpligtelsen i § 61,  

 ikke er afsat på et i medfør af § 62, stk. 3, fastsat tidspunkt,  

 opkøber VE-fonden det antal VE-beviser, som er nødvendigt for  

 på landsplan at opfylde købsforpligtelsen.
VE-beviserne  

 opkøbes for minimum 10 øre og maksimum 27 øre pr.  

 kWh.
§ 66. Vindmølleejere, der kan  

 dokumentere, at de ikke vil kunne afvikle restgælden på lån  

 i en vindmølle på grund af ændrede pristillæg til  

 vindmølleelektricitet fastsat i medfør af § 59, stk. 1, kan  

 anmode VE-fonden om at overtage vindmøllen og forpligtelsen til  

 betaling af restgælden.
Bestemmelsen finder også anvendelse  

 på lån optaget af vindmølleejere, der ejer en del af en  

 vindmølle.
Stk. 2. Stk. 1 finder alene anvendelse på  

 lån, der inden lovforslagets fremsættelse er optaget til at  

 finansiere købet af vindmøllen.
Stk. 1 finder ikke anvendelse  

 på elværksejede vindmøller.
 Stk. 3. Miljø- og energiministeren kan  

 fastsætte nærmere regler om anvendelsen af stk. 1, herunder  

 regler om hvornår anmodningen senest skal være fremsat samt om  

 ordningens omfang og anvendelse.
 Stk. 4. VE-fonden kan nedtage, videresælge  

 eller drive vindmøller, der overtages efter stk. 1.
 Stk. 5. Elektricitet fra vindmøller, som  

 VE-fonden har overtaget i medfør af stk. 1, afregnes efter reglerne i  

 § 59, stk. 2. Midler, der hidrører fra nedtagning, videresalg eller  

 drift af vindmøller, som VE-fonden har overtaget efter stk. 1,  

 tilfalder statskassen.
Tilslutning m.m. af miljøvenlige el- og  

 kraftvarmeproduktionsanlæg § 67. Ved tilslutning af et af de i § 57, stk.  

 1, nr. 1, nævnte anlæg til elforsyningsnettet skal ejeren af  

 anlægget alene afholde den udgift, der ville være forbundet med  

 at lade sig tilslutte 10-20 kV-nettet, uanset om netvirksomheden ud fra  

 objektive kriterier vælger et andet tilslutningspunkt. Øvrige  

 omkostninger, herunder til netforstærkning og netudbygning, afholdes af  

 netvirksomheden.
 Stk. 2. Ejere af anlæg som nævnt i §  

 57, stk. 1, nr. 1, der ønsker at levere elektricitet på et  

 højere spændingsniveau end 10-20 kV, skal selv afholde den  

 udgift, der er forbundet med at lade sig tilslutte et net med det tilsvarende  

 højere spændingsniveau. Øvrige omkostninger, herunder til  

 netforstærkning og netudbygning, afholdes af netvirksomheden.
 Stk. 3. Bestemmelserne i stk. 1 og 2 gælder ikke  

 for vindmøller.
§ 68. Miljø- og energiministeren kan  

 fastsætte regler om vindmøllers opstilling og tilslutning til  

 elnettet, herunder regler om fordeling af omkostningerne ved nettilslutning  

 og ved at være tilsluttet elnettet.
Miljø- og energiministeren  

 kan fastsætte regler om vindmøllers konstruktion, installation,  

 indretning og drift, samt regler om anerkendelse af certifikater og  

 prøvninger vedrørende disse forhold.
 Stk. 2. Miljø- og energiministeren kan  

 fastsætte regler om, at de kollektive elforsyningsvirksomheder  

 administrerer regler fastsat i medfør af stk. 1 og § 59, stk. 1 samt  

 træffer afgørelse i forhold, der er reguleret af regler fastsat  

 i medfør af disse bestemmelser.
 Stk. 3. Miljø- og energiministeren  

 fører tilsyn med overholdelse af regler fastsat i medfør af  

 stk. 1. Miljø- og energiministeren kan påbyde, at forhold, der  

 strider mod regler eller afgørelser i medfør af stk. 1 og 2,  

 bringes i orden straks eller inden en frist.
 Stk. 4. Miljø- og energiministeren kan  

 fastsætte gebyrer for anmodning om nettilslutning efter regler fastsat  

 i medfør af stk. 1 og for tilsyn samt for registrering og kontrol med  

 vindmøller og vindmølleejere i forbindelse med oprettelse af et  

 landsdækkende register over vindmøller og vindmølleejere.  

 Der er udpantningsret for de fastsatte gebyrer.
Kapitel 10 Priser og betingelser for elektricitet Elforsyningsvirksomhedernes priser og betingelser § 69. Priserne for ydelser fra de kollektive  

 elforsyningsvirksomheder fastsættes under hensyntagen til  

 virksomhedernes omkostninger til indkøb af energi, lønninger,  

 tjenesteydelser, administration, vedligeholdelse, andre driftsomkostninger og  

 afskrivninger samt forrentning af kapital.
 Stk. 2. Miljø- og energiministeren kan  

 fastsætte regler for beregning af driftsmæssige afskrivninger og  

 for opgørelsen af virksomhedernes kapital, herunder eventuel  

 indskudskapital samt de satser, der kan anvendes ved indregning af  

 forrentning efter stk. 1. Miljø- og energiministeren kan endvidere  

 fastsætte regler om regnskabsmæssig adskillelse mellem  

 forskellige aktiviteter samt regler om kollektive elforsyningsvirksomheders  

 regnskabsføring og budgettering, herunder at kollektive  

 elforsyningsvirksomheder skal udarbejde, lade revidere og  

 offentliggøre årsregnskaber i overensstemmelse med  

 bestemmelserne i årsregnskabsloven.
§ 70. Priser for net- og  

 transmissionsvirksomhedernes ydelser fastsættes i overensstemmelse med  

 de i stk. 2 nævnte indtægtsrammer.
Rammerne fastsættes med  

 henblik på dækning af de i § 69 nævnte omkostninger ved en  

 effektiv drift af virksomheden.
 Stk. 2. Miljø- og energiministeren  

 fastsætter regler om generelle indtægtsrammer for alle  

 berørte virksomheder for et nærmere angivet antal år.  

 Inden for de nævnte rammer fastsætter Energitilsynet årligt  

 en indtægtsramme for hver af de berørte virksomheder.
 Stk. 3. Energitilsynet kan give dispensation fra de  

 af tilsynet fastsatte rammer, såfremt det er nødvendigt for, at  

 virksomheden kan gennemføre forpligtelser, som er pålagt i  

 bevillingen, i loven eller bestemmelser fastsat i medfør af loven.
Stk. 4. Enhver form for indtægt i  

 virksomheden skal medgå til dækning af udgifter ved de  

 bevillingspligtige aktiviteter.
Dette gælder dog ikke overskud i form  

 af forrentning af indskudskapital og ekstraordinære  

 effektiviseringsgevinster i forhold til indtægtsrammerne.
Miljø-  

 og energiministeren kan fastsætte regler om, hvad der kan anses for  

 ekstraordinære effektiviseringsgevinster, og om fastsættelsen af  

 størrelsen heraf.
 Stk. 5. Virksomheder, som i deres priser har  

 indregnet realiserede tab ved sideordnet virksomhed efter bestemmelserne i §  

 9, stk. 6, i den hidtil gældende elforsyningslov, kan dog ikke anvende  

 bestemmelsen i stk. 4, 2. pkt., før det nævnte tab er  

 dækket.
 Stk. 6. Kommuner og amtskommuner må ikke yde tilskud  

 til kommunal netvirksomhed, som efter bestemmelsen i § 4, stk, 1 ikke drives  

 i selskaber med begrænset ansvar.
 § 71. Systemansvarlige virksomheder kan i  

 priserne indregne nødvendige omkostninger som nævnt i § 69, stk.  

 1. Ved nødvendige omkostninger forstås omkostninger, som  

 virksomheden afholder ud fra driftsøkonomiske overvejelser med henblik  

 på at opretholde en effektiv drift.
Stk. 2. Enhver indtægt i virksomheden skal  

 medgå til dækning af udgifter ved de bevillingspligtige  

 aktiviteter.
Dette gælder dog ikke overskud i form af en rimelig  

 forrentning af indskudskapital.
Stk. 3. Energitilsynet godkender  

 prisfastsættelsen efter anmeldelse, jf. § 76. Godkendelsen kan ledsages  

 af vilkår.
Miljø- og energiministeren kan fastsætte regler  

 om vilkår for godkendelsen.
 § 72. Forsyningspligtige virksomheder kan i  

 deres priser som nævnt i § 69, stk. 1 indkalkulere et overskud, som er  

 rimeligt i forhold til omsætningens størrelse og effektiviteten  

 ved indkøb af elektricitet og andre omkostninger.
Stk. 2. Energitilsynet godkender  

 prisfastsættelsen efter anmeldelse, jf. § 76. Godkendelsen kan ledsages  

 af vilkår.
Miljø- og energiministeren kan fastsætte regler  

 om indholdet af vilkårene.
 § 73. De kollektive elforsyningsvirksomheders  

 prisfastsættelse af deres ydelser efter §§ 69-72 skal ske efter  

 rimelige, objektive og ikke-diskriminerende kriterier i forhold til hvilke  

 omkostninger, de enkelte køberkategorier giver anledning til.
 § 74. De kollektive elforsyningsvirksomheder  

 skal til Energitilsynet anmelde størrelsen af den kapital, som  

 ifølge virksomheden skal danne grundlag for fastsættelsen af den  

 forrentning, som i medfør af § 69, stk. 1, kan indregnes i priserne.  

 Virksomhederne skal særskilt opgøre størrelsen af en  

 eventuel indskudskapital.
 Stk. 2. På grundlag af den i stk. 1  

 nævnte anmeldelse opgør Energitilsynet under hensyntagen til  

 virksomhedens finansieringsforhold og omsætning størrelsen af  

 den kapital, som danner grundlag for fastsættelsen af den  

 indregningsberettigede forrentning, samt størrelsen af den eventuelle  

 indskudskapital.
 Stk. 3. Uanset bestemmelserne i §§ 69-72 vil  

 kollektive elforsyningsvirksomheder og disses ejere frit kunne disponere over  

 kapital og indtægter, som de i medfør af den hidtil  

 gældende elforsyningslov frit kunne disponere over.
Produktionspriser § 75. Priser og leveringsbetingelser for  

 elproduktionsvirksomheders salg af elektricitet fastsættes ved aftale,  

 medmindre afregning sker efter bestemmelserne i kap. 9.
 Stk. 2. Ejere af kraftvarmeproduktionsanlæg  

 må ved fastsættelsen af priser og leveringsbetingelser for  

 fjernvarme ikke udnytte deres stilling til at fordele deres omkostninger  

 på en måde, der må anses for urimelig for  

 fjernvarmeforbrugerne.
 Stk. 3. Virksomheder, som producerer elektricitet  

 ved forbrænding af affald, skal økonomisk hvile i sig selv.  

 Ejere af affaldsforbrændingsanlæg må ved  

 fastsættelsen af priser og betingelser for affaldsbehandling og for  

 levering af fjernvarme ikke udnytte deres stilling til at fordele deres  

 omkostninger på en måde, der anses for urimelig for brugerne af  

 affaldsbehandlingsanlægget eller for fjernvarmeforbrugerne.
 Stk. 4. Miljø- og energiministeren kan  

 fastsætte regler om fordelingen efter stk. 2 og stk. 3.
Tilsyn med priser, fastsættelse af regler § 76. De kollektive elforsyningsvirksomheder  

 skal til Energitilsynet anmelde 1)	Priser, tariffer og betingelser for ydelser, der  

 omfattes af bevillingerne, samt grundlaget for fastsættelsen af disse,  

 herunder leveringsaftaler efter Energitilsynets nærmere  

 bestemmelse.
 2)	Anmodninger og aftaler om transit, herunder  

 forhandlede priser og betingelser.
 3)	Dokumentation for udskillelse af kommercielle  

 aktiviteter.
 4)	Opgørelser af indskudskapital og kapital, som  

 ønskes forrentet, jf. § 74.
 5)	Opgørelser over dækning af realiserede  

 tab ved sideordnet virksomhed efter bestemmelserne i § 9, stk. 6, i den  

 hidtil gældende elforsyningslov.
 6)	Regnskaber, budgetter og andre oplysninger efter  

 tilsynets nærmere bestemmelse til brug ved fastsættelsen af og  

 tilsynet med de i § 70 nævnte indtægtsrammer.
 Stk. 2. Energitilsynet kan endvidere  

 pålægge ejere af kraftvarmeproduktionsanlæg at anmelde  

 salgspriser for fjernvarme samt grundlaget for prisfastsættelsen.
 Stk. 3. Energitilsynet kan fastsætte regler  

 om anmeldelser efter stk. 1-2.
 § 77. Hvis Energitilsynet finder, at priser og  

 leveringsbetingelser må anses for at være i strid med  

 bestemmelserne i denne lov, kan tilsynet give pålæg om  

 ændring af priser og betingelser.
 Stk. 2. Hvis et urimeligt forhold i forbindelse med  

 forhandlinger om netadgang ikke kan bringes til ophør ved  

 pålæg efter stk. 1, kan Energitilsynet udstede pålæg  

 til bevillingshavere om at indgå en aftale om forholdet på  

 sædvanligt gældende vilkår for tilsvarende aftaler.
 Stk. 3. Finder Energitilsynet, at priser,  

 betingelser eller aftaler må anses at give en miljømæssig  

 eller samfundsøkonomisk uhensigtmæssig anvendelse af energi, kan  

 tilsynet efter forhandling med parterne give påbud om ændring  

 heraf.
Stk. 4. Energitilsynet kan træffe bestemmelse  

 om, at en kollektiv elforsyningsvirksomhed skal ændre  

 forbrugerpriserne, hvis virksomheden har foretaget en disposition, der ikke  

 kan anses for rimelig for forbrugerne.
Energitilsynet kan herunder bestemme,  

 at virksomheden i nærmere angivet omfang skal anvende et overskud til  

 ændring af priserne.
Kapitel 11 Energitilsynet § 78. Til varetagelse af tilsyns- og  

 klagefunktion på energiområdet nedsætter miljø- og  

 energiministeren et Energitilsyn.
 Stk. 2. Energitilsynet er et uafhængigt  

 udvalg, som ikke er undergivet instruktionsbeføjelse fra miljø-  

 og energiministeren.
Stk. 3. Miljø- og energiministeren  

 fastsætter nærmere regler for hvilke opgaver, Energitilsynet skal  

 varetage.
Miljø- og energiministeren kan fastsætte regler om, at  

 tilsynet skal varetage opgaver, som er henlagt til ministeren.
Miljø-  

 og energiministeren godkender tilsynets forretningsorden.
 Stk. 4. Energitilsynets formand kan efter  

 nærmere aftale med tilsynet træffe afgørelse på  

 tilsynets vegne.
 Stk. 5. Konkurrencestyrelsen og Energistyrelsen  

 stiller sekretariatsbistand til rådighed for tilsynet og dettes  

 formand.
 Stk. 6. De med Energitilsynets etablering og drift  

 forbundne udgifter betales af de virksomheder, som tilsynet fører  

 tilsyn med efter denne lov, jf. dog stk. 7.
 Stk. 7. Miljø- og energiministeren kan  

 fastsætte nærmere regler eller træffe afgørelse om  

 de i stk. 5 nævnte forhold og kan fastsætte nærmere regler  

 om betaling efter stk. 6, herunder at der skal betales et gebyr for  

 indbringelse af klage for Energitilsynet.
§ 79. Energitilsynet består af en  

 formand og 6 andre medlemmer, som udpeges af miljø- og  

 energiministeren.
Medlemmerne skal være uafhængige af  

 energisektorens parter og skal repræsentere juridisk, økonomisk,  

 teknisk, miljø- og erhvervs- og forbrugermæssig sagkundskab.  

 Mindst ét medlem skal opfylde betingelserne for at være  

 landsdommer.
Stk. 2. Tilsynsmedlemmer samt 2 faste suppleanter  

 beskikkes for 4 år.
Hvis et medlem eller en suppleant afgår inden  

 udløbet af beskikkelsesperioden, foretages nybeskikkelse kun for den  

 resterende del af perioden.
 § 80. Energitilsynet kan behandle og  

 afgøre sager på eget initiativ på grundlag af en  

 anmeldelse eller en klage.
§ 81. Energitilsynet kan uden retskendelse mod  

 behørig legitimation til brug for tilsynet efter loven 1)	på stedet gøre sig bekendt med og tage  

 kopi af enhver oplysning, herunder regnskaber, regnskabsmaterialer,  

 bøger, andre forretningspapirer og elektronisk lagrede data og 2)	få adgang til en virksomheds eller  

 sammenslutnings lokaler.
 Stk. 2. Politiet yder bistand ved udøvelsen  

 af beføjelser efter stk. 1.
 § 82. Energitilsynet aflægger  

 årligt beretning for sin virksomhed til miljø- og  

 energiministeren.
Stk. 2. Energitilsynet opretter et offentligt  

 tilgængeligt register over anmeldte tariffer, betingelser, tekniske  

 krav og standarder og offentliggør et repræsentativt udsnit af  

 disse mindst 1 gang årligt.
Registret skal endvidere indeholde  

 oplysninger om de kollektive elforsyningsvirksomheders ejerandele i  

 elproduktionsvirksomheder og andre kollektive elforsyningsvirksomheder samt  

 om hvem, der besidder ejerandele i kollektive elforsyningsvirksomheder.
Stk. 3. Anmeldelser er offentligt  

 tilgængelige.
Energitilsynet kan dog beslutte, at en anmeldelse ikke  

 offentliggøres, hvis væsentlige hensyn taler herimod.
 Stk. 4. Energitilsynet udarbejder og  

 offentliggør periodiske analyser af de kollektive  

 elforsyningsvirksomheders indtægts- og omkostningsforhold og  

 vurderinger af disse virksomheders udførelse af deres opgaver.
Stk. 5. Energitilsynet tager fornødne skridt  

 til i øvrigt at sikre gennemsigtighed omkring priser, tariffer,  

 rabatter og vilkår.
Energitilsynet kan fastsætte regler om,  

 hvorledes sådanne forhold skal offentliggøres af virksomhederne  

 og regler om fakturering og specificering af omkostninger overfor modtagere  

 af transport- og energiydelser.
 Stk. 6. Energitilsynet kan træffe beslutning  

 om, at en uvildig sagkyndig skal gennemgå regnskaber, kontrakter m.m. i  

 en virksomhed m.v. med henblik på at udarbejde en sagkyndig rapport til  

 brug for tilsynet.
 § 83. Energitilsynet gør miljø-  

 og energiministeren opmærksom på forhold, som tilsynet mener kan  

 have betydning for løsningen af opgaverne med bl.a udstedelse,  

 ændring og kontrol med bevillinger.
Kapitel 12 Oplysningspligt, regnskabsforhold § 84. Miljø- og energiministeren,  

 Energitilsynet og Energiklagenævnet kan i forbindelse med behandling af  

 en klage eller i forbindelse med udøvelsen af tilsyn hos  

 bevillingspligtige virksomheder, andre elproduktionsvirksomheder,  

 elhandelsvirksomheder og berørte forbrugere indhente oplysninger, som  

 er nødvendige til varetagelsen af deres opgaver.
 Stk. 2. Miljø- og energiministeren kan til  

 sikring af prisgennemsigtighed, forsyningssikkerhed og til opfølgning  

 af energi- og miljøpolitiske målsætninger, herunder til  

 udarbejdelse af det nødvendige datagrundlag i forbindelse hermed,  

 pålægge kollektive elforsyningsvirksomheder,  

 elproduktionsvirksomheder og elhandelsvirksomheder at udarbejde og udlevere  

 nærmere angivne oplysninger vedrørende virksomhedernes  

 produktions- og driftsmæssige forhold samt om de i virksomheden  

 købte og solgte ydelser.
 Stk. 3. Kollektive elforsyningsvirksomheder og  

 elproducenter skal efter anmodning meddele de systemansvarlige virksomheder  

 de oplysninger, der er nødvendige til varetagelsen af disses  

 opgaver.
 Stk. 4. Kollektive elforsyningsvirksomheder skal  

 efter anmodning meddele andre virksomheder tilstrækkelige oplysninger  

 til at sikre, at net- og transmissionsvirksomhed, kan foregå på  

 en måde, der er forenelig med en sikker og effektiv drift af det  

 sammenkoblede system.
 Stk. 5. Virksomheder skal bevare fortroligheden af  

 kommercielt følsomme oplysninger, som modtages i henhold til stk. 1-4.
 § 85. Elproduktionsvirksomheder og  

 virksomheder, der driver handel med elektricitet, skal udarbejde  

 årsregnskaber i henhold til årsregnskabsloven.  

 Årsregnskaberne skal være offentligt tilgængelige.
 Stk. 2. Virksomhederne skal føre  

 konsoliderede regnskaber for ikke-elektricitetsrelaterede aktiviteter, som de  

 ville skulle gøre, såfremt de pågældende aktiviteter  

 blev udført af særskilte selskaber.
 Stk. 3. Miljø- og energiministeren kan  

 fastsætte nærmere regler om virksomhedernes  

 regnskabsføring efter stk. 1-2.
Kapitel 13 Sanktionsbestemmelser § 86. Undlader nogen rettidigt at efterkomme  

 et påbud meddelt af Energitilsynet i medfør af § 77, kan  

 Energitilsynet som tvangsmiddel pålægge de pågældende  

 daglige eller ugentlige bøder.
 Stk. 2. Der er udpantningsret for de i stk. 1  

 nævnte bøder.
§ 87. Medmindre højere straf er  

 forskyldt efter anden lovgivning, straffes med bøde den, der 1)	undlader at indhente bevilling til produktions-,  

 net-, transmissions- og forsyningspligtig virksomhed eller til  

 systemansvarlig virksomhed efter § 10, § 19, § 27 og § 33, 2)	undlader at indhente tilladelse til etablering og  

 drift af net eller anlæg efter § 11, § 13, § 16, § 21 og § 23, 3)	tilsidesætter vilkår for en bevilling  

 eller tilladelse efter de i nr. 1 og 2 nævnte bestemmelser, 4)	undlader at efterkomme påbud eller forbud  

 efter loven, herunder påbud om at berigtige et ulovligt forhold, 5)	undlader at afgive oplysninger som omhandlet i  

 kapitel 12, § 88. I regler, som udstedes i henhold til  

 loven, kan der fastsættes bødestraf for overtrædelse af  

 bestemmelserne i eller vilkår og påbud udstedt i henhold til  

 reglerne.
 Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
Kapitel 14 Klager, Energiklagenævn, m.m.
 § 89. Energiklagenævnet behandler klager  

 over afgørelser truffet af miljø- og energiministeren eller af  

 Energitilsynet efter denne lov eller regler udstedt i henhold til loven.
Stk. 2. Miljø- og energiministerens og  

 Energitilsynets afgørelser efter loven eller regler udstedt i henhold  

 til loven kan ikke indbringes for anden administrativ myndighed end det i  

 stk. 1 nævnte Energiklagenævn.
Afgørelserne kan ikke  

 indbringes for domstolene, før den endelige administrative  

 afgørelse foreligger.
 § 90. Miljø- og energiministeren kan  

 fastsætte regler om:
 1)	Adgangen til at klage over afgørelser der  

 efter loven eller regler udstedt i henhold til loven træffes af  

 miljø- og energiministeren eller af Energitilsynet, herunder at visse  

 afgørelser ikke skal kunne indbringes for Energiklagenævnet samt  

 at afgørelser, truffet af en institution under Miljø- og  

 Energiministeriet eller anden myndighed, som ministeren i henhold til § 92  

 har henlagt sine beføjelser efter loven til, ikke skal kunne  

 indbringes for miljø- og energiministeren.
 2)	Betaling af gebyr ved indbringelse af en klage for  

 Energiklagenævnet.
 § 91. Ved afgørelser efter denne lov  

 eller regler udstedt i henhold til loven erstattes repræsentanter i  

 Energiklagenævnet, som er udpeget efter indstilling fra Dansk Industri  

 og Landbrugsrådet, af 2 medlemmer med særlig økonomisk  

 eller teknisk sagkundskab inden for elforsyning, som udpeges af miljø-  

 og energiministeren.
 § 92. Miljø- og energiministeren kan  

 bemyndige en under ministeriet oprettet institution eller anden myndighed til  

 at udøve de beføjelser, der i denne lov er tillagt  

 ministeren.
Kapitel 15 Ikrafttrædelses-, ophævelses- og  

 overgangsbestemmelser § 93. Tidspunktet for lovens  

 ikrafttræden fastsættes af miljø- og energiministeren.  

 Ministeren kan fastsætte, at dele af loven træder i kraft  

 før andre dele af loven.
 § 94. Miljø- og energiministeren kan  

 ophæve elforsyningsloven, jf. lovbekendtgørelse nr. 632 af 1.  

 juli 1996. Ministeren kan fastsætte, at dele af loven ophæves  

 før andre dele af loven.
 § 95. Miljø- og energiministeren kan  

 ophæve kapitel 2 i lov om udnyttelse af vedvarende energikilder m.v.,  

 jf. lovbekendtgørelse nr. 837 af 7. oktober 1992.
§ 96. Miljø- og energiministeren kan  

 fastsætte regler om, at regler, der er fastsat i henhold til de i §§ 94  

 og 95 nævnte love forbliver i kraft, indtil de afløses af regler  

 fastsat i henhold til denne lov.
Overtrædelse af reglerne straffes  

 efter de hidtil gældende regler.
§ 97. En virksomhed, som ved lovens  

 ikrafttræden lovligt udøvede virksomhed, som efter denne lov er  

 bevillingspligtig, har ret til at få bevilling til sin virksomhed,  

 når 1)	virksomheden erklærer at ville opfylde de  

 forpligtelser, som pålægges denne efter bestemmelserne i loven og  

 i bevillingen, 2)	virksomhedens vedtægter ikke strider imod  

 bestemmelser i denne lov eller regler udstedt i medfør af loven og kan  

 godkendes af miljø- og energiministeren og 3)	virksomheden opfylder de i denne lov stillede krav  

 for at kunne meddeles bevilling.
Stk. 2. Det er en betingelse for meddelelse af  

 bevilling til netvirksomheder, at direkte eller indirekte ejerandele i  

 elproduktionsvirksomheder, transmissionsvirksomheder, systemansvarlige  

 virksomheder og forsyningspligtige virksomheder, der på tidspunktet for  

 lovforslagets fremsættelse besiddes af netvirksomheden eller af  

 virksomheder, der direkte eller indirekte besidder ejerandele i  

 netvirksomheden, overføres til netvirksomheden, således at denne  

 direkte besidder de pågældende ejerandele.
Det er ligeledes en  

 betingelse for meddelelse at bevilling til transmissionsvirksomheder,  

 systemansvarlige virksomheder og forsyningspligtige virksomheder, at  

 ejerandelene i disse virksomheder er overført til den eller de  

 berørte netvirksomheder i overensstemmelse med 1. pkt.
 Stk. 3. Miljø- og energiministeren kan  

 dispensere fra bestemmelsen i stk. 2, såfremt særlige hensyn  

 tilsiger det.
 § 98. Godkendelser til etablering og  

 ændringer af produktionsanlæg, transmissionsnet og bevillinger  

 til elproduktion og transmission, som er givet efter bestemmelserne i den  

 hidtil gældende elforsyningslov, opretholdes i overensstemmelse med  

 deres indhold og varighed.
 Stk. 2. En bevillingspligtig virksomhed kan,  

 når den inden en af miljø- og energiministeren fastsat frist  

 indgiver fornøden ansøgning om bevilling, midlertidigt  

 fortsætte sin virksomhed uden bevilling, indtil miljø- og  

 energiministeren har afgjort ansøgningen, forudsat at den  

 ansøgende virksomhed overholder lovens bestemmelser for  

 virksomheden.
 Stk. 3. Miljø- og energiministeren  

 fastsætter det tidspunkt, fra hvilket bevillingskravet for net og  

 forsyningspligtvirksomheder er gældende.
 § 99. Miljø- og energiministeren kan  

 fastsætte overgangsbestemmelser, hvorved den hidtil gældende  

 retsstilling i en overgangsperiode opretholdes med de ændringer, som  

 denne lov nødvendiggør, for så vidt angår  

 virksomheder omfattet af § 98, stk. 2 og 3.
§ 100. Kollektive elforsyningsvirksomheder  

 skal ved lovens ikrafttræden og efter Energitilsynets nærmere  

 bestemmelse udarbejde en opgørelse over ikke anvendte  

 henlæggelser foretaget efter den hidtil gældende elforsyningslov,  

 over- og underdækning for perioden før nærværende  

 lovs ikrafttræden samt øvrige kapitalforhold.
Virksomhederne  

 skal herefter udarbejde en åbningsbalance, der udformes efter  

 retningslinjer fastsat af Energitilsynet, og som vil skulle danne grundlag  

 for den fremtidige prisfastsættelse efter bestemmelserne i denne lov.  

 Opgørelsen og åbningsbalancen fremsendes til Energitilsynet  

 inden en af tilsynet fastsat frist.
 Stk. 2. Kollektive elforsyningsvirksomheder skal  

 inden en af Energitilsynet fastsat frist fremsende en redegørelse for,  

 hvorledes ikke anvendte henlæggelser foretaget efter den hidtil  

 gældende elforsyningslov, over- og underdækning for perioden  

 før denne lovs ikrafttræden, samt øvrige aktiver eller  

 passiver, der indgår i den i stk. 1, omhandlede åbningsbalance,  

 vil blive udlignet i kommende års priser.
 Stk. 3. Energitilsynet træffer  

 afgørelse om, hvorvidt de af virksomhederne fremsendte  

 opgørelser og åbningsbalancer efter stk. 1 kan godkendes.  

 Energitilsynet træffer endvidere afgørelse om, i hvilket omfang  

 virksomhedernes redegørelser efter stk. 2 kan danne grundlag for  

 udligningen af henlæggelser m.v. i kommende års priser.
 Stk. 4. Såfremt en virksomhed ikke har  

 opfyldt sine forpligtelser efter stk. 1 og 2, inden for den af Energitilsynet  

 fastsatte frist, fastsætter tilsynet opgørelsen og  

 åbningsbalancen.
 Stk. 5. Kollektive elforsyningsvirksomheders  

 forpligtelser i medfør af godkendelser efter § 9, stk. 6, i den hidtil  

 gældende elforsyningslov til indregning af realiserede tab ved  

 sideordnet virksomhed opretholdes.
 § 101. Virksomheder, som driver  

 elproduktionsvirksomhed omfattet af den hidtil gældende  

 elforsyningslov, skal ved lovens ikrafttræden og efter miljø- og  

 energiministerens nærmere bestemmelse udarbejde en opgørelse  

 over ikke anvendte henlæggelser foretaget efter den hidtil  

 gældende elforsyningslov, over- og underdækning for perioden  

 før nærværende lovs ikrafttræden samt øvrige  

 forhold.
 Stk. 2. Den i stk. 1 nævnte opgørelse  

 vil skulle danne grundlag for virksomhedernes økonomiske  

 åbningsbalance i forbindelse med overgangen til prisfastsættelse  

 efter § 75.
 Stk. 3. Virksomheder omfattet af stk. 1, som ved  

 lovens ikrafttræden udøver virksomhed ved forbrænding af  

 affald, skal efter retningslinier fastsat af miljø- og  

 energiministeren udarbejde en særskilt opgørelse over  

 affaldsforbrændingsanlæggets økonomiske forhold.
 Stk. 4. Den i stk. 3 nævnte opgørelse  

 skal danne grundlag for den økonomiske åbningsbalance i  

 forbindelse med udskillelsen af affaldsforbrændingsaktiviteten i en  

 selvstændig virksomhed i henhold til § 48. Opgørelsen og  

 åbningsbalancen sendes til miljø- og energiministeren inden en  

 af ministeren fastsat frist.
 Stk. 5. Miljø- og energiministeren kan godkende,  

 at ejeren ved opgørelsen af den økonomiske åbningsbalance  

 for affaldsforbrændingsvirksomheder efter stk. 3 fastsætter, at  

 det påhviler affaldsforbrændingsanlægget at betale et  

 beløb svarende til den nødvendige fremmedkapital, som er en  

 følge af, at aktiverne forøges, fordi tidligere foretagne  

 henlæggelser over elprisen trækkes ud af opgørelsen til  

 den virksomhed, som udskiller affaldsforbrændingsanlægget.
Stk. 6. Miljø- og energiministeren træffer  

 afgørelse om, hvorvidt de af virksomhederne fremsendte  

 opgørelser efter stk. 1 og stk. 3 kan godkendes.
Miljø-  

 og energiministeren træffer på denne baggrund afgørelse  

 om, hvilke forpligtelser der skal påhvile elproduktionsvirksomhederne  

 efter overgangen til prisfastsættelse efter § 75.
§ 102. Såfremt denne lov  

 indebærer, at en virksomhed omfattet af den tidligere gældende  

 elforsyningslov vil skulle opdeles i flere selvstændige juridiske  

 enheder, skal opdelingen gennemføres således, at der til hver  

 enhed henføres de aktiver og passiver, der naturligt er knyttet til  

 den aktivitet, der vil skulle udøves af den pågældende  

 enhed.
I relation til virksomhedens passiver har den stedfundne opdeling ikke  

 virkning i forhold til virksomhedens kreditorer.
 Stk. 2. Energitilsynet henholdsvis miljø- og  

 energiministeren påser overholdelsen af bestemmelsen i stk. 1 i  

 forbindelse med fastlæggelsen af virksomhedernes åbningsbalancer  

 i henhold til §§ 100 og 101.
 § 103. Sager, som er under behandling af  

 Energistyrelsen, Elprisudvalget eller Konkurrenceankenævnet,  

 overføres ved denne lovs ikrafttræden eller fra et af  

 miljø- og energiministeren fastsat senere tidspunkt til den myndighed,  

 som efter denne lov skulle behandle sagen, såfremt sagen var indbragt  

 efter denne lovs ikrafttræden.
 § 104. I lov om kommunal udligning og  

 generelle tilskud til kommuner og amtskommuner, jf. lovbekendtgørelse  

 nr. 571 af 4. juli 1997, som senest ændret ved § 5 i lov nr. 117 af 2.  

 marts 1999, foretages følgende ændringer:
 1)	I § 10, stk. 6 og § 17 stk. 6, ændres  

 "Elprisudvalget" til: "Energitilsynet".
 2)	I § 10, stk. 6 og § 17 stk. 6, ændres  

 to steder "§ 10 b" til: "§ 37".
 § 105. Miljø- og energiministeren kan  

 fastsætte overgangsregler.
 § 106. Loven gælder ikke for  

 Færøerne og Grønland.
Bemærkninger til  

 lovforslaget Almindelige bemærkninger 1. Lovforslagets baggrund 1.1. Elreformaftalen.
Et flertal af Folketingets  

 partier indgik den 3. marts 1999 en aftale om en lovreform for elsektoren.  

 Aftalen om elreformen (se bilag 1) fastlægger rammerne for, hvordan  

 forbrugerbeskyttelse, miljøhensyn og forsyningssikkerhed skal  

 varetages i et liberaliseret elmarked.
 Dette lovforslag fremsættes samtidig med L 235  

 (Forslag til lov om CO2-kvoter for elproduktion), L 236 (forslag  

 til lov om ændring af lov om tilskud til elproduktion), L 237 (forslag  

 til lov om ændring af lov om udnyttelse af vedvarende energikilder  

 m.v.) og L 238 (forslag til lov om ændring af lov om varmeforsyning)  

 til en samlet gennemførelse af elreformaftalen.
1.2. Formålet med lovforslaget.  

 Formålet med lovforslaget er at modernisere de lovgivningsmæssige  

 rammer for elforsyningen.
Nyordningen skal tilvejebringe effektive og  

 tidssvarende styringsinstrumenter, som kan sikre hensynene til  

 forsyningssikkerhed, samfundsøkonomi, miljøbeskyttelse og  

 forbrugerbeskyttelse, samtidig med at elsektoren underlægges en  

 større grad af markedsstyring.
 De hensyn som skal tilgodeses er ifølge aftalen om  

 elreformen:
Forbrugerbeskyttelse, billige forbrugerpriser og frit  

 leverandørvalg for forbrugerne Opfyldelse af internationale miljøforpligtelser Adgang til elsystemet på objektive og ikke-diskriminerende  

 vilkår Et fortsat velfungerende elsystem med høj energi- og  

 omkostningseffektivtet, kvalitet og forsyningssikkerhed Et velfungerende og konkurrencepræget marked for produktion og  

 handel med el med fortsatte tilskyndelser til energibesparelser Øget rammestyring, som vil give markedsaktørerne flere  

 individuelle valgmuligheder Et miljømæssigt og økonomisk effektivt samspil  

 mellem det danske elsystem og udenlandske systemer og med det øvrige  

 danske energisystem.
Behovet for at gennemføre en lovreform for  

 elsektoren skyldes særligt to væsentlige forhold.
Der  

 foregår i disse år afgørende ændringer i elsektorens  

 ydre rammevilkår.
Der sker en omfattende internationalisering og  

 liberalisering af adgangen til elmarkederne.
I 1996 blev der vedtaget et  

 direktiv om det indre marked for elektricitet, og det nordiske elsamarbejde  

 er undergået store ændringer på grund af den  

 vidtgående liberalisering, der allerede har fundet sted i de  

 øvrige nordiske lande.
Endvidere har energipolitikken i de seneste 10  

 år i stadigt stigende omfang været domineret af ønsket om  

 at sikre en bæredygtig udvikling, hvor miljøbelastningen fra  

 energiproduktionen nedbringes væsentligt.
Den eksisterende lovgivning er ikke længere  

 tidssvarende i forhold til denne udvikling.
Der er behov for nye  

 lovgivningsmæssige rammer, som kan forene opfyldelsen af de langsigtede  

 miljømålsætninger med en effektiv beskyttelse af  

 forbrugerne og indførelse af øget konkurrence i elsektoren.
Lovforslaget skal sikre gennemførelsen af den  

 nødvendige miljøomstilling af elforsyningen under størst  

 mulig hensyntagen til samfundsøkonomisk effektivitet og mulighederne  

 for at skabe positive erhvervseffekter.
Lovforslaget skal skabe grundlag for  

 en effektiv og miljømæssigt bæredygtig udnyttelse af den  

 allerede etablerede energiinfrastruktur.
I overensstemmelse hermed skal der  

 skabes rammer for en fortsat indpasning af vedvarende energi og kraftvarme,  

 samtidig med at udnyttelsen af forsyningssystemet skal spille sammen med  

 besparelsesindsatsen i forbrugsleddet.
 Sigtet med lovforslaget er bl.a. at skabe klarhed over  

 rollefordelingen i elsektoren, således at der sikres en klar  

 adskillelse mellem opgaver vedrørende offentlige forpligtelser og  

 kommercielle aktiviteter.
 Lovforslaget sigter også på at bygge videre  

 på den særlige danske organisering af elsektoren, som i vid  

 udstrækning er præget af en decentral struktur med kommunale  

 eller direkte forbrugerejede elselskaber.
 Den nye lovgivning har endvidere til formål at  

 fremme effektiviteten, således at effektivitetsudviklingen i den danske  

 energisektor er på højde med den internationale udvikling.  

 Selvom den danske elsektor generelt antages at være relativt effektiv,  

 vurderes der alligevel at være basis for at forbedre effektiviteten  

 gennem bl.a. fusioner, samarbejder og andre former for  

 strukturrationaliseringer. Øget konkurrence kombineret med en mere  

 målrettet effektivitetsfremmende prisregulering skal medvirke til at  

 realisere effektiviseringspotentialer i sektoren.
 Endelig skal lovforslaget bidrage til at udmønte  

 aftalen om finansloven for 1999, hvori det påregnes, at statens  

 finanser ved fuld gennemførelse af reformen forbedres med ca. 2 mia.  

 kr. årligt.
1.3. Nye rammebetingelser.
I de senere år har  

 energisektorens internationale rammebetingelser gennemgået  

 væsentlige forandringer, hvilket skaber behov for at tilpasse den  

 nationale lovgivning.
Bestræbelserne på at etablere et indre  

 energimarked i EU med fri bevægelighed for varer, personer,  

 tjenesteydelser og kapital blev formelt sat i gang med Kommissionens  

 fremlæggelse af en Hvidbog i 1988. Formålet med det indre  

 energimarked er at forbedre effektiviteten og  

 fællesskabsøkonomiens konkurrenceevne, samtidig med at hensynet  

 til forsyningssikkerhed og miljøbeskyttelse tilgodeses.
Første fase af liberaliseringen af energimarkederne  

 blev gennemført i 1990-91 med direktiverne om transit af elektricitet  

 og naturgas samt prisgennemsigtighedsdirektivet.
I 1994 gennemførtes  

 koncessionsdirektivet, og i 1992 fremlagde Kommissionen forslag til  

 fælles regler for det indre marked for el og naturgas.
Formålet  

 med markedsdirektiverne for el og naturgas er at åbne og integrere  

 energimarkederne, som i de fleste EU-lande traditionelt har været  

 præget af manglende konkurrence.
Med vedtagelsen af fælles regler for det indre  

 marked for elektricitet i december 1996 er der nu etableret fælles  

 rammer for en gradvis åbning af de nationale elmarkeder.
Direktivet  

 rummer mulighed for, at der i gennemførelsen kan tages højde  

 for, hvorledes de enkelte landes energisektorer er organiseret.
Sideløbende med de politiske forhandlinger om  

 Kommissionens direktivforslag har flere lande liberaliseret deres  

 energimarkeder.
I begyndelsen af 1990 erne privatiserede og liberaliserede  

 den daværende engelske regering store dele af energisektoren.
I Norden  

 har Norge (1991) og senere også Sverige (1994-96) og Finland (1996)  

 gennemført elmarkedsreformer med indførelse af konkurrence i  

 produktions- og forsyningsleddet og regler om adgangen til benyttelse af  

 nettet.
Som et led i liberaliseringen af det norske elmarked  

 etablerede Norge i 1993 en elbørs.
I 1996 blev elbørsen udvidet  

 til at være en fælles elbørs (Nord Pool) for Norge og  

 Sverige, samtidig med at Norge og Sverige blev enige om, at deres lande  

 skulle indgå i et fælles prisområde.
Nord Pool ejes i dag  

 (50/50) af de to statsejede selskaber Statnett SF og Svenska Kraftnät,  

 der varetager systemansvaret i henholdsvis Norge og Sverige.
Finland er fra  

 1. juli 1998 blevet integreret i det norsk-svenske elmarked og indgår  

 herefter i samme prisområde.
Danske elselskaber handler i dag ligesom  

 en række andre internationale markedsaktører på den  

 nordiske elbørs.
 Samtidig med den stigende internationalisering er der  

 såvel nationalt som internationalt gennem de seneste 10 år blevet  

 stadig mere fokus på miljøbelastningen fra energisektoren.
I 1990 fremlagde den daværende regering  

 energihandlingsplanen "Energi 2000", hvis hovedmål var en  

 bæredygtig udvikling af energisektoren.
Heri fastlagdes den nationale  

 målsætning om at reducere CO2-udledningen med 20% i 2005 i  

 forhold til 1988-niveauet, hvilket siden har været et styrende element  

 i energipolitikken.
Denne handlingsplan er siden blevet fulgt op af  

 handlingsplanen "Energi 21" fra 1996, hvori der blandt andet blev  

 peget på behovet for en mere sammenhængende reform på  

 elområdet med henblik på at forene miljømålene med  

 den tiltagende liberalisering af energimarkederne.
Behovet for at sikre effektive virkemidler til at reducere  

 energisektorens miljøbelastning understreges yderligere af  

 forhandlingsresultatet fra klimakonferencen i Kyoto i december 1997, hvor der  

 blev opnået enighed om en juridisk bindende aftale, der skal reducere  

 industrilandenes udledning af drivhusgasser.
Danmark har i den interne  

 byrdefordeling i EU påtaget sig at reducere udledningerne med 21% i  

 2008-2012 i forhold til 1990-niveauet.
Danmark skal ligesom de øvrige  

 industrialiserede lande i henhold til Kyoto-protokollen have gjort bevislige  

 fremskridt i 2005 i retning af at indfri reduktionsforpligtelserne.
Aftalen  

 om elreformen skal medvirke til at sikre, at Danmark kan opfylde disse  

 forpligtelser.
1.4. Elsektorens historiske opbygning.
Den danske  

 elforsyning har historisk organiseret sig på eget initiativ uden  

 lovregulering.
Det første elværk med offentlig forsyning blev  

 etableret i 1891, og i de følgende år blev flere hundrede  

 elværker etableret.
Der var typisk tale om kommunalt ejede  

 elværker i byområderne, mens man i landområderne typisk  

 etablerede andelsselskaber, hvor den enkelte forbruger var andelshaver.
Disse  

 selskaber forestod både produktion og distribution af elektricitet.
Efterhånden blev der etableret fælles  

 produktionsanlæg på regional basis, og de enkelte lokale  

 virksomheder gik over til at blive distributionsvirksomheder.
Etableringen af  

 den vertikale opbygning af den danske elsektor, som er kendt i dag, var i alt  

 væsentligt afsluttet i 1950 erne.
Der er i dag ca. 100 distributionsselskaber, hvoraf langt  

 den overvejende del er ejet af kommunerne eller af forbrugerne i form af  

 andelsselskaber.
Et mindre antal selskaber er organiserede som  

 interessentskaber eller selvejende institutioner (fonde).  

 Distributionsselskabet NESA er et aktieselskab, dog hovedsageligt med  

 kommunale aktionærer.
Distributionsselskaberne ejer produktionsselskaberne,  

 således at distributionsselskaberne inden for et givet område i  

 fællesskab ejer produktionsvirksomheden på interessentskabs-  

 eller andelsbasis.
Produktionsselskaberne har på deres side oprettet to  

 samarbejdsorganer, ELSAM for Jylland/Fyn og ELKRAFT for Sjælland og  

 Bornholm.
Der er ikke nogen direkte elektrisk forbindelse mellem de to  

 områder.
De to samarbejdsorganer er oprettet med henblik på at  

 tage sig af driftsplanlægningen og koordineringen af produktionen,  

 herunder også import og eksport af elektricitet.
1.5. Elforsyningsloven af 1976. Lov nr. 54 af 25.  

 februar 1976 om elforsyning trådte i kraft 1. januar 1977. Indtil da  

 havde der ikke været nogen samlet sektorlovgivning for elforsyningen,  

 som alene havde været reguleret af lov om elektriske  

 stærkstrømsanlæg.
Loven udsprang af energikriserne i 1970  

 erne, hvor målsætningerne om at sikre forsyningssikkerhed og et  

 samfundsøkonomisk effektivt energisystem blev forfulgt via udbygning  

 med kollektiv forsyning samt omlægning til en flerstrenget  

 energiforsyning.
 Hovedelementerne i loven var etableringen af et  

 bevillingssystem med tilknyttede forpligtelser, bestemmelser om  

 brændselsvalg med videre samt lovfæstede prisbestemmelser.
Bevillingssystemet indebar, at der krævedes  

 bevilling til elforsyningsvirksomhed fra produktionsanlæg med kapacitet  

 over 25 MW eller transmissions- og distributionsanlæg beregnet for  

 spændinger over 100 kV.
Formålet med bevillingssystemet var at  

 indføre en offentlig regulering af de større produktions- og  

 transmissionsanlæg på visse energipolitisk relevante  

 områder, særligt forsyningssikkerhed og investeringsomfang.
Der  

 blev i løbet af 1978 og 1979 givet bevilling til alle de eksisterende  

 elproduktionsvirksomheder for en periode på 20 år, ligesom der  

 løbende er givet bevilling til nye elforsyningsvirksomheder.
 Der blev ligeledes fastsat regler om, at energiministeren,  

 når energipolitiske hensyn, herunder hensyn til forsyningssikkerheden  

 talte derfor, med rimeligt varsel kunne pålægge  

 elforsyningsvirksomhederne at  indrette deres produktionsanlæg  

 således, at nærmere angivne brændsler kunne anvendes, at  

anvende bestemte former for brændsler i produktionen i et  

 nærmere fastsat omfang samt at opretholde lagre af  

 brændsel i et nærmere fastsat omfang.
Endelig blev der gennemført prisbestemmelser i  

 loven, som baserede sig på, at elselskaberne økonomisk skulle  

 hvile i sig selv.
Det vil sige, at der i prisen for elektricitet alene kunne  

 indregnes nødvendige udgifter til produktion og distribution af  

 elektricitet, driftsmæssige afskrivninger samt forrentning af  

 fremmedkapital.
Endvidere kunne der med Elprisudvalgets tilslutning indregnes  

 henlæggelser til nyinvesteringer og forrentning af indskudskapital.
Der  

 var i realiteten tale om en videreførsel af den hidtidige praksis i  

 elselskaberne om, at disse økonomisk skulle hvile i sig selv.  

 Baggrunden herfor var, at elforsyningen i overvejende grad var kommunalt- og  

 andelsejet.
Disse prisbestemmelser har med enkelte modifikationer været  

 gældende uændret indtil i dag.
1.6. Udviklingen i elsektoren og ellovgivningen.  

Elforsyningsloven indeholdt sammen med de øvrige forsyningslove  

 på varme- og naturgasområdet effektive instrumenter til at  

 løse de problemer, som energipolitikken stod overfor i tiden efter  

 energikriserne.
Den danske energipolitik blev i en årrække  

 gennemført ved en kombination af lovmæssig regulering,  

 økonomiske virkemidler samt frivillige aftaler.
Udbygningen med  

 miljøvenlige energianlæg blev især i begyndelsen  

 søgt løst i konsensus med energiselskaberne.
Med  

 ændringen af varmeforsyningsloven i 1990 indførtes dog en mere  

 eksplicit regulering til sikring af brændselsomlægning samt  

 udbygning med decentral kraftvarme.
Kraftvarmen dækker i dag 40% af den samlede  

 varmeforsyning og næsten halvdelen af elforsyningen.
Der er endvidere  

 sket en væsentlig udbygning med vedvarende energi, således at  

 elektricitet produceret ved hjælp af vedvarende energikilder  

 (VE-elektricitet) i dag tegner sig for 10% af det samlede elforbrug.
Samtidig  

 er det lykkedes at holde udviklingen i energiforbruget nogenlunde konstant,  

 til trods for at samfundet har oplevet økonomisk vækst.
Sideløbende med at de etablerede elselskaber har  

 gennemført en omstilling til en mere miljøvenlig elproduktion,  

 er der i de senere år kommet mange nye, uafhængige producenter i  

 form af decentrale og industrielle kraftvarmeproducenter, private  

 vindmølleejere m.v.
Produktionen herfra udgør i dag en voksende  

 del af den samlede produktionskapacitet.
I løbet af 1990 erne har  

 miljømålsætningerne fået en stadigt mere central  

 placering i energipolitikken, samtidig med at elsektoren har forberedt sig  

 på konkurrence og øget internationalisering.
Liberalisering af  

 elmarkederne er i stigende grad blevet styrende for mange elselskaber.
Disse  

 selskaber har derfor haft problemer med at påtage sig offentlige  

 forpligtelser, med mindre der er klar lovmæssig regulering på  

 området.
Siden 1992 er der gennemført 11 ændringer af  

 elforsyningsloven.
De mange ændringer af elforsyningsloven i de senere  

 år er i vid udstrækning et symptom på de stigende  

 reguleringsmæssige konflikter mellem energipolitiske  

 målsætninger og selskabsøkonomiske interesser.
Disse  

 konflikter skaber usikkerhed om opgavefordelingen og påvirker  

 mulighederne for at realisere de energipolitiske målsætninger.
Med lov nr. 486 af 12. juni 1996 om ændring af lov  

 om elforsyning (Adgang til elforsyningsnettet m.v.) (L 486) blev det  

 første skridt i retning af at tilpasse lovgivningen til et mere  

 konkurrencepræget energimarked taget.
Europa-Kommissionen godkendte  

 loven efter reglerne om statsstøtte i december 1997, hvorefter loven  

 trådte i kraft 1. januar 1998.
Hovedelementerne i loven er en delvis åbning af  

 elmarkedet, bestemmelser om elforsyningens offentlige forpligtelser samt  

 regler vedrørende systemansvar.
Loven indeholder bestemmelser om bl.a.  

 prioritering af kraftvarme og vedvarende energi, der har til formål at  

 sikre en rimelig balance mellem konkurrencehensyn og beskyttelse af  

 miljøet og forbrugerne.
Et væsentligt element i loven er, at  

 alle forbrugere   uanset om de har fri adgang til at vælge  

 leverandør eller ej - har pligt til at aftage elektricitet fra de  

 prioriterede anlæg.
Med L 486 opfylder Danmark allerede centrale dele af  

 eldirektivet, som trådte i kraft den 19. februar 1997 med frist for  

 gennemførelse i medlemslandene to år senere.
Pr. 1. januar 1998  

 blev der således givet markedsadgang for elforbrugere med et  

 årligt forbrug over 100 GWh pr. forbrugssted og  

 eldistributionsvirksomheder med en årlig afsætning over 100 GWh.  

 Dette svarer til, at ca. 90% af det danske marked blev åbnet for  

 konkurrence.
Kravene i henhold til eldirektivet er, at 25% af markedet  

 åbnes for konkurrence i 1999 stigende til 28% i 2000 og 30% i 2003. For  

 fuldt ud at opfylde bestemmelserne om markedsadgang er der i februar 1999 ved  

 en ændring af bekendtgørelsen om adgang til elforsyningsnettet  

 m.v. endvidere givet netadgang for alle producenter til afsætning af  

 deres produktion, ligesom egenproducenter har fået netadgang med  

 henblik på at forsyne datterselskaber og egne faciliteter.
 Elsam og Elkraft blev ved lovens ikrafttræden anset  

 som systemansvarlige virksomheder henholdsvis vest og øst for  

 Storebælt indtil deres bevillinger udløb i 1998. Ved en  

 ændring af elforsyningsloven i 1998 (lov nr. 89 af 10. februar 1998)  

 blev alle eksisterende bevillinger, som var udstedt i 1978 og 1979 med  

 udløb 20 år senere forlænget til den 31. december 1999.  

 Hermed blev også bevillingen til Elsam og Elkraft som systemansvarlige  

 virksomheder forlænget til den 31. december 1999.
I 1997 vedtog man i det jysk-fynske område en  

 selskabsmæssig opdeling af Elsam.
Den selskabsmæssige opdeling  

 skete blandt andet som led i gennemførelsen af L 486. Elsams  

 netaktiviteter blev udskilt i en selvstændig virksomhed I/S Eltra, som  

 ejer 400 kV-nettet og som pr. 1. januar 1998 blev systemansvarlig virksomhed  

 for Jylland og Fyn.
Interessenterne er distributionsselskaberne, der samtidig  

 via deres ejerskab af produktionsvirksomhederne er medejere af Elsam.  

 På Sjælland oprettedes pr. 1. januar 1998 en særlig enhed  

 hos Elkraft, Elkraft System, til varetagelse af systemansvaret.
Udover I/S Eltra er der i Jylland og Fyn etableret en  

 række øvrige netvirksomheder   typisk i form af  

 interessentskaber - hvor driften af de overordnede net er udskilt fra de  

 eksisterende produktionsvirksomheder.
Samtidig har flere  

 produktionsvirksomheder ladet sig omdanne til aktieselskaber eller anden  

 selskabsform med begrænset ansvar.
I Østdanmark   som er kendetegnet ved færre  

 og større selskaber - er strukturen under overvejelse.  

 Københavns Belysningvæsen er en integreret forsynings- og  

 produktionsvirksomhed, som ejes og drives af Københavns Kommune.  

 Københavns Kommune er medejer af Elkraft.
Elkraft ejes i øvrigt  

 af Sjællandske Kraftværker, som er ejet af en række  

 distributionsselskaber, herunder NESA.
NESA er et aktieselskab med  

 dominerende kommunalt ejerskab.
Som led i tilpasningen til et mere konkurrencepræget  

 elmarked har elselskaberne slækket på de hidtidige  

 vedtægtsmæssige bindinger, således at en række  

 distributionsselskaber ikke længere har pligt til at aftage  

 elektricitet fra eget kraftværk.
Dette har ledt til en række  

 fusioner og etablering af handelsselskaber og indkøbsalliancer i  

 distributionssektoren.
Baggrunden for fusionerne har generelt været  

 ønsket om at øge selskabernes effektivitet og størrelse  

 for at stå mere styrket i et liberaliseret elmarked.
For  

 handelsselskabernes/indkøbsalliancernes vedkommende er sigtet at  

 opnå den lavest mulige indkøbspris for el, herunder at presse de  

 danske kraftværkspriser ned.
 Endelig har danske elselskaber i stigende grad også  

 orientereret sig mod udenlandske markeder og samarbejdspartnere.
For så vidt angår fjernvarmesektoren, er der  

 mere end 400 selskaber, hvoraf mange af de største er kendetegnet ved  

 kommunalt ejerskab.
Der er dog også en lang række  

 fjernvarmeselskaber, hvor den enkelte forbruger er andelshaver.
Mange  

 fjernvarmeselskaber er lokale selskaber med egen kraftvarmeproduktion.  

 Herudover er en række fjernvarmedistributionsselskaber koblet op  

 på større varmetransmissionsnet, hvor overskudsvarmen fra  

 centrale kraftværker nyttiggøres.
Der er ikke i samme omfang  

 tendens til strukturændringer i fjernvarmesektoren som i den  

 øvrige del af energiforsyningen.
Interessen i fjernvarmesektoren  

 koncentreres om, at liberaliseringen på elområdet ikke får  

 negative konsekvenser for varmeforbrugerne.
 1.7. Hovedindholdet i aftalen om elreformen.  

Hovedelementerne i aftalen om elreformen er markedsåbning,  

 selskabsregulering, mere effektiv indsats for energibesparelser,  

 CO2-rammer, prioritering af miljøvenlig elproduktion,  

 vilkår for de centrale produktionsselskaber, etablering af  

 uafhængigt energitilsyn samt endelig beskatning og statsfinansielle  

 virkninger.
For så vidt angår markedsåbning  

 forudsættes det, at der inden udgangen af 2002 er gennemført  

 fuld markedsåbning, således at alle forbrugere frit kan  

 vælge elleverandør.
Der vil ske en fremrykket  

 markedsåbning for storforbrugere med henblik på yderligere at  

 fremme erhvervslivets konkurrenceevne.
Den fremtidige selskabsregulering af elsektoren sigter  

 primært på en klar adskillelse mellem monopol- og  

 konkurrenceområder.
Produktion og handel med elektricitet skal fremover  

 være underlagt konkurrence, mens netdrift og systemansvar skal fungere  

 som en offentlig infrastruktur, der stilles til rådighed for alle  

 brugere af systemet.
Der vil endvidere blive etableret særlige  

 forsyningspligtvirksomheder, som skal tilbyde alle forbrugere i  

 forsyningsområdet elleverancer.
I udgangspunktet vil de nuværende  

 distributionsselskaber fortsat fungere som netselskaber.
Hvis de  

 påtager sig andre opgaver som for eksempel handel med elektricitet og  

 forsyningspligtvirksomhed, skal disse aktiviteter være  

 selskabsmæssigt udskilt.
Der stilles særlige krav vedrørende  

 forbrugerindflydelse og offentlig repræsentation i net-,  

 transmissions-, systemansvarlige- og forsyningspligtige virksomheder.
Der  

 henvises mere udførligt herom til aftalen i bilag 1og til  

 lovforslagets indhold nedenfor.
 Der er med aftalen enighed om, at der inden udgangen af  

 året skal udarbejdes oplæg til en ny energisparelovgivning med  

 henblik på at nå en mere sammenhængende prioritering af  

 energispareindsatsen.
Med henblik på at Danmark kan leve op til sine  

 internationale miljøforpligtelser, skal der gennemføres en ny  

 rammestyring i form af blandt andet kvoter for elproducenternes  

 CO2-udledning.
Der henvises her til det samtidigt fremsatte  

 forslag til lov om CO2-kvoter for elproduktion.
For så vidt angår prioritering af  

 miljøvenlig elproduktion forudsættes der i aftalen en  

 videreførsel af princippet i L 486 om, at alle forbrugere har pligt  

 til at aftage elektricitet fra prioriterede anlæg.
Som led heri vil der  

 som noget nyt fremover blive udmeldt kvoter for elforbrugernes køb af  

 VE-elektricitet.
Samtidig indføres en certificering af  

 VE-elektricitet, hvor producenten modtager VE-beviser for sin produktion.  

 Forbrugerne skal ved erhvervelse af sådanne VE-beviser dokumentere  

 deres aftag af elektricitet baseret på vedvarende energi.
De statslige  

 tilskud til VE-elektricitet afskaffes, og der gives i stedet i en  

 overgangsperiode nærmere angivne produktionstilskud til de enkelte  

 former for VE-elektricitet finansieret over elpriserne.
Det er forudsat, at  

 der inden udgangen af 1999 skal udarbejdes en nærmere udredning og  

 vurdering af, hvordan handlen med vedvarende energi kan organiseres og  

 effektiviseres ud fra nærmere angivne hensyn.
 Der er ikke med aftalen sket en endelig afklaring af  

 kraftværkernes økonomiske situation.
Aftalen om elreformen indebærer, at der skal  

 etableres et uafhængigt energitilsyn, som skal varetage en særlig  

 sektorspecifik tilsyns- og klagefunktion i forhold til energisektoren.  

 Tilsynet vil erstatte de nuværende Elprisudvalg og Gas- og  

 varmeprisudvalg nedsat i medfør af henholdsvis elforsyningsloven og  

 varmeforsyningsloven.
Som følge heraf har miljø- og  

 energiministeren samtidig med dette lovforslag fremsat forslag til lov om  

 ændring af lov om varmeforsyning.
Endelig er der for så vidt angår beskatning og  

 statsfinansielle virkninger enighed om, at elselskaberne fremover skal  

 overgå til almindelig skattepligt, ligesom der vil blive indført  

 avancebeskatning ved førstegangssalg af selskaber.
Det følger  

 endvidere af aftalen, at der ikke ændres ved de nuværende regler  

 om kommunalt salg af elforsyningsvirksomhed, jf. herom pkt. 2 h nedenfor og  

 bemærkningerne til 37.
Til udmøntning af aftalen om finansloven for 1999  

 er der endvidere enighed om, at der indføres en afgift på  

 elnettet.
Skatteministeren fremsætter lovforslag herom.
Endelig skal  

 der ske en omlægning af de statslige produktionstilskud til  

 VE-elektricitet, således at denne støtte fremover finansieres  

 over elprisen.
Som følge heraf har miljø- og energiministeren  

 samtidig med dette lovforslag fremsat forslag til lov om ændring af lov  

 om tilskud til elproduktion samt forslag til lov om ændring af lov om  

 udnyttelse af vedvarende energikilder m.v.
2. Lovforslagets indhold Som nævnt ovenfor skal lovforslaget udmønte  

 aftalen om en lovreform for elsektoren.
Aftalen forudsætter imidlertid  

 på visse punkter, at der forinden den endelige udmøntning skal  

 foretages nærmere udredninger og vurderinger vedrørende dels  

 handlen med vedvarende energi og dels de økonomiske forpligtelser, som  

 kraftværkerne under markedsvilkår skal bære.  

 Nærværende lovforslag indeholder de nødvendige  

 lovgivningsmæssige rammer, inden for hvilke den nærmere  

 udmøntning af disse forhold kan finde sted i form af regler udstedt af  

 miljø- og energiministeren efter forudgående forelæggelse  

 for Folketingets Energipolitiske Udvalg.
Herudover indeholder lovforslaget en  

 lang række forslag til bemyndigelser med henblik på blandt andet  

 udstedelse af regler vedrørende afregning af VE-elektricitet og  

 udstedelse af regler af mere teknisk karakter.
Uanset at det ikke  

 følger direkte af de enkelte bemyndigelsesbestemmelser, vil det  

 være naturligt, at miljø- og energiministeren forinden  

 udstedelse af nærmere regler af politisk interesse i relation til  

 udmøntning af reformaftalen forinden orienterer Folketingets  

 Energipolitiske Udvalg herom.
Et væsentligt omdrejningspunkt i lovforslaget er, at  

 alle brugere af elsystemet i Danmark skal have lige adgang til ydelser fra  

 den offentligt regulerede virksomhed, som omfatter netvirksomheder,  

 transmissionsvirksomheder, forsyningspligtige virksomheder og  

 systemansvarlige virksomheder.
Det skal med lovforslaget sikres, at adgangen  

 til elsystemets infrastruktur sker på objektive, gennemsigtige,  

 rimelige og ensartede betingelser, herunder til en på forhånd  

 fastsat pris.
Det er forudsætningen for, at der kan skabes en effektiv  

 konkurrence omkring produktions- og handelsvirksomheden, som med lovforslaget  

 bliver konkurrenceudsatte aktiviteter.
Med forslaget skabes en parallel til den måde,  

 elsektoren er organiseret på i Norge og Sverige i forbindelse med  

 liberaliseringen i disse lande.
I Norge og Sverige er der via det statslige  

 ejerskab til nettene ligeledes tale om en offentlig reguleret infrastruktur,  

 mens produktion og handel med elektricitet er undergivet konkurrence.
I  

 Danmark er der ikke statsligt ejerskab i elsektoren.
Lovforslaget bygger  

 videre på den eksisterende ejerstruktur i elsektoren, hvor  

 transmissions- og distributionsvirksomhederne og de systemansvarlige  

 virksomheder i dag som altovervejende hovedregel er forbruger- og kommunalt  

 ejede.
En væsentlig del af lovforslaget sigter  

 således mod reguleringen af de virksomheder, som skal tilvejebringe  

 eltransport og elsystemtjenester, så disse er tilgængelige for  

 alle brugere.
Disse virksomheder er i lovforslagets forstand "kollektive  

 elforsyningsvirksomheder", hvor betaling for ydelserne ikke er et  

 resultat af kommercielle forhandlinger, men er fastlagt under offentligt  

 regulerede vilkår.
Sådanne virksomheder kan også være  

 privatejede.
Brugere af elsystemet skal forstås bredt.
Det vil  

 sige både de enkelte slutforbrugere af elektricitet og de, som alene  

 benytter systemet til transport af elektricitet.
Det vil eksempelvis sige  

 virksomheder, som driver handel med elektricitet.
Handelsvirksomheder skal  

 således kunne benytte systemet på lige vilkår med  

 øvrige forbrugere.
Der vil i øvrigt ikke ske en særlig  

 regulering af handelsvirksomheder.
a) Elforbrugernes stilling: Elforbrugernes stilling  

 præciseres i lovforslagets kapitel 2. De tre væsentligste  

 elementer i forslaget er retten for alle forbrugere til levering af  

 elektricitet gennem et leveringstilbud fra en forsyningspligtig virksomhed,  

 forbrugernes ret til på nærmere angivne tidspunkter frit  

 at vælge deres elleverandør samt forbrugernes  

forpligtelser til at bidrage til betaling for generelle offentlige  

 forpligtelser og til at opretholde og udbygge en miljøvenlig  

 elproduktion.
Den forsyningspligtige virksomhed og dennes rolle i relation  

 til beskyttelse af forbrugerne beskrives nærmere nedenfor.
Der foreslås en åbning af markedet i en  

 reguleret proces, som fastlagt i aftalen om elreformen.
Fra lovens  

 ikrafttræden videreføres den nuværende bestemmelse om, at  

 alle forbrugere med et årligt forbrug over 100 GWh har frit  

 leverandørvalg.
Forbrugstærsklen vil blive sænket til 10  

 GWh pr. 1. april 2000 og til 1 GWh fra 1. januar 2001. Alle forbrugere vil  

 fra den 1. januar 2003 have ret til frit at vælge elleverandør.  

 Dette vurderes at være det tidligste tidspunkt, hvor det administrativt  

 og teknisk kan lade sig gøre at håndtere et frit  

 leverandørvalg for alle forbrugere.
Skulle det mod forventning vise  

 sig, at det ikke vil være teknisk muligt at åbne markedet inden  

 for de i lovforslaget fastsatte tidsfrister, foreslås det, at  

 miljø- og energiministeren efter forelæggelse for Folketingets  

 Energipolitiske udvalg kan ændre disse.
Det er et væsentligt element i den nugældende  

 lovgivning, at alle indenlandske forbrugere skal aftage en  

 forholdsmæssig andel af den prioriterede miljøvenlige  

 elproduktion, ligesom de på ligeligt grundlag skal bære en  

 forholdsmæssig andel af udgifterne til de offentlige forpligtelser, som  

 kommer alle forbrugere til gode.
Det drejer sig f.eks. om udgifterne til  

 forskningsaktiviteter, opretholdelse af brændselslagre og  

 reservekapacitet, balanceringsydelser i forhold til vedvarende energi- og  

 kraftvarmeproduktion, energibesparelsesaktiviteter m.v.
Dette princip  

 videreføres i nærværende lovforslag.
Herudover vil alle elforbrugere fra et nærmere  

 fastsat tidpunkt være forpligtet til at købe en vis andel  

 VE-beviser i forhold til deres elforbrug.
Der henvises herom til  

 bemærkningerne vedrørende miljøvenlig elproduktion  

 nedenfor.
b) Net- og transmissionsvirksomheder:
Netvirksomheder er et nyt begreb i lovgivningen, idet der nu skelnes  

 mellem netvirksomhed og forsyningsvirksomhed.
Netvirksomheden varetager den  

 fysiske forbindelse på distributionsniveau mellem  

 producenter/transmissionsnet og forbrugere af elektricitet, mens  

 forsyningsvirksomheden køber elektricitet med henblik på salg  

 til slutforbrugere.
Transmissionsvirksomheder varetager tilsvarende på  

 transmissionsniveau den fysiske forbindelse mellem producenter og  

 distributionsnet/større forbrugere.
Transmissionsvirksomhed har hidtil  

 typisk været varetaget af Elsam (nu Eltra), Elkraft og en række  

 af de større produktionsvirksomheder.
På det seneste er  

 transmissionsvirksomheden vest for Storebælt udskilt eller ved at blive  

 udskilt fra produktionsvirksomhederne.
Elnettet udgør forbindelsesleddet mellem producent  

 og forbruger og er et naturligt monopol i markedet.
Det er afgørende i  

 den kommende regulering, at dette monopol ikke kan misbruges.
Det bestemmes  

 således i lovforslaget, at nettet skal fungere som en offentlig  

 infrastruktur, der mod betaling stilles til rådighed for alle brugere  

 af elsystemet.
 Net- og transmissionsvirksomheder skal efter lovforslaget  

 i deres forsyningsområde sikre en tilstrækkelig og effektiv  

 transport af elektricitet, herunder om- og udbygge nettet, tilslutte  

 producenter og forbrugere, stille transportkapacitet til rådighed,  

 måle levering og aftag, overholde eventuelle vilkår i  

 anlægsgodkendelser samt i fornødent omfang og mod betaling  

 stille transmissionsnet til rådighed for den systemansvarlige  

 virksomhed.
 Netvirksomheder skal herudover opretholde den tekniske  

 kvalitet, sikre opkrævning fra forbrugerne for de ved loven fastsatte  

 betalingsforpligtelser, formidle og afregne elektricitet ifølge  

 aftageforpligtelser for prioriteret el, samt udføre informations- og  

 energispareaktiviteter.
Net- og transmissionsvirksomhed kan kun udøves  

 efter bevilling.
Herved sikres gennem krav i bevillingerne, at de offentlige  

 forpligtelser, som pålægges virksomhederne, kan opfyldes.  

 Distributionsselskaberne har ikke tidligere været omfattet af  

 bevillingssystemet, idet grænsen for bevilling hidtil har været  

 et spændingsniveau på 100 kilovolt (kV).
Etablering af nye ledninger eller væsentlige  

 ombygninger på spændingsniveauer over 100 kV kræver efter  

 lovforslaget godkendelse af miljø- og energiministeren.
Denne  

 godkendelsesgrænse er uændret i forhold til gældende  

 lovgivning.
I elsektoren er der i dag omkring 100  

 distributionsselskaber.
Hertil kommer ca. 10 selskaber med  

 transmissionsbevilling.
Det forventes som udgangspunkt, at alle  

 bestående virksomheder, som allerede er omfattet eller fremover  

 omfattes af et bevillingskrav, vil ansøge om bevilling og kunne  

 fortsætte deres virksomhed.
På sigt forventes reguleringen at  

 føre til strukturrationaliseringer og færre selskaber.
 Kommuners og amtskommuners varetagelse af og deltagelse i  

 virksomhed omfattet af lovforslaget er reguleret i lovforslagets § 4. Det  

 fremgår heraf, at kommuner kan varetage netvirksomhed og produktion af  

 elektricitet ved afbrænding af affald (for så vidt angår  

 sidstnævnte aktivitet henvises særligt til bemærkningerne  

 til § 75), og at kommuner og amtskommuner kan deltage i al øvrig  

 virksomhed omfattet af loven, når virksomheden varetages af et selskab  

 med begrænset ansvar.
Bestemmelsen betyder, at kommuner kan vælge ikke at  

 udskille deres netvirksomhed i selvstændige selskaber med  

 begrænset ansvar.
Baggrunden for dette forslag er, at kommunernes  

 kerneopgave i relation til elforsyning er netvirksomhed, og at der ikke  

 vurderes at være den samme økonomiske risiko forbundet med  

 netvirksomhed som med anden virksomhed omfattet af loven, hvorfor det ikke er  

 påkrævet at kræve kommunal netvirksomhed udskilt i  

 særlige selskaber med begrænset ansvar.
Prisreguleringen for  

 netvirksomheder vil dog også gælde for kommunale netvirksomheder,  

 og den kommunale netvirksomheds økonomi skal regnskabsmæssigt  

 holdes adskilt fra øvrige kommunale aktiviteter.
 Forslaget skal imidlertid ses i sammenhæng med, at  

 det i elreformaftalen er forudsat, at alle elselskaber   også de  

 kommunale   gøres skattepligtige på linje med aktieselskaber.  

 Det kan derfor ikke udelukkes, at det i forbindelse med gennemførelsen  

 af en sådan skattepligt vil være nødvendigt at justere  

 bestemmelsen om kommunal netvirksomhed, idet gennemførelse af  

 skattepligt for en kommunal netvirksomhed blandt andet forudsætter, at  

 det er muligt at sikre en tilstrækkelig entydig udskillelse af  

 netvirksomhedens økonomi.
c) Systemansvarlige virksomheder: De  

 systemansvarlige virksomheder skal efter lovforslaget løse en  

 række overordnede opgaver på transmissionsniveau.
Opgaverne er i  

 det væsentlige de samme som efter den gældende elforsyningslov.  

 Det er således de systemansvarlige virksomheders opgave at sikre det  

 overordnede elsystems fysiske stabilitet og forsyningssikkerhed, at drive  

 udlandsforbindelserne   herunder samarbejde med systemansvarlige virksomheder  

 i andre områder eller lande, at sikre indpasning og fordeling af den  

 prioriterede elproduktion, at samarbejde med netvirksomhederne om at sikre  

 netadgang og transit, at sikre lige adgang til information om køb og  

 salg af elektricitet, at varetage planlægningsopgaver, at - sammen med  

 transmissionsvirksomhederne - sikre nødvendige om- og nybygninger i  

 transmissionsnettet, samt at udføre ikke-kommercielle  

 forskningsaktiviteter i miljøvenlige elproduktionsteknologier.
De systemansvarlige virksomheder skal efter lovforslaget  

 være offentligt regulerede, neutrale instanser, uafhængige af  

 produktions- og handelsinteresser.
Herigennem sikres konkurrencen bedst  

 mulige vilkår.
For at sikre dette skærpes kravene til den  

 selskabsmæssige adskillelse, herunder fra produktionsvirksomhed i  

 forhold til tidligere.
Desuden indføres, at miljø- og  

 energiministeren kan udpege 2 medlemmer til systemansvarlige virksomheders  

 bestyrelse.
Disse skal være uafhængige af kommercielle el- og  

 varmeforsyningsinteresser.
Endvidere stilles med lovforslaget krav om, at  

 bestyrelsesmedlemmer og ledende medarbejdere ikke må deltage i driften  

 eller ledelsen af en elproduktions- eller elhandelsvirksomhed.
Virksomhed med systemansvar kan efter lovforslaget fortsat  

 kun udøves efter bevilling, og systemansvarlige virksomheder kan alene  

 udøve de opgaver, som fastlægges heri.
Dog kan systemansvarlige  

 virksomheder fortsat forestå de aktiviteter, der ligger inden for  

 bevillingen i en transmissionsbevilling, forudsat at der sker en  

 regnskabsmæssig adskillelse mellem de to bevillingspligtige  

 aktiviteter.
d) Forsyningspligtige virksomheder: Som et led i  

 forbrugerbeskyttelsen foreslås etableret en ny forsyningspligtig  

 virksomhed, der skal tilbyde alle forbrugere i et nærmere bestemt  

 forsyningsområde elleverancer på rimelige vilkår og til  

 konkurrencedygtige priser.
Disse selskaber skal sikre, at alle forbrugere  

 tilbydes en standardpakke af energi- og energispareydelser.
Forsyningspligten, som i dag er pålagt produktions-  

 og distributionsvirksomhederne, flyttes således til de  

 forsyningspligtige virksomheder.
Det ventes, at de nuværende  

 distributionsvirksomheder vil ansøge om bevilling til  

 forsyningspligtig virksomhed.
Denne virksomhed skal selskabsmæssigt  

 udskilles fra netvirksomheden.
 Erfaringer fra andre lande, hvor der er åbnet for  

 konkurrence i elsektoren, viser, at risikoen for at de store forbrugere  

 høster gevinster på bekostning af de mindre forbrugere er til  

 stede, hvis markedet blot gives frit, uden at der fra starten er indarbejdet  

 den nødvendige beskyttelse i lovgivningen.
Forsyningspligtopgaven er specielt vigtig i en  

 overgangsperiode frem mod fuld markedsåbning for alle forbrugere.
Men  

 også når en fuld markedsåbning er gennemført, er der  

 behov for forsyningspligtige virksomheder, som kan sikre beskyttelse af  

 især småforbrugere med lille mobilitet og begrænsede  

 muligheder for at agere på det kommercielle marked.
De forsyningspligtige virksomheder skal via deres  

 elindkøb på markedet fungere som effektive og kompetente  

 repræsentanter for den enkelte forbruger.
Det forventes, at disse  

 virksomheder i kraft af deres størrelse vil kunne matche større  

 forbrugeres individuelle indkøb prismæssigt.
Opgaven, der kun  

 kan udøves efter bevilling, forventes varetaget af de nuværende  

 distributionsselskaber eventuelt i et samarbejde på tværs af de  

 nuværende forsyningsgrænser.
e) Elproduktion: Med hensyn til elproduktion er det  

 bærende hensyn i lovforslaget sikring af en forsat udvikling i retning  

 mod mere miljøvenlig elproduktion, samtidig med at fordelen ved  

 markedskræfterne udnyttes.
Lovforslaget retter sig mod en udvikling,  

 hvor den traditionelle elproduktion bliver stadig mere konkurrenceudsat  

 gennem en nærmere tilknytning til det nordiske og europæiske  

 elmarked, samtidig med at vedvarende energi og kraftvarme giver stadigt  

 øgede bidrag til elproduktionen.
Den stigende mængde vedvarende  

 energi i elsystemet   ifølge målsætningen i reformaftalen  

 20% inden udgangen af 2003   og den stedfundne teknologiske udvikling  

 på området gør gradvis introduktion af  

 markedskræfter og indhøstning af effektiviseringsgevinster  

 relevante også for vedvarende energi, således at vedvarende  

 energianlæg etableres og drives til lavest mulige  

 samfundsøkonomiske omkostninger.
Reguleringen af elproduktionen indrettes efter  

 lovforslaget ved en kombination af et bevillingssystem og generelle,  

 gennemsigtige og ikke-diskriminerende godkendelsesregler.
Hensigten hermed er  

 at sikre videreførelse af udviklingen af en effektiv og  

 miljøvenlig elproduktion.
Elproduktion fra anlæg over 25 MW kan efter  

 lovforslaget - som i den hidtidige lovgivning - kun udøves efter  

 bevilling.
En bevilling kan ledsages af vilkår om, at allerede udstedte  

 pålæg efter §13 i den eksisterende elforsyningslov opfyldes, jf  

 pkt. g nedenfor.
Etablering af nye elproduktionsanlæg eller  

 væsentlige ændringer i bestående anlæg kræver  

 godkendelse af miljø- og energiministeren.
Godkendelseskriterierne  

 fastlægges af miljø- og energiministeren for en nærmere  

 fastsat periode.
Med lovforslaget fjernes den hidtidige grænse for  

 godkendelse på 25 MW.
Godkendelseskriterierne skal være  

 generelle, gennemsigtige og ikke-diskriminerende og kan omfatte betingelser  

 vedrørende energieffektivitet, brændselsanvendelse og  

 miljøforhold.
En godkendelse kan ledsages af vilkår om, at  

 producenten bidrager til systemansvarets opgave med at opretholde en effektiv  

 drift af nettet, at producenten stiller sikkerhed for nedtagning af  

 anlæg, at producenten påtager sig forsyningspligt med fjernvarme,  

 samt at ændringer i et værks rådighed meddeles den  

 systemansvarlige virksomhed mindst et år i forvejen.
 Produktionsvirksomheder, som leverer fjernvarme, vil  

 fortsat have forsyningspligt overfor disse til rimelige priser.  

 Varmeforsyningen vil fortsat være omfattet af en omkostningsbaseret  

 prisregulering.
Der indføres med lovforslaget nye regler for  

 godkendelser af elproduktionsanlæg baseret på vand og vind  

 på søterritoriet og i den eksklusive økonomiske zone.  

 Disse regler tager blandt andet højde for, at en væsentlig del  

 af den fremtidige udbygning med vindkraft forventes at finde sted på  

 havet.
Den første del af denne udbygning er igangsat med  

 pålægget efter den gældende elforsyningslov til  

 elselskaberne om udbygning med 750 MW havmøller.
Også  

 anlæg til udnyttelse af bølgekraft vil falde ind under  

 reglerne.
Udnyttelse af energi fra anlæg baseret på vand  

 og vind på søterritoriet og i den eksklusive økonomiske  

 zone samt forundersøgelser hertil kræver tilladelse fra  

 miljø- og energiministeren.
Tilladelse gives til et nærmere  

 angivet område.
I fald anlæggene må antages at give  

 særlige miljøpåvirkninger, kræves desuden en  

 vurdering af de miljømæssige konsekvenser.
 f) Prioritering af miljøvenlig elproduktion:  

Det er i aftalen om elreformen (pkt. 5) forudsat, at princippet i den  

 gældende lovgivning om, at alle elforbrugere i Danmark har pligt til at  

 aftage elektricitet fra prioriterede anlæg, videreføres.  

 Formålet hermed er at sikre grundlaget for den fortsatte udnyttelse af  

 miljøvenlig elproduktion og at sikre, at alle elforbrugere bidrager  

 ligeligt hertil.
Der ændres ikke ved de eksisterende regler  

 vedrørende prioritering af decentral og industriel kraftvarme baseret  

 på naturgas samt affaldsbaserede elproduktionsanlæg.
Dette  

 indebærer, at netvirksomheden og den systemansvarlige virksomhed er  

 forpligtet til at aftage elektricitet fra disse anlæg til de  

 gældende afregningspriser, hvilket svarer til omkostningerne ved at  

 producere og transportere elektricitet, herunder brændsels- og  

 driftsomkostninger m.v. og langsigtede anlægsomkostninger.
Den såkaldte "kraftvarmegaranti" i den  

 gældende lovgivning videreføres ligeledes uændret.
Det vil  

 sige, at netvirksomheden og den systemansvarlige virksomhed som prioriteret  

 produktion skal aftage elektricitet fra andre kraftvarmeværker end de  

 ovenfor nævnte bestemt til at levere fjernvarme.
Det vil i praksis sige  

 store kraftvarmeanlæg, der forsyner større byområder.  

 Denne pligt gælder dog kun i det omfang, elektriciteten ikke kan  

 afsættes til priser, der dækker de nødvendige udgifter ved  

 den nævnte elproduktion.
Da kraftvarme som altovervejende hovedregel  

 forventes at være konkurrencedygtig, ventes denne bestemmelse fortsat  

 ikke eller kun i begrænset omfang at finde anvendelse.
Bestemmelsen er  

 godkendt af Europa-Kommissionen efter statsstøttereglerne for en  

 tidsbegrænset periode indtil 2006.
Aftalen om elreformen indebærer væsentlige  

 ændringer af reglerne vedrørende afregning af elektricitet fra  

 og udbygning med anlæg, der producerer VE-elektricitet.
Formålet  

 er på sigt at skabe mere konkurrenceprægede mekanismer på  

 markedet for VE-elektricitet.
Baggrunden herfor er, at en stigende andel af  

 elforbruget fremover vil blive dækket af VE-elektricitet.
Ifølge  

 aftalen skal 20% af elforbruget inden udgangen af 2003 dækkes af  

 VE-elektricitet.
Det er derfor væsentligt, at udbygningen med  

 vedvarende energi sker så omkostningseffektivt som muligt.
Da elektricitet baseret på vedvarende energikilder  

 generelt endnu ikke er konkurrencedygtig med konventionel elproduktion vil  

 det fortsat være nødvendigt på forskellig vis at  

 favorisere produktion af VE-elelektricitet.
Der vil ske en generel  

 omlægning af statstilskuddene til vedvarende energi, således at  

 disse fremover finansieres af elforbrugerne.
I en overgangsperiode vil der blive fastlagt faste  

 afregningsregler for at sikre rimelige afskrivninger på allerede  

 etablerede anlæg, og indtil de markedsbaserede mekanismer er på  

 plads vil nye anlæg i en periode være sikret faste minimumspriser  

 på den leverede elektricitet.
Disse afregningsregler vil blive fastsat  

 i en bekendtgørelse efter forelæggelse for Folketingets  

 Energipolitiske Udvalg.
Der henvises herom til bemærkningerne til § 58  

 og § 59.
Med lovforslaget indføres ligeledes de  

 grundlæggende principper for etableringen af de fremtidige  

 markedsbaserede mekanismer for VE-elproduktion.
Disse baserer sig på,  

 at miljø- og energiministeren på et nærmere fastsat  

 tidspunkt fastsætter regler for udstedelse af VE-beviser til  

 producenter af nærmere angivne former for VE-elektricitet.
VE-beviserne  

 vil være omsættelige.
Efterspørgslen efter VE-beviserne  

 etableres ved, at alle elforbrugere fra et nærmere fastsat tidspunkt  

 vil have pligt til at erhverve en nærmere bestemt andel VE-beviser i  

 forhold til deres elforbrug.
Herved kan der på sigt skabes et  

 finansielt marked for VE-beviser.
Forbrugernes efterspørgsel vil  

 herefter medvirke til udbygningen af elproduktion baseret på vedvarende  

 energikilder, idet det grundlæggende princip herefter vil være,  

 at den pris, som elproducenten kan opnå for sin elektricitet, vil  

 være den markedsbestemte afregningspris samt prisen på det  

 omsættelige VE-bevis.
Såfremt forbrugerne ikke opfylder deres  

 købsforpligtelser til VE-beviser, foreslås det, at der i stedet  

 betales et beløb på 27 øre for hver kWh, som der skulle  

 være købt VE-beviser for.
Dette beløb vil derved komme  

 til at fungere som en maksimumspris for VE-beviset i markedet.
Midler herfra  

 vil via indbetaling til statskassen indgå i en VE-fond, hvis  

 primære formål er at opkøbe VE-beviser fra producenterne.  

 VE-fonden skal opkøbe VE-beviser til en minimumspris på 10  

 øre pr. kWh.
Det foreslås også, at fonden i visse  

 tilfælde vil være forpligtet til at overtage eksisterende  

 vindmøller.
Såfremt en vindmølleejer under nærmere  

 angivne betingelser kan dokumentere, at det ikke er muligt at afvikle  

 restgælden i møllen som følge af de ændrede  

 tilskudsregler, kan ejeren anmode fonden om at overtage vindmøllen og  

 betalingen af restgælden heri.
Den mere detaljerede tilrettelæggelse af handelen  

 med VE-beviser, herunder om udstedelse, tildeling og omsætning af  

 VE-beviser vil blive fastsat ved bekendtgørelse på baggrund af  

 et nærmere udredningsarbejde herom.
I dette udredningsarbejde skal  

 ifølge aftalen om reformen blandt andet indgå hensynet til at  

 sikre stabile rammer for forskellige aktører på markedet, den  

 nødvendige program- og teknologiudvikling inden for VE-området  

 og markedsmæssige rammer, som kan reducere prisudsving for investorer  

 m.v.
g) Vilkårene for de centrale  

 produktionsvirksomheder: De centrale produktionsvirksomheder har ligesom  

 den øvrige del af elforsyningen hidtil prismæssigt været  

 reguleret med baggrund i hvile-i-sig-selv-princippet.
Det har betydet, at  

 produktionsvirksomhederne i prisen for elektriciet alene har kunnet indregne  

 nødvendige omkostninger til produktion af elektricitet.
Der har  

 således generelt ikke været adgang til indregning af overskud i  

 virksomheden.
Til gengæld har produktionsselskaberne i prisen for  

 elektricitet kunnet indregne henlæggelser til nyinvesteringer og  

 forrentning af indskudskapital.
Ifølge henlæggelsesreglerne kan  

 der henlægges op til 75% af anlægssummen i en periode på 5  

 år forud for idriftsættelsesåret.
Dette har betydet, at en  

 stor del af investeringerne i produktionsanlæggene har været  

 afskrevet allerede ved idriftsættelsen.
I henhold til den gældende elforsyningslov er  

 produktionsvirksomhederne blevet pålagt en række forpligtelser  

 bl.a. vedrørende udnyttelse af biomasse i elproduktionen.
De  

 eksisterende påbud er givet på et tidspunkt, hvor  

 bevillingshaverne i kraft af "hvile-i-sig-selv"-princippet og  

 forsyningsmonopolet har haft sikkerhed for, at udgifterne til disse  

 anlæg fuldt ud ville blive dækket gennem elpriserne.
Fremover vil  

 produktionsselskabernes priser ikke være regulerede, men afhænge  

 af markedsprisen på elektricitet.
Der vil derfor være mulighed  

 for såvel fortjeneste som tab.
Der er ved lovforslagets fremsættelse ikke sket en  

 afklaring af, hvilke økonomiske forpligtelser kraftværkerne i  

 den sammenhæng skal bære, herunder for så vidt angår  

 de omkostninger, som hidrører fra allerede givne pålæg.  

 På baggrund heraf foreslås det, at miljø- og  

 energiministeren efter forelæggelse for Folketingets Energipolitiske  

 Udvalg kan fastsætte regler om, at elproduktion fra elværksejede  

 anlæg - som defineret i § 5 - ikke skal være omfattet af den  

 ovenfor nævnte aftageforpligtelse for prioriteret elproduktion.
Det  

 foreslås endvidere som tidligere nævnt, at miljø- og  

 energiministeren i forbindelse med tildeling af bevilling til  

 produktionsvirksomheder kan stille vilkår om, at allerede givne  

 pålæg efter den gældende elforsyningslov vedrørende  

 miljøvenlige elproduktionsanlæg opfyldes.
Udmøntningen af de muligheder, som disse  

 bestemmelser giver, må baseres på objektive kriterier, som  

 på den ene side tager udgangspunkt i, at virksomhederne med hjemmel i  

 den gældende lovgivning er blevet pålagt forpligtelser, som endnu  

 ikke er indfriet.
For biomasse-påbuddenes vedkommende er der i en vis  

 grad tale om anlæg, der efter påbuddet allerede skulle have  

 været opført.
På den anden side er de økonomiske  

 rammebetingelser for opfyldelse af de givne påbud ændret.
Udover  

 de ændrede prisregler vil øvrige forhold indgå i  

 vurderingen af produktionsvirksomhedernes økonomiske udgangspunkt.
Det  

 drejer sig om skattemæssig status, opfyldelse af  

 produktionsvirksomhedernes fjernvarmeforpligtelser samt investeringer og  

 dispositioner foretaget under de hidtidige regler, som kan henregnes under  

 bestemmelsen i eldirektivets art. 24, de såkaldte "stranded  

 costs". Indenfor rammerne af disse hensyn vil der blive søgt en  

 forhandlingsløsning med elproducenterne, således at forholdet  

 kan være afklaret senest 1. januar år 2000, når de fleste  

 større bevillinger til elproduktionssektoren skal fornyes.
De såkaldte "stranded costs"  

 vedrører take-or-pay gaskøbsaftaler, skrotning af gamle  

 anlæg og pensionsforpligtelser.
Der er ikke i nærværende  

 lovforslag skabt hjemmel til, at produktionsvirksomhederne ikke selv skal  

 bære omkostningerne til disse.
Såfremt der i forbindelse med  

 ovennævnte forhandlinger viser sig behov for at afhjælpe  

 produktionsvirksomhederne herfra, vil der være behov for  

 gennemførelse af særlig lovgivning herom.
h) Ejerskab, overdragelse, forbrugerindflydelse,  

 udskillelse af aktiviteter m.m.
I lovforslagets kapitel 7  

 fastsættes regler om overdragelse, forbrugerindflydelse,  

 långivning og sikkerhedsstillelse m.v. og om udskillelse af aktiviteter  

 m.m.
Formålet med disse bestemmelser er at fremme en strukturudvikling  

 i elsektoren, som tilgodeser en række samfundsmæssige hensyn.  

 Bestemmelserne skal sikre en effektiv konkurrence, fortsat  

 forbrugerindflydelse i elsektoren og at de værdier, som frigøres  

 som følge af indførelse af en ny regulering, kommer forbrugerne  

 og samfundet til gode.
 Som beskrevet i afsnit 1 om baggrunden for lovforslaget er  

 ejerskabet i elsektoren i Danmark vertikalt opbygget med  

 distributionsselskaberne som grundlæggende ejere.
Lovforslaget bygger fundamentalt på en  

 strukturudvikling i retning af, at distributionsselskaberne som  

 netvirksomheder fortsat vil udgøre kernen i den ejermæssige  

 opbygning.
Der vil blive stillet krav om fortsat dominerende  

 forbrugerindflydelse direkte eller indirekte (i form af kommuner) i  

 netvirksomhederne.
Hvis denne forudsætning imidlertid ikke er opfyldt  

 ved etableringen af netvirksomheden, vil der blive dispenseret fra dette  

 krav.
Der vil blive fastsat generelle regler om forbrugerindflydelse i  

 netvirksomhederne.
Ved eventuelt salg af netvirksomhederne til nye ejere skal  

 kravene om direkte eller indirekte forbrugerindflydelse fortsat være  

 opfyldt.
Ved etablering af netvirksomhederne skal der ske  

 udskillelse af øvrige aktiviteter, herunder handelsvirksomhed og  

 forsyningspligtvirksomhed i særskilte selskaber.
I  

 forsyningspligt-virksomhederne vil der blive stillet krav om, at mindst 1/3  

 af medlemmerne i bestyrelsen skal være valgt af forbrugerne eller  

 kommunalbestyrelserne i forsyningsområdet.
Det er en betingelse for meddelelse af bevilling til  

 netvirksomheden, at direkte eller indirekte ejerandele i  

 elproduktionsvirksomheder, transmissionsvirksomheder, forsyningspligtige  

 virksomheder og systemansvarlige virksomheder, der på tidspunktet for  

 lovens ikrafttræden besiddes af netvirksomheden eller af virksomheder,  

 der direkte eller indirekte besidder ejerandele i netvirksomheden,  

 overføres til netvirksomheden, således at denne direkte besidder  

 de pågældende ejerandele.
På denne måde varetages  

 ejerinteresserne fortsat af de oprindelige ejere   blot direkte via  

 netvirksomheden.
Ved en netvirksomheds eventuelle salg af et  

 elproduktionsselskab til nye ejere vil salgssummen som udgangspunkt kun kunne  

 anvendes inden for rammerne af netvirksomhedens udførelse af de  

 bevillingspligtige aktiviteter.
Herved opnås, at de værdier, der  

 er oparbejdet i elproduktionsvirksomhederne under hvile-i-sig-selv princippet  

 efter den gældende elforsyningslov, kommer forbrugerne og samfundet til  

 gode.
I det omfang der efter den gældende elforsyningslov ville have  

 været fri dispositionsret over de værdier, der realiseres ved et  

 sådant salg, gør lovforslaget dog ikke indgreb heri.
Der vil  

 således fortsat kunne disponeres frit over f.eks. virksomhedernes frie  

 egenkapital.
I tilknytning til kravet om udskillelse kan der som  

 hovedregel ikke til den samme virksomhed (selskab) gives bevilling til  

 forsyningspligtig virksomhed, systemansvarlig virksomhed, netvirksomhed og  

 transmissionsvirksomhed.
Der vil dog være mulighed for, at der kan  

 gives bevilling til henholdsvis net- og transmissionsvirksomhed og  

 transmissions- og systemansvarlig virksomhed til den samme virksomhed, hvis  

 det vurderes, at dette kan ske med en fortsat forsvarlig varetagelse af  

 virksomheden.
I disse tilfælde vil der være krav om  

 regnskabsmæssig adskillelse af aktiviteterne.
Det forventes, at de to  

 systemansvarlige virksomheder fortsat vil drive de overordnede  

 transmissionsnet og herunder udlandsforbindelserne.
Den systemansvarlige virksomhed har det overordnede ansvar  

 for forsyningssikkerheden og udgør kernen i koordineringen af det  

 samlede elsystem.
Derfor stilles der krav om to offentlige  

 repræsentanter udpeget af miljø- og energiministeren i  

 bestyrelsen.
Det foreslås endvidere, at staten får  

 forkøbsret i tilfælde af salg af de overordnede transmissionsnet  

 og de systemansvarlige virksomheder eller ejerandele heri.
Baggrunden herfor  

 er interessen i, at de overordnede transmissionsnet og de systemansvarlige  

 virksomheder fortsat kan sikre opfyldelsen af de væsentlige opgaver,  

 som er tillagt disse i relation til at få konkurrencen til at fungere  

 effektivt og ligeligt for alle brugere af systemet.
For så vidt angår kommuner og amtskommuners  

 salg af elforsyningsvirksomheder eller andele eller aktier heri,  

 videreføres de nuværende bestemmelser i elforsyningsloven  

 uændret som vedtaget ved lov nr. 189 af 12. marts 1997 om ændring  

 af lov om elforsyning og lov om kommunal udligning og generelle tilskud til  

 kommuner og amtskommuner (salg af elforsyningsvirksomhed m.v.). Denne  

 lovgivning blev vedtaget af regeringspartierne samt Socialistisk Folkeparti,  

 Centrum-Demokraterne og Enhedslisten, hvorimod Venstre, Det Konservative  

 Folkeparti, Fremskridtspartiet og Dansk Folkeparti stemte imod.
Kristeligt  

 Folkeparti var på daværende tidspunkt ikke repræsenteret i  

 Folketinget.
Det forhold, at disse bestemmelser videreføres, betyder  

 ikke at Venstre og Det Konservative Folkeparti med indgåelsen af  

 elreformaftalen har tilsluttet sig bestemmelserne.
For så vidt angår ejerskabet til de kollektive  

 elforsyningsvirksomheder foreslås det, at elproduktions- og  

 elhandelsvirksomheder eller disses datterselskaber tilsammen højst  

 må eje 15 pct. af disse.
Elproduktions-, elhandelsvirksomheder eller  

 disses datterselskaber må heller ikke i kraft af særlige  

 stemmerettigheder kunne udøve en bestemmende indflydelse i en  

 kollektiv forsyningsvirksomheds ledende organer.
Tilsvarende  

 begrænsninger skal gælde for forsyningspligtige virksomheders  

 adgang til at eje kapitalandele i og udøve indflydelse på andre  

 former for kollektive elforsyningsvirksomheder.
Disse regler foreslås  

 for at undgå, at kommercielle ejerinteresser ved overdragelse efter  

 lovens ikrafttræden erhverver væsentlig indflydelse i de  

 kollektive virksomheder med den risiko til følge, at de kollektive  

 virksomheder ikke stiller deres ydelser til rådighed for alle brugere  

 på gennemsigtige, objektive, rimelige og ensartede vilkår.
Der kan ikke ske overførsel af kapital indbyrdes  

 mellem kollektive elforsyningsvirksomheder eller fra en kollektiv  

 elforsyningsvirksomhed til andre virksomheder.
Undtaget fra denne regel er  

 dog dels den kapital, som der har kunnet disponeres frit over under den  

 gældende elforsyningslov, dels det udbytte, som de kollektive  

 elforsyningsvirksomheder i henhold til prisbestemmelserne frit kan råde  

 over.
i) Priser og betingelser for elektricitet: Kollektive  

 elforsyningsvirksomheder vil være omfattet af prisregulering, hvor det  

 fælles udgangspunkt er, at virksomhedernes ydelser prisfastsættes  

 under hensyntagen til virksomhedernes omkostninger ved opretholdelse af deres  

 bevillingspligtige aktiviteter.
Elproduktions- og handelsvirksomheders salg  

 af elektricitet fastsættes fremover ved aftale, og prissætningen  

 er således kommerciel.
Dog vil der fortsat være en prisregulering  

 af varmeforsyningen, som skal beskytte varmeforbrugerne mod misbrug af  

 monopolstilling.
Endvidere fastsættes særlige regler for  

 produktion af elektricitet ved forbrænding af affald, som fortsat vil  

 skulle ske i virksomheder, som økonomisk skal hvile i sig selv.
Den hidtidige prisregulering bygger på  

 omkostningsregulering, hvor der i prisen kan indregnes alle nødvendige  

 omkostninger og et eventuelt overskud føres tilbage til forbrugerne  

 over tarifferne.
Dog har ejerne været sikret en forrentning af  

 indskudskapital.
Principperne i denne prisregulering videreføres for  

 systemansvarlige virksomheder.
I prisreguleringen af net- og  

 transmissionsvirksomhed indbygges tillige incitamentfremmende elementer.  

 Finansieringsvilkårene for investeringer ændres i og med at de  

 nuværende bestemmelser om henlæggelser afskaffes.
Dermed  

 får kollektive elforsyningsvirksomheder mere almindelige betingelser  

 for deres kapitalfremskaffelse.
Prisreguleringen af net- og transmissionsvirksomhed har  

 til formål at skabe incitamenter til øget effektivitet.
Derfor  

 skal der på forhånd fastlægges rammer for virksomhedernes  

 indtægter; det vil sige for, hvor meget der kan opkræves over  

 tarifferne for virksomhedens ydelser.
Rammerne fastlægges  

 således, at rammen for virksomhedens indtægter reduceres hvert  

 år, så hver virksomhed må foretage en løbende  

 effektivisering for at holde deres omkostninger inden for  

 indtægtsrammen.
Miljø- og energiministeren fastsætter  

 generelle rammer for alle virksomheder, og inden for den generelle ramme  

 fastsætter Energitilsynet årligt en indtægtsramme for hvert  

 enkelt selskab, der skal afspejle selskabets effektiviseringspotentiale.
I det omfang selskaberne gennem effektivitetsforbedringer,  

 der går videre end krævet i rammen, kan holde omkostningerne  

 under indtægtsrammen opnår selskaberne et overskud.
Overskuddet  

 bruges til at finansiere selskabets fremtidige investeringer, aktiviteter og  

 udgifter i øvrigt samt til forrentning af indskudskapital.
Selskabet  

 kan endvidere få godkendt en del af overskuddet som  

 ekstraordinære effektiviseringsgevinster, der kan anvendes frit.
Hermed  

 indbygges i prisreguleringen af net- og transmissionsvirksomheder en  

 begrænset overskudsmulighed, der skaber incitament til  

 effektivitetsforbedringer.
Miljø- og energiministeren fastsætter  

 regler om, hvad der kan anses for ekstraordinære  

 effektiviseringsgevinster og om hvor meget heraf, der kan disponeres frit.  

 Virksomhedens mulighed for forrentning af kapital, herunder eventuel  

 indskudskapital vil således også afhænge af virksomhedens  

 evne til at reducere omkostningerne i forhold til den udmeldte  

 indtægtsramme.
For de systemansvarlige virksomheder vil der fortsat  

 være tale om en omkostningsbaseret prisregulering, der er baseret  

 på dækning af virksomhedens nødvendige omkostninger.
Det  

 er nødvendigt, fordi det er vanskeligt på forhånd at  

 fastlægge rammer for virksomhedens udgifter.
Energitilsynet kan dog,  

 hvis forhold taler herfor, pålægge en systemansvarlig at  

 nedbringe sine omkostninger ved bestemte aktiviteter eller generelt.
Hvis  

 virksomheden ved en rationel drift i forhold til budgettet har oparbejdet en  

 overdækning, kan der heraf udtages et beløb som rimelig  

 forrentning af en eventuel indskudskapital.
Prisreguleringen af forsyningspligtige virksomheder har  

 som overordnet formål at sikre alle forbrugere elleverancer til  

 rimelige priser.
Prisreguleringen skal især sikre, at også de  

 små forbrugere får del i gevinsterne ved åbningen af  

 elmarkedet.
Der kan ikke på forhånd fastlægges bindende  

 rammer for virksomhedernes indtægter, fordi indkøbsprisen  

 på el afhænger af markedsforhold.
Den pris, som den  

 forsyningspligtige virksomhed opkræver for den leverede el hos  

 forbrugerne, fastsættes ved årets start ud fra et budget, hvori  

 der indgår fortjeneste til virksomheden.
Ved årets slutning  

 reguleres avancen, således at den realiserede fortjeneste vil  

 afhænge af den forsyningspligtige virksomheds effektivitet sammenholdt  

 med de muligheder, som der er for at agere effektivt på markedet.  

 Formålet hermed er at tvinge fortjenesten ned, hvis virksomheden  

 opkræver for høje priser og således beskytte forbrugerne  

 mod, at virksomheden gennem sin indkøbspolitik fører  

 værdier over i andre selskaber, fx et elhandelsselskab eller  

 elproduktionsselskab under samme ejer.
Omkostningerne ved alle kollektive  

 elforsyningsvirksomheders ydelser, bortset fra ydelser jf. lovens § 9, som  

 alle elforbrugere i Danmark skal betale deres forholdsmæssige andel af,  

 skal fordeles på køberne af ydelserne efter rimelige og saglige  

 kriterier.
Dette gælder såvel forbrugerpriser som betaling, som  

 skal ydes af producenter og betaling for netadgang og transit.  

 Forbrugerpriserne skal fastsættes således, at omkostningerne  

 fordeles på forbrugsafhængige og faste takster efter kriterier,  

 som tager hensyn til rimelighed og energieffektivitet.
Formålet er, at  

 forbrugerprisen afspejler forskelle i energiforbruget og således kan  

 motivere til øget energibevidsthed.
 Alle priser, tariffer og betingelser skal anmeldes til  

 Energitilsynet, som kontrollerer, godkender og offentliggør  

 oplysningerne.
 j) Energitilsynet: Lovforslaget indebærer  

 forslag om en ny tilsynsmyndighed   Energitilsynet   som erstatter  

 Elprisudvalget og Gas- og Varmeprisudvalget.
Den sektorspecifikke regulering som den nye  

 elforsyningslov indebærer, har til formål at overvåge og  

 regulere omsætningsleddet mellem de konkurrenceudsatte opgaver og de  

 opgaver, som fortsat løses i et naturligt monopol.
Reguleringen er  

 nødvendig for at sikre gennemsigtighed og lige vilkår for alle  

 brugere af elforsyningssystemet.
Prisreguleringen og det økonomiske  

 tilsyn skal modvirke, at de kollektive elforsyningsvirksomheder drager fordel  

 af deres monopollignende status med øgede omkostninger og  

 ineffektivitet til følge.
Tilsynet går ud på at skabe  

 omkostningseffektivitet og tilskyndelse til effektiviseringer hos de  

 kollektive elforsyningsvirksomheder gennem større gennemsigtighed og  

 mulighed for sammenligning af selskabernes omkostninger og ydelser.
Tilsynet med selskaberne skal også medvirke til at  

 sikre, at de værdier i sektoren, som er skabt gennem forbrugernes  

 betaling under det tidligere hvile-i-sig-selv princip, forvaltes på en  

 måde, som kommer alle forbrugere til gode.
Erfaringerne fra andre lande  

 viser, at i en situation, hvor udviklingen går mod åbne og  

 liberaliserede markeder, skal der især tages vare på den enkelte  

 forbrugers stilling.
Tilsynet skal derfor sikre forbrugerne en  

 kvalitetsmæssig ensartet og billig ydelse fra de virksomheder, de er  

 knyttet til.
De hidtidige prisudvalg består af  

 repræsentanter for energisektorens parter, og denne form for  

 interessevaretagelse er ikke hensigtsmæssig i et fremtidigt mere  

 konkurrencepræget energimarked.
Fremover vil der være behov for,  

 at den markedsmæssige regulering og det økonomiske tilsyn af  

 elforsyningssektoren skal foregå på et objektivt og neutralt  

 grundlag uafhængigt af politiske eller kommercielle  

 særinteresser.
Dette er nødvendigt for at sikre en effektiv  

 regulering, ligesom neutraliteten skal sikre tillid omkring myndighedens  

 varetagelse af selskabernes konkurrencemæssige vilkår.
Energitilsynet er derfor et uafhængigt udvalg, der  

 består af en formand og 6 andre medlemmer, som udpeges af miljø-  

 og energiministeren.
Medlemmerne skal repræsentere juridisk,  

 økonomisk, teknisk, miljø- og erhvervsmæssig sagkundskab.  

 Mindst et af medlemmerne skal opfylde betingelserne for at være  

 landsdommer.
 Retningslinjerne for Energitilsynets opgaver og kompetence  

 fremgår af lovforslaget eller af generelle regler, som fastsættes  

 af miljø-og energiministeren, som den politisk ansvarlige myndighed  

 på energiområdet.
 k) Energiklagenævnet: Det foreslås, at  

 Energitilsynets afgørelser kan indbringes for Energiklagenævnet,  

 som vil være den generelle klageinstans på energiområdet.  

 Derved overføres ved lovens ikrafttræden de klagesager over  

 Elprisudvalgets afgørelser, som i dag behandles af  

 Konkurrenceankenævnet.
Det foreslås ligeledes, at Energiklagenævnet  

 generelt skal fungere som klageinstans i forhold til afgørelser  

 truffet af miljø- og energiministeren.
Dette gælder også,  

 dersom ministeren helt eller delvist, ifølge den foreslåede  

 delegationsbeføjelse, henlægger sine beføjelser efter  

 loven til en institution under Miljø- og energiministeriet.
Der  

 henvises herom til de specifikke bemærkninger til kapitel 14.
3. Fremtidige lovgivningstiltag med relation til dette lovforslag Det fremgår af aftalen om elreformen, at regeringen  

 inden udgangen af 1999 skal udarbejde oplæg til en ny  

 energisparelovgivning med henblik på at sikre en mere  

 sammenhængende prioritering af indsatsen for at opnå den  

 størst mulige miljøgevinst.
I kraft af den klarere adskillelse  

 mellem monopolydelser i netselskaber og kommercielle tjenester i  

 forsyningspligt- og handelsselskaber, som indgår som et led i reformen,  

 får aktørerne mere veldefinerede roller i forhold til  

 besparelsesindsatsen.
Det fremgår videre af aftalen, at der skal sikres  

 en klar opgavefordeling og prioritering mellem de forskellige  

 "offentlige" energibesparelsesaktiviteter og den bedst mulige  

 udnyttelse af det lokale og folkelige engagement i indsatsen.
Ved nærværende lovforslag skabes der rammer  

 for de elbesparelsesaktiviteter, som elforsyningsvirksomhederne skal tilbyde.  

 Netvirksomhederne skal således fortsat kortlægge  

 elbesparelsesmulighederne og udarbejde en plan for gennemførelsen af  

 besparelserne.
Endvidere skal netvirksomhederne give gratis  

 energirådgivning til forbrugerne på områder, som ikke er  

 kommercielle (informationskampagner, individuel rådgivning af mindre  

 forbrugere etc.). Forsyningspligtvirksomhederne skal som et led i deres  

 leveringstilbud til forbrugerne også kunne tilbyde energispareydelser,  

 idet omkostningerne ved disse ydelser skal bæres af brugerne.
Men der er behov for at styrke indsatsen for  

 energibesparelser mere bredt.
Energibesparelser har stor betydning for at  

 realisere de miljømæssige mål, og der er stadig betydelige  

 potentialer for besparelser.
Energibesparelsesområdet er karakteristisk  

 ved, at der er mange forskellige virkemidler og et stort antal forbrugere,  

 som skal påvirkes.
Der er derfor brug for en mangestrenget og  

 koordineret indsats for at inddrage nye virkemidler og få relevante  

 aktører med i arbejdet.
Regeringen vil derfor fremsætte forslag til en lov  

 om fremme af energibesparelser inden udgangen af 1999 med henblik på at  

 opfylde dette punkt i aftalen om elreformen.
Lovforslaget skal dække en  

 række aspekter, som ikke er endeligt fastlagt, men der tegner sig  

 på nuværende tidspunkt en række hovedtræk:
 Lovforslaget skal således fastlægge  

 overordnede principper for, hvorledes energibesparelsesindsatsen skal  

 prioriteres, og herunder skal der også skabes mulighed for at  

 tilvejebringe et bredt og sikkert datagrundlag om energiforbrug m.v.
Ved lovforslaget skal der tilvejebringes en række  

 nye virkemidler på energibesparelsesområdet, og de eksisterende  

 midler skal udbygges.
Der vil være tale om en flerleddet indsats, som  

 retter sig bredt mod de forskellige energiforbrug (elektricitet, fjernvarme,  

 naturgas, olie m.v.) og en række forskellige energiforbrugende  

 sektorer: husholdninger, offentlige institutioner, erhvervsvirksomheder og  

 transportområdet.
Virkemidlerne skal kombineres ud fra et helhedssyn,  

 så man kan påvirke de forskellige faktorer, som har betydning for  

 energiforbruget, herunder både de tekniske (teknologiudvikling,  

 projektering etc.) og de holdningsmæssige faktorer  

 (synliggørelse af energiforbruget, påvirkning af forbrugernes  

 adfærd). Her kan det offentlige gå foran ved hjælp af  

 demonstrationsprojekter.
Samtidig er det vigtigt, at såvel eksisterende som  

 eventuelt nye tilskudsordninger målrettes mod de tiltag, der giver  

 størst mulig effekt.
Ifølge aftalen om elreformen skal et  

 eventuelt provenu fra kraftværkernes betaling for at overskride  

 CO2-kvoterne for elproduktion anvendes til  

 energispareformål.
Det er nødvendigt at inddrage en bred vifte af  

 kvalificerede aktører og også at sikre en arbejdsdeling mellem  

 centrale og lokale aktører, således at de konkrete aktiviteter  

 bliver lokalt forankrede af hensyn til synligheden og engagementet.  

 Eksempelvis kan kommunernes rolle i lokale initiativer overvejes.
Det skal  

 også overvejes at udbyde gennemførelsen af energibesparelser til  

 kvalificerede aktører som et middel til at fremme effektivitet og  

 dynamik i arbejdet.
Økonomiske og administrative konsekvenser for staten Ved ændringen af lov om elforsyning oprettes en  

 VE-fond.
Fonden opkøber VE-beviser, i det omfang forpligtelsen hertil  

 ikke er opfyldt på landsplan gennem elforbrugernes og de  

 forsyningspligtige virksomheders opkøb.
I overensstemmelse med aftalen  

 om elreformen skal VE-fonden endvidere overtage visse nødlidende  

 vindmøller efter anmodning herom fra private vindmølleejere.  

 VE-fondens administration i Miljø- og Energiministeriet forventes at  

 andrage 3 årsværk, som skønsmæssigt anslås til  

 1,0 mill. kr.
Herudover forventes øvrige driftsudgifter, som  

 skønsmæssigt anslås til 0,5 mill. kr.
Lovforslaget  

 får ikke konsekvenser for statsbudgettet.
Udgifter ved opkøb af  

 VE-beviser og administration heraf er således indirekte finansieres  

 gennem det beløb, elforbrugerne og de forsyningspligtige virksomheder  

 skal indbetale til statskassen, såfremt de ikke har opfyldt deres  

 forpligtelse til opkøb af VE-beviser.
Ligeledes er VE-fondens udgifter  

 ved overtagelse af vindmøller og administration heraf indirekte  

 finansieret gennem de indtægter, der tilgår statskassen fra salg  

 af den elektricitet, de overtagne vindmøller producerer.
Denne  

 elektricitet aftages efter regler om prioriteret elektricitet til  

 omkostningsbestemte priser.
Indtil VE-fondens udgifter ved overtagelse af  

 vindmøller er dækket ind gennem salg af elektricitet fra  

 vindmøllerne, vil den midlertidige manglende finansiering dog skulle  

 dækkes over statsbudgettet.
 Da administrationen er aktivitetsbestemt, gives der adgang  

 til, at merindtægter som følge af øget aktivitet kan  

 anvendes til afledte driftsudgifter, herunder løn.
Endvidere pålægges Miljø- og  

 energiministeriet ved lovændringen en lang række opgaver i  

 forbindelse med tilsyn med overholdelse af vilkårene i bevillingerne  

 samt opgaver i øvrigt i relation til loven.
Det drejer sig om  

 følgende: (a) godkendelse af anlæg, herunder transmissionsnet,  

 kraft- og kraftvarmeværker samt tilsyn med overholdelse af  

 vilkår, (b) udtalelse i forbindelse med den fysiske planlægning  

 om forhold vedrørende godkendelsespligtige anlæg, (c) udstedelse  

 af bevillinger til elproduktion, -transmission, -netdrift og  forsyningspligt  

 samt tilsyn med overholdelse af vilkår, (d) godkendelse af  

 vedtægter for bevillingspligtige virksomheder (e) udmelding af  

 forudsætninger for netselskabernes og de systemansvarliges  

 planlægning, herunder godkendelse af plan for forskningsaktiviteter  

 samt vurdering af planlægningen samt (f) opstilling af rammerne for  

 markedet for VE-beviser samt administrationen heraf.
Sekretariatsbetjeningen af Energitilsynet skal ske fra  

 både Konkurrencestyrelsen og Energistyrelsen.
Lovforslaget vil for  

 Energistyrelsen i højere grad end den tidligere elforsyningslov  

 indebære bedømmelse af tekniske forhold i forbindelse med, at  

 produktions- og handelsvirksomheder skal have en lige og så vidt mulig  

 uhindret adgang til nettet.
Dette gælder således  

 bedømmelse af kapacitetsforhold, nødvendig reservekapacitet,  

 lagerkapacitet, måletekniske forhold, herunder forskrifter herfor m.v.,  

 ligesom dele af tariferingen på nettet er afhængig af en teknisk  

 bedømmelse, f.eks. nødvendig mængde balancekraft til  

 varetagelse af den prioriterede produktion, kontering og fordeling af denne  

 produktion m.v., forskning og energibesparelser o.s.v.
 De administrative opgaver i Energistyrelsen i relation til  

 opgaver i forbindelse med reguleringen efter denne lov herunder  

 sekretariatetsbetjening af Energitilsynet forventes at andrage i alt 15  

 årsværk, hvilket er en stigning på 5 årsværk i  

 forhold til den næværende elforsyningslov.
I Konkurrencestyrelsen skønnes der et behov for 22  

 årsværk til administration af elloven og 1 ekstra  

 årsværk til administration af varmeforsyninsloven, hvilket er en  

 stigning på 14 årsværk i forhold til administrationen af  

 den nuværende elforsyningslov og varmeforsyningslov.
Baggrunden for  

 denne stigning i ressourceindsatsen er begrundet i flere forhold.
Den  

 incitamentsregulering, netselskaberne nu skal underlægges er af meget  

 mere aktiv karakter end den overvågning, der hidtil har været af  

 distributionsselskabernes priser.
Dette kræver dels en væsentlig  

 udviklingsindsats i forbindelse med fastlæggelse af  

 økonomirapportering og benchmarkingsinstrumenter.
Dels vil det  

 være nødvendigt med en efterfølgende løbende  

 kontrol af systemets effektivitet og vedligeholdelse, samt kontrol med  

 netselskabernes overholdelse af indtægtsrammer og opfyldelse af  

 effektivitetskravene.
Denne stærke kontrolfunktion og deraf  

 følgende pres på netselskaberne for højere effektivitet,  

 er nødvendig for at sikre at energireformen fører til lavere  

 omkostninger for erhvervslivet og lavere priser til forbrugerne.
Også  

 for forsyningspligtige virksomheder og systemadministrationen erstattes det  

 nuværende prisovervågningssystem, med en aktiv kontrol og  

 godkendelsesprocedure, med deraf følgende større  

 nødvendig indsats.
Hertil kommer en væsentlig udvidelse af  

 informationsaktiviteterne.
Lovforslagets §§ 82 og 83 fastlægger  

 således en række informationsopgaver, der er nødvendige af  

 hensyn til offentlighedens indsigt i energireformens virkninger og som er  

 nødvendige for at konkurrencen i produktion og handel kan fungere.  

 Endelig vil der være brug for en øget indsats for at sikre, at  

 der ikke ved elreformen sker en diskriminering af de varmekunder, der er  

 tilknyttet en kombineret el- og varmeproduktion.
Lovforslagets opgaver i relation til administration af  

 bevillinger, godkendelser m.v. og sekretariatetsbetjening af Energitilsynet  

 forudsætter en stigning i ressourceindsatsen, hvilket i øvrigt  

 har været konstateret i andre lande, hvor der har fundet  

 elliberalisering sted.. Der forventes således i alt behov for 37  

 årsværk, hvilket er en stigning på 19 årsværk.  

 Stigningen skønsmæssigt kan anslås til 6,2 mill. kr.  

 Herudover forventes øvrige driftsudgifter, som  

 skønsmæssigt kan anslås til yderligere 2,2 mill. kr. samt  

 etableringsudgifter på 1,1 mill. kr.
Der er ikke økonomiske  

 konsekvenser for statsbudgettet, idet det er forudsat, at bevillingshaverne  

 skal betale såvel de med tilsynet m.v. forbundne udgifter samt  

 administrative udgifter i øvrigt.
Betalingen forudsættes at ske  

 dels ved et grundbeløb, der fastsættes for hver bevillingshaver  

 udfra omsætning og bevillingstype, dels ved betaling af medgåede  

 timer til særskilte tilsynsopgaver.
Da aktiviteterne er  

 efterspørgselsreguleret, gives der adgang til, at merindtægter,  

 som følge af øget aktivitet, kan anvendes til afledte  

 driftsudgifter, herunder løn.
Lovforslaget indebærer samlet set ikke  

 økonomiske og administrative konsekvenser for staten, idet  

 merudgifterne finansieres af tilsvarende merindtægter.
Samlet  

 forudsættes en udvidelse af driftsrammen med 11,0 mill. kr., heraf 7,2  

 mill. kr. i lønsum.
Økonomiske og administrative konsekvenser for amter og  

 kommuner Lovforslaget vil have administrative konsekvenser for  

 kommuner og amtskommuner i og med, at kommuners og amtskommuners deltagelse i  

 virksomhed, som er omfattet af lovforslaget   bortset fra netvirksomhed og  

 kommunal produktion af elektricitet ved afbrænding af affald - er  

 betinget af, at denne virksomhed varetages i et selskab med begrænset  

 ansvar, som kommunen eller amtskommunen deltager finansielt eller  

 ledelsesmæssigt i.
Konsekvensen heraf vil være, at kommuner og  

 amtskommuner, der i dag driver elforsyning som en del af den kommunale  

 virksomhed, skal udskille el del af elforsyningsaktiviteterne i  

 selvstændige selskaber med egen økonomi og hæftelse.
Mange  

 kommuner vil således skulle gennemføre selskabsdannelser samt  

 ændre administrative forhold i overensstemmelse hermed.
Lovforslaget vurderes ikke at have økonomiske  

 konsekvenser for kommuner og amtskommuner, idet det ikke forudsættes,  

 at kommuner skal indskyde nye midler i de etablerede selskaber.
Samtidig vil  

 disse nye selskabers økonomi være afskærmet fra den  

 kommunale økonomi.
 Endvidere forventes der ikke - jf. afsnittet om de  

 erhvervsøkonomiske konsekvenser - stigninger i elprisen, og kommuner  

 og amtskommuner forventes således heller ikke herved at få  

 øgede omkostninger til dækning af elforbruget.
Økonomiske og administrative konsekvenser for erhvervslivet De erhvervsøkonomiske konsekvenser af lovforslaget  

 opstår hovedsageligt som følge af distributionssektorens  

 forventede effektiviseringsgevinster og fremrykningen af den fulde  

 markedsåbning.
Derudover ændres en række af tilskuddene til  

 vedvarende energi og decentrale kraftvarmeværker fra den hidtidige  

 finansiering over finansloven til en fremtidig finansiering af elforbrugerne.  

 De to første elementer forventes at medføre et fald i elprisen,  

 mens tilskudsomlægningen medfører en stigning.
Samlet set  

 forventes lovforslaget at medføre et fald i elpriserne.
 Dette skal ses i sammenhæng med, at der er en  

 række skatte-og afgiftsmæssige forhold i relation til den  

 indgåede aftale om elreformen, som isoleret set medfører en  

 stigning i elprisen.
Den samlede elreform forventes med nogen usikkerhed at  

 give anledning til et fald i elpriserne for alle erhvervsforbrugere.  

 Omlægningen af tilskud til vedvarende energi, de ændrede  

 skatte-og afgiftsmæssige forhold samt effektiviseringen af  

 netselskaberne forventes tilsammen at give anledning til beskedne stigninger  

 i elprisen.
For industrien forventes gennemsnitsprisen isoleret set at stige  

 med 0,1 øre/kWh i 2000 og falde med 0,2 øre/kWh i 2002.  

 Åbningen af elmarkedet, der startede i 1998, forventes at give  

 anledning til et fald i elpriserne, der svarer til 2-4 øre/kWh.
Det er  

 uvist, hvor stor en del af dette prisfald, der allerede er slået  

 igennem.
Inden for industrien forventes der at være nogen forskel  

 på den gennemsnitlige prisudvikling.
 Udgifterne forbundet med tilsyn af bevillingshaverne samt  

 planlægning på elområdet skal som i dag betales af  

 henholdsvis de bevillingspligtige virksomheder og elsektorens virksomheder.  

 Tilsynsopgaverne og dermed udgifterne forventes at være større  

 end i dag, jf. bemærkningerne om de økonomiske og administrative  

 konsekvenser for staten.
Under den nuværende lovgivning reguleres  

 elforsyningsvirksomheder efter hvile-i-sig-selv-princippet.
Med lovforslaget  

 får produktionsvirksomhederne og handelsvirksomhederne mulighed for  

 fortjeneste.
Derudover får også de forsyningspligtige  

 virksomheder mulighed for en reguleret fortjeneste.
Miljømæssige konsekvenser Den nye elforsyningslov skal bidrage til, at Danmark kan  

 opfylde internationale miljømæssige forpligtelser, samt de  

 målsætninger der er indeholdt i den nationale energihandlingsplan  

 Energi 21. Målsætningerne er især centreret om en reduktion  

 af Danmarks CO2-udledning.
Virkemidlerne er blandt andre reduktion  

 i det brændselsforbrug, der medgår til produktion af el og varme  

 ved at sikre kraftvarmen rimelige vilkår.
Desuden fastlægges  

 vilkårene for en omlægning af brændselsforbruget, der skal  

 føre til en reduceret anvendelse af fossile brændsler og  

 forøget anvendelse af vedvarende energikilder.
I elreformaftalen  

 forudsættes det, at 20% af elproduktionen inden udgangen af 2003 er  

 baseret på vedvarende energi.
 Lovgivningen sikrer således betingelserne for, at  

 udbygningen med miljøvenlige energikilder inden for elforsyningen kan  

 videreføres.
Landplacerede vindmøller.
Reformaftalens  

 målsætning om en forøget udbygning med vedvarende energi i  

 forhold til Energi 21 betyder en forøget udbygning med landplacerede  

 vindmøller.
En væsentlig del af den fortsatte udbygning på  

 land vil imidlertid skulle ske i forbindelse med en sanering af ældre,  

 ineffektive og uheldigt placerede møller.
Der er derfor i forbindelse  

 med elreformen aftalt nogle særligt favorable ordninger, som skal  

 fremme en sanering af gamle møller.
En bæredygtig udbygning med vindmøller  

 forudsætter, at der gennem planlægningen og  

 landzonesagsbehandlingen tages omfattende hensyn ikke alene til muligheden  

 for at udnytte vindressourcen, men også til nabobeboelse, natur,  

 landskab og kulturhistoriske værdier.
Miljø- og  

 energiministeriet udsendte den 5. marts 1999 et revideret udkast til  

 cirkulære om planlægning for og landzonetilladelse til opstilling  

 af vindmøller i høring.
Cirkulæret vil have til  

 formål, at sikre, at amtsråds og kommunalbestyrelsers  

 planlægning og landzoneadministration tager de nødvendige hensyn  

 til ovennævnte interesser.
Af det reviderede udkast til cirkulære fremgår  

 det bl.a., at vindmøller fortrinsvis skal opstilles i grupper i et i  

 forhold til landskabet let opfatteligt mønster.
Endvidere skal  

 afstanden til eksisterende vindmøller være mindst 3 km.
Havvindmøller.
En udbygning med  

 vindmøller på havet vil indebære en meget væsentlig  

 CO2-besparelse.
Den konkrete udformning og placering af parkerne vil blive  

 foretaget på baggrund af undersøgelser af miljø- og  

 naturforhold, herunder fuglelivets påvirkning.
Det tilstræbes at  

 påvirkningen af miljø- og naturforhold bliver mindst mulig.
De  

 områder, hvori demonstrationsprojekterne forventes opført er  

 på forhånd valgt ud fra hensynet til, at miljø- og  

 naturinteresser ikke bliver berørt væsentligt.
Forhold til EU-retten VVM-direktivet.
Lovforslaget sikrer udtrykkelig  

 hjemmel til at implementere Rådets direktiv 85/337/EØF af 27.  

 juni 1985 om vurdering af visse offentlige og private projekters indvirkning  

 på miljøet (VVM-direktivet), som findes i EF-Tidende 1985, nr.
L  

 175, side 40 og direktiv nr. 97/11/EF af 3. marts 1997 om ændring af  

 direktiv 85/337/EØF, som findes i EF-tidende 1997, nr.
L 73, side 5,  

 for så vidt angår anlæg til udnyttelse af energi fra vandet  

 og vind på søterritoriet og i den eksklusive økonomiske  

 zone.
Eltransitdirektivet og direktivet om  

 prisgennemsigtighed.
Rådets direktiv 90/547/EØF af 29.  

 oktober 1990 om transit af elektricitet gennem de overordnede net  

 (eltransitdirektivet), som findes i EF-Tidende 1990, nr.
L 330, side 30, og  

 Rådets direktiv 90/377/EØF af 29. juni 1990 om en  

 fællesskabsprocedure med hensyn til gennemsigtigheden af prisen  

 på gas og elektricitet til den endelige forbruger i industrien  

 (prisgennemsigtighedsdirektivet), som findes i EF-Tidende 1990, nr.
L 185,  

 side 16, udgør den første etape i virkeliggørelsen af  

 det indre marked for elektricitet.
Eltransitdirektivet indeholder en forpligtelse til at  

 tillade transit af elektricitet igennem de overordnede net.
Bestemmelserne  

 for transit skal forhandles og fastsættes ved aftaler mellem de  

 selskaber, som er ansvarlige for de pågældende net.
Anmodninger  

 om transit samt indgåelse af aftaler skal indberettes til  

 Europa-Kommissionen og de berørte nationale myndigheder.
Omfattet af  

 reglerne er anmodninger svarende til kontrakter om salg af elektricitet af  

 mindst et års varighed.
 Eltransitdirektivet er gennemført i dansk ret ved  

 at ministeren i henhold til lov om elforsyning i bevillingerne til de  

 ansvarlige selskaber ELKRAFT og I/S Eltra (der med virkning fra 1. januar  

 1998 har overtaget bevillingen fra ELSAM I/S) har stillet supplerende  

 vilkår om transit af elektricitet igennem de overordnede net.
 Prisgennemsigtighedsdirektivet er i dag gennemført  

 ved aftale mellem de berørte parter om, at brancheforeningen  

 udarbejder de statistiske oplysninger og sender dem til Danmarks Statistik,  

 som officielt sender dem til Eurostat.
 Lovforslaget sikrer hjemmel til en fortsat dansk  

 implementering af ovenstående direktiver.
Eldirektivet.
Europa-Parlamentets og  

 Rådets direktiv 96/92/EF af 19. december 1996 om fælles regler  

 for det indre marked for elektricitet (eldirektivet), som findes i EF-Tidende  

 1997, nr.
L 27, side 20, trådte i kraft den 19. februar 1997. Det  

 påhviler medlemsstaterne at implementere direktivet i deres nationale  

 lovgivning senest 2 år efter ikrafttrædelsen.
 Med vedtagelsen af lovforslaget og de  

 bekendtgørelser, som vil blive udstedt med hjemmel i den kommende lov,  

 gennemføres direktivet om det indre marked for elektricitet.
Direktivet er et vigtigt led i virkeliggørelsen af  

 det indre energimarked i overensstemmelse med principperne om et område  

 uden indre grænser med fri bevægelighed for varer, personer,  

 tjenesteydelser og kapital.
Der findes i dag betydelige strukturelle  

 forskelle imellem de forskellige ordninger til regulering af  

 elektricitetssektoren i de forskellige lande.
Direktivet fastsætter fælles regler for  

 elsektorens organisation og funktion, som skal gælde i den næste  

 fase af etableringen af det indre energimarked.
Direktivet indebærer,  

 at markedet for elektricitet gradvis gøres konkurrencepræget,  

 uden at hensynet til forsyningssikkerheden og beskyttelsen af forbrugerne og  

 miljøet tilsidesættes.
Når direktivet er gennemført, vil der fortsat  

 være visse hindringer for handelen med elektricitet mellem EU-landene.  

 Det er besluttet, at Kommissionen skal tage direktivet op til revision med  

 henblik på at fremsætte eventuelle forslag til forbedring af det  

 indre marked for elektricitet.
Disse forslag vil kunne få virkning fra  

 år 2006. Det er også i eldirektivet forudsat, at Kommissionen  

 fremlægger de nødvendige harmoniseringsforslag for så vidt  

 angår harmoniseringsbehov, som ikke er kædet sammen med  

 bestemmelserne i direktivet, men som er nødvendige for, at det indre  

 marked for elektricitet kan fungere.
Kommissionen har i sin første rapport om  

 harmoniseringsbehovene på elområdet påpeget behov for  

 harmonisering af behandlingen af elektricitet fra vedvarende energikilder  

 på det indre marked for elektricitet.
Andre områder, som kan  

 komme på tale, er f.eks. principper for tarifering, herunder  

 grænsetariffer og harmonisering af tekniske normer.
 Eldirektivet pålægger medlemsstaterne  

 følgende forpligtelser:
Markedsåbning: Direktivet fastlægger de  

 retlige rammer inden for hvilke medlemsstaterne skal sikre, at der  

 åbnes mulighed for at konkurrerende leverandører af elektricitet  

 kan indgå kommercielle leveringskontrakter med store forbrugere og  

 distributionsselskaber, såkaldt priviligerede kunder.
Det er inden for  

 de i direktivet fastsatte rammer overladt til medlemsstaterne at  

 fastlægge, hvilke kunder der skal kunne indgå sådanne  

 aftaler, som i den hidtidige lov om elforsyning betegnes aftaler om direkte  

 køb/salg.
Eldirektivet åbner mulighed for, at medlemsstaterne  

 kan beslutte sig for en begrænset markedsåbning, hvor udviklingen  

 mod en yderligere åbning vil ske gradvis over en længere  

 årrække.
Medlemsstaterne er forpligtet til som minimum at  

 gennemføre en gradvis åbning af elmarkedet.  

 Markedsåbningsgraden i den første fase svarer til  

 fællesskabsandelen af elektricitet, der forbruges af endelige kunder  

 med et årligt forbrug på over 40 GWh.
Forbrugstærsklen  

 nedsætte til 20 GWh i år 2000 og til 9 GWh i 2003, hvorved  

 markedsåbningsgraden vil være stigende.  

 Markedsåbningsgraden beregnes årligt af Kommissionen, og  

 udgør pr. 1. januar 1998 ca. 25% i første fase, som skal  

 være gennemført senest 19. februar 1999.
Markedsåbningen betyder at slutforbrugere eller  

 distributionsselskaber, der som minimum repræsenterer denne procentdel  

 af landets samlede elforbrug, skal have mulighed for at forhandle  

 leveringsaftaler med andre udbydere af elektricitet end den hidtidige  

 leverandør.
Dog skal alle enkeltkunder med et årsforbrug over  

 100 GWh på forhånd været sikret denne mulighed.
 Da åbningen af elmarkedet efter medlemsstaternes  

 bestemmelse kan gennemføres ved, at distributionsselskaberne gives  

 adgang til at indgå direkte leveringsaftaler, er eldirektivets krav til  

 åbningsgraden opfyldt med ændringen af lov om elforsyning (L486),  

 som trådte i kraft 1. januar 1998.
 Systemadgang: Med henblik på  

 gennemførelsen af markedsåbningen skal medlemsstaterne  

 fastsætte regler, der sikrer forbrugerne og  

 leverandørerne/producenterne den nødvendige systemadgang, enten  

 som forhandlet adgang, hvor vilkårene for systemadgang skal forhandles  

 mellem parterne, eller som reguleret adgang, hvor adgang til systemet gives  

 på grundlag af offentliggjorte tariffer og/eller andre betingelser og  

 forpligtelser for brug at det pågældende system.
Direktivet åbner endvidere mulighed for, at  

 medlemsstaterne kan vælge at tilrettelægge systemadgangen som en  

 eneaftagerordning, hvor medlemstaterne udpeger en eneaftager indenfor det  

 område systemoperatøren dækker.
Også i denne model  

 skal der offentliggøres en ikke-diskriminerende tarif for brug af  

 systemet.
Eneopkøberen har pligt til overtage en kontrakt om  

 elleverance mellem en kunde med frit leverandørvalg og en  

 konkurrerende producent, til en pris der svarer til den salgspris, som  

 eneopkøberen tilbyder kunder med frit leverandørvalg, minus  

 prisen på den offentliggjorte transmissionstarif.
Direktivet  

 åbner også mulighed for at kombinere en eneaftagerordning med  

 forhandlet tredjepartsadgang.
 Reglerne om markedsåbning og systemadgang skal  

 forvaltes efter objektive, gennemsigtige og ikke diskriminerende kriterier og  

 medlemsstaterne skal påse, at parterne forhandler ærligt og  

 oprigtigt, og at ingen af dem misbruger deres forhandlingsposition og dermed  

 forhindrer, at forhandlingerne afsluttes med et positivt resultat.
 For at fremme gennemsigtigheden og for at lette  

 forhandlingerne om systemadgang skal systemoperatøren, hvis der er  

 tale om forhandlet adgang, offentliggøre vejledende priser for brug af  

 eltransmissions- og distributionssystemerne.
 De ansvarlige for transmissions- og distributionsnettet  

 kan nægte at give adgang til nettet, hvis den pågældende  

 kontrakt vil forhindre selskabet i at varetage de offentlige tjenesteydelser,  

 det er pålagt.
 Tvistbilæggelse: Medlemsstaterne skal udpege  

 en kompetent, national myndighed til at bilægge tvister  

 vedrørende de omhandlede kontrakter og forhandlinger.  

 Forelæggelse af tvister for denne myndighed påvirker ikke  

 mulighederne for at påberåbe EU-retten.
 Direkte linier: Der skal fastsættes  

 bestemmelser om autorisation, etablering og anvendelse af direkte linier,  

 dvs. elledninger, der er uafhængige eller alene tilknyttede  

 distributions- og transmissionsanlæg uden at indgå heri.
Systemansvar: Direktivet forudsætter at hvert  

 enkelt distributionssystem og transmissionssystem skal være underlagt  

 en central forvaltning og kontrol af hensyn til systemets sikkerhed,  

 pålidelighed og effektivitet.
Med henblik herpå skal der for  

 hvert eltransmissionssystem udpeges en systemoperatør, som skal  

 forestå driften, vedligeholdelsen og om nødvendigt udbygningen  

 af systemet.
Etablering af elproduktionsanlæg:  

Eldirektivet indeholder regler om åbningen af elproduktionsmarkedet  

 i EU, hvorefter der kan vælges mellem en bevillingsprocedure og/eller  

 en udbudsprocedure.
Uanset hvilken procedure der vælges, skal  

 etablering af ny kapacitet ske på grundlag af objektive, gennemsigtige  

 og ikke diskriminerende kriterier, fastlagt indenfor direktivets rammer.  

 Efter bevillingsproceduren har alle, der opfylder de fastsatte  

 kriterier, krav på at få tilladelse til etablering.
Vælges  

udbudsproceduren vil der som hovedregel kun være mulighed for  

 etablering af ny produktionskapacitet, når der på baggrund af  

 myndighedernes/eneopkøberens planlægning udbydes ny kapacitet.  

 Dog skal der inden for disse rammer tages særlige hensyn til  

 egenproducenter og uafhængige producenter.
 Forpligtelser til offentlig tjeneste:  

Medlemslandene kan under hensyn til den almindelige økonomiske  

 interesse pålægge elselskaberne forpligtelser til offentlig  

 tjeneste af hensyn til forsyningssikkerheden og beskyttelsen af  

 forbrugerne og miljøet (offentlige forpligtelser).
Sådanne forpligtelser skal være klart  

 definerede, og de skal være gennemsigtige, ikke-diskriminerende og  

 kontrollerbare; de skal offentliggøres af medlemsstaterne og meddeles  

 til Kommissionen.
Medlemslandene kan undlade at anvende visse af  

 direktivernes bestemmelser, hvis anvendelsen ville hindre opfyldelsen af  

 selskabernes offentlige forpligtelser, forudsat at samhandelen ikke  

 påvirkes i et sådant omfang, at det strider mod  

 Fællesskabets interesse, og systemadgang kan nægtes, hvis det er  

 til hinder for opfyldelsen af selskabernes offentlige forpligtelser.
Adskillelse og gennemsigtighed i regnskaberne:  

 Direktivet indholder regler om regnskabsmæssig adskillelse og  

 gennemsigtighed i regnskaberne med henblik på at undgå  

 forskelsbehandling, krydssubsidiering og konkurrenceforvridning.  

 Medlemsstaterne skal have adgang til elselskabers regnskaber.
Direktivet  

 indholder endvidere særlige krav til regnskabsføringen i  

 vertikalt integrerede selskaber, som i deres interne regnskaber skal  

 føre separate regnskaber for de forskelllige aktiviteter.  

 Elselskaberne skal, uanset ejerforhold og juridisk status, udarbejde  

 årsregnskaber og lade disse revidere og offentliggøre i  

 overensstemmelse med de bestemmelser i national lovgivning om aktieselskabers  

 årsregnskaber, som er vedtaget i medfør af Rådets fjerde  

 direktiv 78/660/EØF af 25. juli 1978 på grundlag af traktatens  

 artikel 54, stk. 3, litra g), om årsregnskaberne for visse  

 selskabsformer. (Direktivet er senest ændret ved direktiv 94/8/EF, og  

 er gennemført i dansk ret ved lovbekendtgørelse nr. 526 af 17.  

 juni 1996).
 Tekniske regler: Det forudsættes at der  

 fastlægges tekniske forskrifter for de mindstekrav med hensyn til  

 konstruktion og drift, som skal opfyldes for at blive tilsluttet systemet.  

 Kravene, der skal være objektive og ikke-diskriminerende og sikre  

 interoperabiliteten, skal meddeles Kommissionen i overensstemmelse med  

 informationsproceduredirektivet, jf. nedenfor.
Omsætningsforhold: Efter direktivet skal  

 medlemsstaterne udarbejde passende, effektive mekanismer med henblik på  

 regulering, kontrol og gennemsigtighed for at hindre ethvert misbrug af  

 dominerende stilling, navnlig til skade for forbrugerne, og enhver form for  

 aggressiv adfærd.
Disse mekanismer skal tilgodese traktatens  

 bestemmelser , især artikel 86.
 Stranded costs/overgangsregler: Eldirektivet  

 åbner mulighed for, at Kommissionen efter ansøgning kan  

 indrømme visse overgangsordninger til medlemslande, i hvilke  

 forpligtelser eller driftsgarantier, som er givet inden direktivets  

 ikrafttræden, ikke vil kunne opfyldes på grund af bestemmelserne  

 i direktivet.
Forholdet til statsstøttereglerne.  

 Med lovforslaget videreføres en række ordninger, som tidligere  

 har været forelagt Europa-Kommissionen til godkendelse, idet de rejser  

 spørgsmål i forhold til EU´s statsstøtteregler.
Da  

 lovforslaget indebærer ændringer i regelgrundlaget for disse  

 ordninger, skal ordningerne anmeldes til EU efter statsstøttereglerne  

 og vil ikke kunne træde i kraft før Kommissionens godkendelse  

 foreligger.
Lovforslagets bestemmelser vedrørende  

 afregningsreglerne for el fra miljøvenlig elproduktion (kapitel 9)  

 indebærer ændringer af de hidtil gældende afregningsregler,  

 som er godkendt af EU-Kommissionen efter statsstøttereglerne.
Disse  

 ændringer skal godkendes af Kommissionen inden de sættes i kraft.  

 Lovforslaget indbærer også ændringer i de gældende  

 principper for prioriteriet afsætning af miljøvenlig  

 elektricitet, herunder overgangsordninger i forhold til etableringen af et  

 marked for VE-beviser, som vil skulle vurderes i henhold til  

 statsstøttereglerne.
Informationsproceduredirektivet.  

 Lovforslaget skal anmeldes til Kommissionen efter Europa-Parlamentets og  

 Rådets direktiv 98/34/EF af 22. juni 1998 om en informationsprocedure  

 med hensyn til tekniske standarder og forskrifter, som findes i EF-Tidende  

 1998, nr.
L 204, side 37.
Høring Lovforslaget er den 9. april 1999 sendt i høring  

 til følgende: Danske Elværkers Forening, Elsam, Elkraft, Eltra,  

 ELKRAFT System, Danske Fjernvarmeværkers Forening, Forening af Danske  

 Kraftvarmeværker, Dansk Naturgas A/S, KOMGAS, Kommunernes  

 Landsforening, Københavns Kommune, Frederiksberg Kommune,  

 Amtsrådsforeningen i Danmark, Dansk Industri, CO Metal, LO, SID,  

 Arbejderbevægelsens Erhvervsråd, Handelskammeret, Dansk Handel og  

 Service, Håndværksrådet, Forbrugerrådet,  

 Landbrugsrådet, Energimiljørådet, Elsparefonden, Danmarks  

 Vindmølleforening, Affaldsteknisk samarbejde, Reno Sam,  

 Vindmølleindustrien, Organisationen for Vedvarende Energi, Dansk  

 Erhvervsgartnerforening, Forening af Rådgivende Ingeniører,  

 Danmarks Naturfredningsforening, Greenpeace Danmark, OOA, Brancheforeningen  

 for biogas c/o danske landboforeninger, WHF, De Danske Landboforeninger,  

 Samvirkende Energi- og Miljøkontorer, Vindkraftudvalget,  

 Solenergiudvalget, Fastbrændselsgruppen, Biogasgruppen,  

 Varmepumpefabrikantforeningen, Bølgekraftforeningen, Dansk  

 Solcellegruppe, Statsministeriet, Finansministeriet,  

 Økonomiministeriet, Skatteministeriet, Indenrigsministeriet,  

 Justitsministeriet, Udenrigsministeriet, By- og Boligministeriet,  

 Erhvervsministeriet, Fødevareministeriet, Forskningsministeriet,  

 Elprisudvalget og Gas- og Varmeprisudvalget, Energiklagenævnet,  

 Miljø- og Energiministeriets Landsplanafdeling, Miljøstyrelsen,  

 Skov- og Naturstyrelsen.
 Efterfølgende har Indukraft, Elfor, NESA A/S og  

 Sjællandske Kraftværker tilkendegivet ønske om at afgive  

 høringssvar.
 Høringen er ved lovforslagets fremsættelse  

 ikke afsluttet.
Vurdering af konsekvenserne af lovforslaget Positive  

 konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Nej Lovforslaget skønnes ikke at få  

 væsentlige økonomiske konsekvenser, idet elproducenterne  

 ifølge forslaget selv skal afholde udgifterne ved administration af  

 loven.
Administrative konsekvenser for stat, kommuner og  

 amtskommuner Nej Lovforslaget skønnes at kræve 15  

 årsværk i staten.
Lovforslaget medfører tillige en  

 administrativ forøgelse for kommuner og amtskommuner, idet de skal  

 udskille el del af deres elforsyningsaktiviteter i selvstændige  

 selskaber med egen økonomi og hæftelse.
Økonomiske konsekvenser for erhvervslivet Der forventes et lille fald i elpriserne for  

 erhvervs-elforbrugerne.
Der åbnes for mulighed for fortjeneste i  

 forbindelse med produktion og handel med el.
 De bevillingspligtige  

 elforsyningsvirksomheder skal ifølge forslaget selv afholde udgifterne  

 ved administration af loven.
Administrative konsekvenser for erhvervslivet Nej Lovforslaget medfører en administrativ  

 forøgelse som en følge af de ændrede selskabs- og  

 bevillingskrav.
Miljømæssige konsekvenser Lovforslaget forventes at få positive  

 konsekvenser på miljøet som en følge af fastholdelsen af  

 udbygningen med miljøvenlige energikilder.
Nej Administrative konsekvenser for borgerne Nej Nej Forholdet til EU-retten Lovforslaget sikrer hjemmel til fortsat dansk  

 implementering af transitdirektiverne og direktiv om prisgennemsigtighed og  

 indeholder tillige bestemmelser, der gennemfører de dele af  

 eldirektivet, der endnu ikke er implementeret.
Lovforslaget sikrer endvidere  

 udtrykkelig hjemmel til implementering af VVM-direktivet/direktiv om  

 ændring af VVM-direktivet for så vidt angår anlæg til  

 udnyttelse af energi fra vand og vind på søterritoriet og i den  

 eksklusive økonomiske zone.
Lovforslaget skal anmeldes til  

 Europa-Kommissionen efter statsstøttereglerne samt efter  

 informationsproceduredirektivet.
Bemærkninger til lovforslagets  

 enkelte bestemmelser Til kapitel 1 Indledende bestemmelser Til § 1 Lovens formål er at sikre, at landets  

 elforsyning tilrettelægges og gennemføres i overensstemmelse med  

 hensynet til forsyningssikkerhed, samfundsøkonomi, miljø og  

 forbrugerbeskyttelse.
Samtidig skal loven  inden for disse  

 målsætninger   sikre forbrugerne adgang til den billigst mulige  

 elektricitet og fortsat indflydelse på forvaltningen af elsektorens  

 værdier.
Loven viderefører således den indflydelse, som  

 forbrugerne har haft i kraft af direkte forbrugerejede eller kommunalt ejede  

 virksomheder inden for elforsyningen.
 Målsætningen afspejler hensynet til en balance  

 mellem på den ene side overordnede samfundsmæssige forhold som  

 forsyningssikkerhed og opfyldelse af miljømæssige forpligtelser  

 og på den anden side hensynet til forbrugerne gennem  

 forbrugerbeskyttelse og en sikker og billig elforsyning.
Med effektiv anvendelse af økonomiske ressourcer  

 sigtes til, at der lægges øget vægt på  

 opnåelse af rationaliseringer, dels gennem priskontrol af net-,  

 systemansvar- og forsyningspligtydelser dels gennem konkurrence for  

 elproduktion og  handel.
Med samfundsøkonomiske hensyn sigtes dels til  

 samfundsøkonomiske gevinster ved effektiviseringerne dels til de  

 samfundsøkonomiske afvejninger, der ligger til grund for den  

 måde, hvorpå målsætningerne om miljø og  

 forsyningssikkerhed gennemføres.
Til § 2 Loven finder anvendelse på produktion, transport,  

 handel og levering af elektricitet.
Princippet om at loven gælder såvel på  

 land- og søterritoriet og i den eksklusive økonomiske zone,  

 videreføres uændret fra den hidtil gældende  

 elforsyningslov.
Den eksklusive økonomiske zone omfatter  

 havområder uden for og stødende op til søterritoriet  

 indtil en afstand af 200 sømil fra de til enhver tid gældende  

 basislinier.
Dette indebærer, at energiudnyttelse på  

 søterritoriet og i den eksklusive økonomiske zone er omfattet  

 af loven, hvilket især er relevant i forbindelse med opstilling af  

 vindmøller på havet.
Særlige regler herom findes i §§  

 13-18.
Det er ikke hensigten at ændre på den  

 gældende afgrænsning i forhold til lovgivningen om olie- og  

 gasindvindingsaktiviteterne i Nordsøen.
Den produktion og transport af  

 el, som finder sted på og mellem platforme m.m., vil således  

 fortsat være undtaget fra elforsyningslovens regler.
Lovforslaget indeholder i § 2, stk. 4 en generel hjemmel  

 for miljø- og energiministeren til at bestemme, at anlæg og  

 aktiviteter, som er omfattet af loven, helt eller delvist skal undtages fra  

 lovens bestemmelser.
Det er hensigten med hjemmel i denne bestemmelse helt  

 eller delvist at undtage mindre anlæg fra loven eller fra særlige  

 godkendelses- eller selskabskrav m.m. i loven.
Det er således  

 eksempelvis hensigten at fritage mindre elproducerende anlæg, som er  

 godkendt efter varmeforsyningsloven, fra yderligere godkendelseskrav, ligesom  

 der ikke vil blive stillet krav om, at kommunal virksomhed med sådanne  

 anlæg kun kan ske i selskaber med begrænset ansvar.  

 Vindmøller på land og mindre VE-anlæg påtænkes  

 ligeledes fritaget fra kravet om særlig tilladelse efter § 11 i  

 elforsyningsloven.
Der kan endvidere blive tale om at undtage atypiske eller  

 usædvanlige anlæg fra bestemmelser i loven.
Eksempelvis vil det  

 være naturligt at fritage Banestyrelsens forsyningsnet, som i dag  

 behandles som et distributionsselskab, fra visse af lovens bestemmelser.
Til § 3 Med bestemmelsen videreføres den eksisterende  

 bestemmelse, hvorefter miljø- og energiministeren holder et af  

 Folketinget nedsat udvalg   i praksis Folketingets Energipolitiske Udvalg  

 underrettet om alle væsentlige forhold vedrørende landets  

 elforsyning.
Til § 4 Bestemmelsen i stk. 1 indebærer, at kommuner lovligt  

 kan være engageret i netvirksomhed og produktion af elektricitet ved  

 afbrænding af affald.
Disse former for kommunal virksomhed kan  

 udøves, uden at der stilles krav til organisering af virksomheden.  

 Herudover kan kommuner og amtskommuner deltage i al øvrig virksomhed  

 omfattet af loven, jf. § 2, stk. 1, men denne form for virksomhed skal  

 udøves i selskaber med begrænset ansvar.
Endelig  

 fortsættes den hidtidige adgang for kommuner til i selvstændige  

 selskaber at drive såkaldt sideordnet virksomhed, jf. stk. 2.
Kommuners og amtskommuners engagement i aktiviteter  

 omfattet af loven sker på samme vilkår som alle andre  

 virksomheders engagement heri.
Dette indebærer bl.a., at kommuners og  

 amtskommuners virksomhed efter § 4, stk. 1, ikke længere vil være  

 begrænset af det kommunalretlige såkaldte  

 "hvile-i-sig-selv" princip, men alene af prisbestemmelserne i denne  

 lov og - for evt. varmeproduktion - af prisbestemmelserne i lov om  

 varmeforsyning, jf. dog bemærkningerne til § 75, stk. 3. Som konsekvens  

 heraf vil det være Energitilsynet og miljø- og energiministeren  

   og ikke de kommunale tilsynsmyndigheder - der i overensstemmelsen med  

 lovens regler har kompetence til at tage stilling til eventuelle konflikter i  

 forbindelse med den virksomhed, som kommuner og amtskommuner udøver  

 efter denne lov.
Med hensyn til kommunale netvirksomheder og elproducerende  

 affaldsforbrændingsanlæg, indebærer § 4, stk. 1, at der kan  

 gives bevilling eller tilladelse til en sådan virksomhed, selvom den  

 drives som en del af den kommunale forvaltning.
Kommunerne har dog mulighed  

 for at vælge at drive sådan virksomhed i selskaber.
Kommuner kan  

 ikke yde tilskud til kommunale netvirksomheder, jf. hertil bestemmelsen i §  

 70, stk. 6.
Kommunal virksomhed med elproduktion ved afbrænding  

 af affald kan som følge af § 4 fortsætte i de i dag kendte  

 virksomheder, herunder i fælleskommunale virksomheder.
Denne form for  

 virksomhed skal økonomisk hvile i sig selv, jf. § 75, stk. 3.  

 Hensigten med de særlige regler for den kommunale  

 affaldsforbrænding er at bevare den struktur, der er i dag på det  

 kommunale affaldsforbrændingsområde, og dermed opretholde den  

 danske affaldsmodel, der blandt andet indebærer en kommunal  

 anvisningsret og affaldsgebyrfastsættelse, der har vist sig at  

 være særdeles effektiv.
Der henvises i øvrigt til  

 bestemmelserne i lovens § 48, § 75, stk. 3 og § 101 stk. 3, 4 og 5.
Hvis den i loven gældende prisregulering  

 fører til, at der i en kommunal netvirksomhed, som ikke drives i et  

 selskab med begrænset ansvar, opstår et underskud, vil det i  

 sidste ende være kommunens skatteborgere, som må dække  

 tabet.
Forbuddet mod kommunale tilskud efter bestemmelsen i § 70, stk. 6  

 forhindrer ikke, at kommunen som debitor for virksomheden dækker et  

 sådant tab.
Ifølge stk. 2 kan kommuner deltage i anden  

 virksomhed, som har tilknytning til virksomhed efter loven.
Virksomheden skal  

 udøves på kommercielle vilkår i selvstændige  

 selskaber med begrænset ansvar.
Formålet med denne bestemmelse er  

 at videreføre bestemmelserne i den hidtil gældende  

 elforsyningslov ( § 9 c sammenholdt med § 1, stk. 4), hvorefter kommunerne  

 kan deltage i anden virksomhed, som har tilknytning til elforsyningen.
At  

 virksomheden skal udøves på kommercielle vilkår vil sige,  

 at denne virksomhed ikke vil være prisreguleret efter lovforslaget.
 I henhold til stk. 3 kan miljø- og energiministeren  

 fastsætte regler om den i stk. 2 nævnte virksomhed, herunder om  

 de aktiviteter, der kan udøves efter stk. 2. Denne bestemmelse vil  

 blive udmøntet med udgangspunkt i de hidtil gældende  

 bestemmelser om sideordnet virksomhed i bekendtgørelse nr. 874 af 20.  

 november 1995 om overskud, sideordnet virksomhed og energirådgivning i  

 elforsyningsvirksomheder, som miljø- og energiministeren har udstedt  

 med hjemmel i den hidtil gældende elforsyningslov.
Bestemmelsen i stk. 4 præciserer hvorledes udtrykket  

 "netvirksomhed" og "elproduktionsvirksomhed" skal  

 forstås, når disse aktiviteter drives som en del af en kommune.  

 Bestemmelsen fastslår, at lovens bestemmelser herom skal forstås  

 således, at de alene gælder for den del af en kommune, der  

 udøver den pågældende virksomhed.
Hvor loven eksempelvis  

 indeholder restriktioner for, hvad en netvirksomhed må foretage sig,  

 fører præciseringen i stk. 4 til, at denne restriktion ikke  

 gælder for kommunen som sådan, men alene for den kommunale  

 netvirksomhed.
Til kapitel 2 Elforbrugernes stilling Til § 6 Enhver sikres i lovens § 6, stk. 1, ret til mod betaling  

 at blive forsynet med elektricitet her i landet.
Det indebærer, at  

 enhver har ret til levering af elektricitet fra en forsyningspligtig  

 virksomhed, jf. kapitel 6, og at enhver fra det i § 7, stk. 1, angivne  

 tidspunkt frit kan vælge leverandør af elektricitet.
I den  

 gældende lovgivning er forsyningspligten pålagt de  

 bevillingspligtige elproducenter og distributionsvirksomhederne.
Med  

 bestemmelsen i § 6, stk. 1, overgår forsyningspligten til de  

 forsyningspligtige virksomheder i samarbejde med de øvrige kollektive  

 forsyningsvirksomheder.
Bestemmelsen i § 6, stk. 2, sikrer, at forbrugere, som har  

 gjort brug af muligheden for valg af anden leverandør end den  

 forsyningspligtige virksomhed i området, har ret til at  

 genindtræde i leveringen af ydelser fra den forsyningspligtige  

 virksomhed inden for en rimelig tidsfrist og på rimelige vilkår.  

 Energitilsynet kan tage stilling til, om tidsfristen og de tilbudte  

 vilkår er rimelige.
Bestemmelsen er en videreførelse af  

 gældende bestemmelser.
 Kollektive elforsyningsvirksomheder skal, jf. bestemmelsen  

 i § 6, stk. 3, stille deres ydelser til rådighed for forbrugerne  

 på gennemsigtige, objektive og ensartede vilkår.  

 Gennemsigtighedskravet sikrer forbrugerne adgang til oplysninger om  

 forudsætningerne for de kollektive elforsyningsvirksomheders  

 tarifering.
Til § 7 Bestemmelserne i § 7, stk. 1, fastslår, at alle  

 elforbrugere senest den 1. januar 2003 har ret til at vælge  

 leverandør af elektricitet.
Forbrugere med et årligt forbrug  

 på 1 GWh og derover har ret til at vælge leverandør fra  

 den 1. januar 2001. Forbrugere med et årligt forbrug på 10 GWh og  

 derover har ret til at vælge egen leverandør fra den 1. april  

 2000. Forbrugere med et årligt forbrug på 100 GWh og derover har  

 allerede i dag ret til at vælge egen leverandør.
 Til brug for fastlæggelsen af tidspunktet for retten  

 til valg af leverandør anvendes forbruget pr. forbrugssted i den  

 sidste målingsperiode inden den i stk. 1 nævnte  

 skæringsdato.
Bestemmelserne i § 7 vedrører kun  

 spørgsmålet om, fra hvilket tidspunkt slutforbrugere frit kan  

 vælge leverandør.
Bestemmelser vedrørende den generelle  

 adgang til nettet findes i §§ 24   26.
Uanset bestemmelserne i stk. 1 og 2 sikrer bestemmelsen i  

 stk. 3 virksomheder med egen produktion af elektricitet ret til at levere den  

 producerede elektricitet til egne faciliteter samt til egne datterselskaber,  

 jf. i øvrigt § 24. Bestemmelsen er en videreførelse af  

 gældende bestemmelser.
Efter bestemmelsen i stk. 4 kan miljø-og  

 energiministeren fastsætte nærmere regler om den i stk. 3  

 nævnte forsyning.
Bemyndigelsen i stk. 4 sigter på en  

 videreførelse af reglerne i bekendtgørelse nr. 231 af 21. april  

 1998, som ændret ved bekendtgørelse nr. 92 af 11. februar 1999.  

 Der skal således også fremover kunne dokumenteres en  

 sammenhæng mellem den elektricitet, der forbruges, og den elektricitet,  

 som produceres på moderselskabets produktionsanlæg, for at der  

 kan opnås adgang til forsyning af egne faciliteter og datterselskaber  

 efter stk. 3.
Det kan vise sig ikke at være teknisk muligt for  

 systemansvaret eller netselskaberne at gennemføre udvidelsen af  

 adgangen til valg af leverandør inden for det i stk. 1 angivne korte  

 tidsrum.
I så fald er miljø- og energiministeren, jf.  

 bestemmelsen i § 7, stk. 5, bemyndiget til efter forelæggelse for det i  

 § 3 nævnte udvalg at ændre de i stk. 1 nævnte frister.
Til § 8 Alle forbrugere har pligt til at aftage en  

 forholdsmæssig andel af den elektricitet, som netvirksomhederne og de  

 systemansvarlige virksomheder er forpligtede til at aftage i medfør af  

 lovens kapitel 9. Prisen for det forpligtigede aftag af elektricitet  

 fastsættes efter bestemmelserne i kapitel 9 og 10. Bestemmelserne  

 indebærer, at omkostningerne til den miljøvenlige produktion  

 fordeles forholdsmæssigt mellem alle forbrugere her i landet efter  

 samme principper som i den gældende lovgivning.
Som følge af den  

 manglende fysiske sammenhæng mellem elsystemet i Jylland/Fyn og  

 på Sjælland opgøres omkostningerne særskilt i de to  

 områder og fordeles på forbrugerne i de respektive  

 områder.
 Forbrugere kan efter aftale med netselskabet  

 frigøre sig fra aftageforpligtelsen efter stk. 1 mod en betaling, som  

 skal være rimelig over for de øvrige forbrugere.
 Som noget nyt indføres i § 8, stk. 3, en  

 forpligtelse for forbrugerne til at erhverve en forholdsmæssig andel  

 VE- beviser, når dette kræves efter reglerne i kapitel 9.  

 Miljø- og energiministeren bemyndiges i lovens § 61 til at  

 fastsætte tidspunktet for indførelse af købsforpligtelsen  

 for VE-beviser.
Endelig skal alle forbrugere, jf. stk. 4, afholde en  

 forholdsmæssig andel af bevillingshavernes nødvendige  

 omkostninger ved gennemførelse af de offentlige forpligtigelser som  

 disse er pålagt.
De offentlige forpligtelser, som skal afholdes af alle  

 elforbrugere indenfor det sammenhængende elforsyningssystem, er  

 udtømmende angivet i § 9.
Til § 9 Bestemmelsen i § 9, stk. 1, præciserer omfanget af  

 de offentlige forpligtelser, hvis afledte omkostninger skal afholdes af alle  

 elforbrugere inden for et sammenhængende elforsyningssystem.  

 Bestemmelsen er en videreførelse af principperne for afholdelse af  

 omkostninger for offentlige forpligtigelser i den gældende lovgivning,  

 men den præcise opregning i § 9 indebærer, at der nu skabes  

 større klarhed om, hvilke omkostninger til offentlige forpligtelser,  

 der betales af alle forbrugere i et sammenhængende elforsyningssystem  

 og hvilke, der betales af brugerne over tarifferne.
Omkostninger for  

 kollektive elforsyningsvirksomheder, som ikke er omfattet af stk. 1,  

 opkræves gennem den enkelte virksomheds tariffer og dækkes  

 således af den enkelte virksomheds brugere, jf. bestemmelsen i stk.  

 2.
 Elektricitetsrådets samlede udgifter opkræves  

 dog i henhold til Stærkstrømslovens § 25 hos den  

 systemansvarlige virksomhed, som fordeler disse på alle forbrugere i  

 det sammenhængende elforsyningssystem.
Til kapitel 3 Elproduktion Til § 10 Det foreslås i § 10, stk. 1, at virksomheder, der  

 driver elproduktion fra anlæg med en elektrisk kapacitet på mere  

 end 25 MW, skal have bevilling for at kunne udøve deres aktiviteter.  

 Bestemmelsen viderefører de gældende principper for, hvilke  

 former for elproduktion der kræver bevilling.
Elproduktionsanlæg, som oprindeligt har en kapacitet  

 mindre end 25 MW, men som gennem en udvidelse får en kapacitet på  

 mere end 25 MW, omfattes af bevillingspligten.
Anlæg, der består  

 af mindre, sammenkoblede anlæg, betragtes ved fastlæggelse af  

 bevillingsgrænsen som ét anlæg.
Større  

 vindmølleparker vil således kunne blive omfattet af  

 bevillingspligten.
Bevillinger til produktion gives for en periode på  

 minimum 20 år.
Bevillingshaveren kan således regne med at have en  

 bevillingsperiode, der i det mindste giver mulighed for en afskrivning af de  

 investeringer, der foretages i begyndelsen af bevillingsperioden.  

 Bevillinger, givet under den tidligere lovgivning, videreføres indtil  

 udløbstidspunktet for den enkelte bevilling, jf. § 98.
For at opnå bevilling kræves det, at  

 bevillingsansøgeren har den fornødne tekniske og finansielle  

 kapacitet.
Miljø- og energiministeren får herved efter en  

 konkret vurdering mulighed for at afvise en ansøgning om bevilling fra  

 virksomheder, der ikke har den nødvendige tekniske ekspertise eller  

 det fornødne økonomiske grundlag.
Herved kan der, bl.a. af  

 hensyn til forsyningssikkerheden, sikres forudsætninger for, at  

 produktionen på de primære kraftværker udføres af  

 kompetente virksomheder og i øvrigt på en økonomisk  

 forsvarlig måde.
Med bestemmelsen i stk. 4 åbnes mulighed for en  

 fastholdelse af påbud om udbygning med miljøvenlig  

 elproduktionskapacitet givet til bevillingshavere efter den nuværende  

 lovgivning.
Det drejer sig om påbud om udbygning med biomasse,  

 havvindmøller samt landbaserede vindmøller.
Der er ikke taget  

 endeligt stilling til spørgsmålet om, hvilke påbud, der  

 med hjemmel i denne bestemmelse vil blive krævet fastholdt.
Dette vil  

 først ske efter afsluttende vurderinger og forhandlinger med  

 kraftværkerne om de fremtidige økonomiske rammer for  

 produktionssektoren, jf. hertil lovforslagets almindelige bemærkninger,  

 afsnittet om lovforslagets indhold pkt. 9. g.
§ 10, stk. 5, giver miljø- og energiministeren  

 mulighed for at dispensere fra de vilkår, som med hjemmel i stk. 4  

 indføjes i den enkelte bevilling.
Denne mulighed tænkes anvendt,  

 hvis de økonomiske forhold for de enkelte produktionsvirksomheder  

 udvikler sig på en sådan måde, at en lempelse af  

 vilkårene gennem en dispensation er nødvendig for de  

 pågældende producenters mulighed for fortsat at drive virksomhed  

 på et forsvarligt økonomisk grundlag.
Til § 11 Etablering af nye produktionsanlæg samt  

 væsentlige ændringer af eksisterende anlæg skal godkendes  

 af miljø- og energiministeren.
Dette krav stilles for at sikre, at  

 alle produktionsanlæg opfylder en række betingelser for  

 energiudnyttelse og brændselsanvendelse.
Det skal blandt andet sikres,  

 at den nuværende høje grad af samproduktion af el og varme samt  

 udbygningen med miljøvenlige elproduktionsanlæg  

 videreføres.
For at sikre en lige behandling af ansøgere, som  

 ønsker at opføre nye produktionsanlæg, opstiller  

 miljø- og energiministeren objektive kriterier for tilladelse til  

 opførelse af nye produktionsanlæg i en nærmere  

 afgrænset periode.
De objektive kriterier stilles som krav til  

 energiudnyttelsen i form af krav til produktionsanlæggenes samlede  

 energiudnyttelse samt til brændselsanvendelsen for at sikre en fortsat  

 udfasning af CO2-tunge brændsler og for at undgå  

 anvendelsen af brændsler med uønskede miljømæssige  

 effekter.
Kriterierne kan gøres afhængige af  

 anlægstypen, såfremt det skønnes nødvendigt for at  

 overholde lovens formål.
Udbygningen med biomasse er et eksempel  

 på en anlægstype, hvor det vil være naturligt at opstille  

 særskilte objektive kriterier.
Mindre anlæg, som ikke  

 skønnes at have væsentlig negativ påvirkning på  

 miljøet, herunder mindre VE-anlæg, påtænkes undtaget  

 fra godkendelseskravet efter den generelle undtagelsesbestemmelse i § 2, stk.  

 4.
Folketinget besluttede i 1985 ikke at anvende nukleare  

 anlæg til produktion af elektricitet.
Med bestemmelsen i § 11, stk. 4,  

 vil en eventuel fremtidig etablering af nuklear produktionskapacitet ikke  

 være mulig uden en lovændring.
I den hidtidige lovgivning har  

 miljø- og energiministeren, med tilslutning fra Folketingets  

 Energipolitiske Udvalg, haft hjemmel til at tillade elproduktion fra nukleare  

 produktionsanlæg.
Til § 12 For at kunne sikre en effektiv elforsyning er det  

 nødvendigt, at den systemansvarlige virksomhed har mulighed for at  

 stille krav om, at elproducenterne skal regulere produktionen af  

 elektricitet.
En sådan styringsmulighed for den systemansvarlige  

 virksomhed er en forudsætning for en effektiv udnyttelse af  

 elforsyningsnettet.
Bestemmelsen giver derfor miljø- og  

 energiministeren mulighed for at ledsage en tilladelse til etablering af nye  

 produktionsanlæg samt væsentlige ændringer af eksisterende  

 anlæg efter §11 eller i en bevilling efter § 10 med vilkår om at  

 den systemansvarlige virksomhed, når dette er nødvendigt for en  

 rationel drift af nettet, kan stille krav til regulering af produktionens  

 omfang.
 Produktion fra kraftvarmeværker og vedvarende  

 energianlæg skal prioriteres i elforsyningsnettet, og disse producenter  

 vil derfor kun rent undtagelsesvis og kun, hvor der ikke foreligger andre  

 muligheder, kunne blive anmodet om at justere produktionens omfang.
Der er en række omkostninger forbundet med  

 nedtagning af elproduktionsanlæg.
For at sikre at ejeren af et givet  

 produktionsanlæg også forestår nedtagning af  

 anlægget, efter det er udtjent, giver nr. 2 mulighed for, at  

 tilladelser efter § 11 kan ledsages af vilkår om, at ejeren stiller  

 sikkerhed for nedtagning af anlægget.
Mens elmarkedet er udsat for konkurrence, er fjernvarme  

 stadig et monopolområde.
Det foreslås derfor, at  

 fjernvarmeforbrugerne til enhver tid sikres en stabil forsyning gennem  

 vilkår om forsyningspligt for kraftvarmeanlæg.
Der kan på  

 grund af udsving i elprisen opstå situationer, hvor det er urentabelt  

 at producere med et givent kraftvarmeanlæg. § 12, stk. 1, nr. 3,  

 åbner derfor mulighed for, at en tilladelse efter § 11 kan ledsages af  

 vilkår om, at ejeren skal påtage sig forsyningspligt for  

 fjernvarme til et nærmere fastlagt forsyningsområde.
For  

 bestemmelser vedrørende fastsættelse af priser for fjernvarme  

 fra kraftvarmeproduktion henvises i øvrigt til § 75, stk. 2.
Tilladelser kan efter nr. 4 ledsages af krav om, at  

 væsentlige ændringer i produktionsomfanget, herunder lukning af  

 anlægget, skal meddeles den systemansvarlige virksomhed mindst et  

 år i forvejen.
Denne oplysningspligt er en forudsætning for, at  

 den systemansvarlige virksomhed kan udarbejde en langtidsplanlægning  

 for det fremtidige kapacitetsbehov for elforsyningsnettet samt  

 planlægningen af den daglige drift.
Elproduktionsanlæg på havet I forbindelse med den forventede udbygning med vindkraft  

 på havet blev elproduktionsanlæg, der udnytter energi fra vandet,  

 strømme og vind med tilhørende ledningsanlæg på  

 søterritoriet og i den eksklusive økonomiske zone omfattet af  

 elforsyningsloven ved lov nr. 89 af 10. februar 1998. Bestemmelserne i §§  

 13-18 er en videreførelse og udbygning af disse bestemmelser.
Til § 13 Bestemmelsen fastslår, i overensstemmelse med  

 statens højhedsret over søterritoriet og statens rettigheder i  

 den eksklusive økonomiske zone, at adgangen til at udnytte energi fra  

 vandet og vind på søterritoriet og i den eksklusive  

 økonomiske zone alene tilkommer den danske stat.
Miljø- og energiministeren skal efter § 13, stk. 2,  

 give tilladelse til såvel forundersøgelser som udnyttelse af  

 energi fra vand og vind på søterritoriet og i den eksklusive  

 økonomiske zone.
Anlæg, som ikke direkte er  

 produktionsanlæg, men som etableres med henblik på  

 forundersøgelser og lignende aktiviteter   f.eks. målemaster  

 kræver godkendelse efter denne bestemmelse.
Bestemmelsen har kun  

 relation til elproduktionsanlæg baseret på udnyttelse af energi  

 fra vand og vind.
Foruden vindkraftanlæg er også  

 bølgekraftanlæg og anlæg, der udnytter  

 strømningsenergi omfattet af elforsyningsloven, såfremt det  

 bliver aktuelt at udnytte disse energiformer.
Med bestemmelsen i stk. 3 fastslås det, at en  

 tilladelse gives for et nærmere afgrænset område.
Stk. 3  

 indebærer endvidere, at der er mulighed for at skelne mellem  

 tilladelser til at gennemføre miljøundersøgelser og  

 andre forundersøgelser og tilladelser til at udnytte  

 energi.
 Bestemmelsen i stk. 4 viderefører bestemmelser fra  

 den nuværende elforsyningslov, hvorefter miljø- og  

 energiministeren kan fastsætte nærmere vilkår for  

 tilladelser efter § 13, stk. 2. Miljø- og energiministeren kan  

 således stille vilkår om rapportering i forbindelse med  

 undersøgelser og driftserfaringer, stille krav til  

 miljøvurderinger, stille vilkår om gennemførelse af  

 måle- og overvågningsprogrammer m.v.
 Med bestemmelsen i stk. 5 gives der hjemmel til, at  

 miljø- og energiministeren kan fastsætte regler eller  

 træffe afgørelse om betingelser for at erhverve en tilladelse  

 efter § 13, stk. 2. Dette indebærer bl.a., at miljø- og  

 energiministeren kan udstede regler eller træffe afgørelse om  

 den nærmere områdeafgrænsning, hvilke rettigheder  

 indehaveren af en tilladelse har inden for det pågældende  

 område, tidsbegrænsninger for tilladelser efter § 13 samt  

 betaling af omkostninger i forbindelse med ansøgninger.
Til § 14 Med henblik på at sikre en udbygning, som på  

 samme tid udnytter arealressourcen optimalt og sikrer samfundsmæssige,  

 herunder samfundsøkonomiske og planlægningsmæssige hensyn  

 gives der med bestemmelsen i stk. 1 mulighed for at etablere en central  

 udbudsprocedure for tilladelser efter § 13, f.eks. i de hovedområder,  

 som blev udpeget i forbindelse med "Havmølle-handlingsplan for de  

 danske farvande" fra 1997. Den centrale udbudsprocedure indebærer, at  

 miljø- og energiministeren eller en af miljø- og  

 energiministeren udpeget aktør indkalder ansøgninger om  

 tilladelse til udnyttelse af et givent område (arealressource). Ved at  

 lade potentielle udbyggere henvende sig samtidigt med sammenlignelige tilbud  

 sikres lige vilkår for alle potentielle udbyggere.
Bestemmelsen i stk. 1 indebærer endvidere, at der  

 foruden den centrale udbudsprocedure kan tilrettelægges en særlig  

 procedure for enkeltstående projekter, som ikke er en del af de  

 ovennævnte centrale udbygninger.
Det foreslås således, at  

 der tilrettelægges en "åben dør" procedure, hvorefter en  

 ansøgning om tilladelse kan behandles uden forudgående  

 indkaldelse.
Såfremt miljø- og energiministeren finder, at  

 ansøgningen skal behandles, hvilket bedømmes efter objektive  

 kriterier, offentliggør miljø- og energiministeren en  

 meddelelse om den indkomne ansøgning med opfordring til andre  

 interesserede parter om at indsende deres ansøgning.
Denne procedure  

 vil således også give alle interesserede parter lige adgang og  

 vilkår.
Eksempler på projekter, som vil kunne blive behandlet  

 efter denne bestemmelse er små og kystnære projekter, som ikke  

 indgår i den centrale udbudsprocedure, eller projekter, der bygger  

 på opdagelse af nye områder, som ikke indgår i den centrale  

 udbudsrunde.
Til § 15 Bestemmelsen indebærer, at miljø- og  

 energiministeren kan angive særlige forhold eller vilkår, der vil  

 blive lagt til grund for en vurdering af ansøgninger om tilladelse  

 efter § 13 i forbindelse med den i § 14 nævnte centrale udbudsprocedure  

 eller den i § 14 nævnte særlige procedure for enkeltstående  

 projekter, som ikke er en del af den centrale udbudsprocedure.
Bestemmelsen i stk. 2 indebærer, at de i stk. 1  

 nævnte kriterier for bedømmelse af ansøgninger i  

 forbindelse med den i § 14 nævnte udbudsprocedure kan vedrøre  

 selve produktionsanlægget eller forholdet til den infrastruktur, som  

 forbinder anlægget med det sammenhængende elforsyningssystem.
Det  

 kan f.eks. være et bedømmelseskriterie, i hvor høj grad  

 en ansøger vil medvirke til etablering af de nødvendige  

 netudbygninger i forbindelse med etableringen af et af § 16 omfattet  

 anlæg.
Bestemmelsen åbner endvidere mulighed for, at  

 vilkårene i forbindelse med vurdering af en ansøgning, som er  

 indkommet efter et udbud efter § 14, kan være, at forbrugere eller  

 andre skal kunne deltage som parter i ansøgerens projekt.
Til § 16 Bestemmelsen viderefører og uddybder bestemmelsen i  

 § 1, stk. 6, i den hidtil gældende elforsyningslov, hvorefter  

 miljø- og energiministeren skal godkende opstilling af  

 elproduktionsanlæg, der udnytter energi fra vandet, strømme og  

 vind på søterritoriet og i den eksklusive økonomiske  

 zone.
Bestemmelsen indebærer således, at etablering af  

 elproduktionsanlæg, der udnytter de i § 13 nævnte energiformer  

 med tilhørende interne ledningsanlæg, kun kan ske efter  

 forudgående tilladelse fra miljø- og energiministeren.  

 Tilladelse til etablering af transmissionsnet på søterritoriet  

 og i den eksklusive økonomiske zone beregnet for spændinger  

 på over 100 kV, gives efter § 21.
Bestemmelsen indebærer endvidere, at der kan stilles  

 krav til ansøgernes sagkundskab og økonomiske baggrund i  

 forbindelse med en tilladelse efter denne bestemmelse.
Der sigtes her til  

 krav om dokumentation for ansøgerens tekniske formåen,  

 tilvejebringelse af den fornødne tekniske bistand af hensyn til  

 forsvarlig etablering og drift samt krav til ansøgerens  

 økonomiske formåen, således at det sikres, at den  

 fornødne økonomiske sikkerhed for forsvarlig drift og  

 overholdelse af en tilladelses vilkår og nedtagning af anlæg er  

 til stede.
 Bemyndigelsen i stk. 2 indebærer, at miljø-  

 og energiministeren kan fastsætte vilkår eller regler for  

 meddelelse af tilladelser efter § 16, stk. 1. Dette indebærer, at  

 miljø- og energiministeren kan stille vilkår eller  

 fastsætte regler om blandt andet anlægs konstruktioner,  

 placering, fundering, opstilling, afmærkning og installationer,  

 nedtagning og sikkerhedsstillelse for nedtagning samt om sikkerheds- og  

 arbejdsforhold i forbindelse med etablering og drift.
Til § 17 Bestemmelsen har til formål at implementere  

 Rådets direktiv nr. 85/337/EØF af 27. juni 1985 om vurdering af  

 visse offentlige og private projekters indvirkning på miljøet -  

 VVM-direktivet - og direktiv nr. 97/11/EF af 3. marts 1997 om ændring  

 af nævnte direktiv for så vidt angår anlæg til  

 udnyttelse af energi fra vandet og vind på søterritoriet og i  

 den eksklusive økonomiske zone.
Anlæg til udnyttelse af  

 vindkraft til energiproduktion samt anlæg til fremstilling af  

 hydroelektrisk energi er omfattet af ændringsdirektivets bilag II, som  

 angiver forskellige kategorier af projekter, hvor medlemsstaterne efter en  

 konkret vurdering og/eller nærmere fastsatte grænseværdier  

 eller kriterier skal afgøre, om projektet har en indvirkning på  

 miljøet, som gør det påkrævet, at projektet skal  

 VVM-behandles.
VVM-direktivet forudsætter, at offentligheden  

 orienteres om de foretagne vurderinger og sikres mulighed for at udtale sig,  

 forinden projektet påbegyndes.
I overensstemmelse hermed fastslås  

 det i § 17, stk. 1, at en tilladelse efter § 16 kun kan meddeles på  

 baggrund af en vurdering af de miljømæssige konsekvenser, og  

 efter at de berørte myndigheder og organisationer har haft mulighed  

 for at udtale sig herom, såfremt det pågældende projekt  

 må antages at påvirke miljøet i væsentlig grad.  

 Høringsberettigede efter denne bestemmelse vil være relevante  

 interesseorganisationer og lokale myndigheder og interesser, foruden de  

 relevante statslige myndigheder.
 Det forudsættes, at omkostningerne i forbindelse med  

 de af § 17 omfattede aktiviteter afholdes af ansøgeren om en  

 tilladelse efter § 16.
Bemyndigelsen i stk. 2 indebærer, at miljø-  

 og energiministeren kan fastsætte regler om, hvilke projekter der vil  

 blive omfattet af krav om VVM-procedure.
Hermed gives der mulighed for f.eks.  

 at fastsætte regler om en såkaldt screening-procedure til at  

 afgøre, om et projekt må vurderes at påvirke i  

 miljøet i væsentlig grad, således at en VVM-procedure er  

 påkrævet, eller at fastsætte regler om  

 grænseværdier eller kriterier med henblik på at  

 afgøre, om der skal gennemføres VVM-procedure.
Der kan  

 således f.eks. udstedes regler om, hvilken størrelse et  

 anlæg skal have, før en VVM-procedure er  

 påkrævet.
Bemyndigelsen i stk. 3 indebærer, at miljø-  

 og energiministeren kan fastsætte regler om, hvilke mindsteoplysninger  

 og eventuelle undersøgelser der er nødvendige for at foretage  

 en vurdering af konsekvenserne for miljøet.
Endvidere kan  

 miljø- og energiministeren beslutte, at der skal foretages  

 miljømæssige vurderinger under og efter etablering af et af § 16  

 omfattet anlæg.
Bestemmelsen giver endvidere mulighed for, at  

 miljø-og energiministeren i særlige tilfælde kan  

 kræve, at vurderinger af de miljømæssige konsekvenser af  

 et givent projekt skal bedømmes af uafhængige eksperter med  

 henblik på at sikre kvaliteten af disse vurderinger.
Miljø- og  

 energiministeren afgør hvem, der vurderes at have den fornødne  

 ekspertise til at varetage denne opgave.
Dette gælder både for  

 nye anlæg og for de anlæg, som er omfattet af § 18.
 Bemyndigelsen i stk. 4 indebærer, at miljø-  

 og energiministeren kan fastsætte regler for offentlighedsproceduren i  

 forbindelse med VVM-vurderinger efter § 17, stk. 1, og den i § 17, stk. 2,  

 nævnte screening-procedure samt i forbindelse med ansøgninger  

 efter § 16. Miljø- og energiministeren kan således  

 fastsætte regler om, hvem der er høringsberettigede, hvilke krav  

 der skal stilles til offentliggørelse af VVM-redegørelser m.v.  

 Disse regler udarbejdes under hensyntagen til, at alle relevante  

 interesseorganisationer og lokale myndigheder og interesser foruden de  

 relevante statslige myndigheder får lejlighed til at orientere og  

 udtale sig om de pågældende projekter.
Til § 18 Med henblik på at klarlægge forskellige  

 forhold omkring vindkraft på havet i stor skala, herunder  

 områders egnethed til udbygning med vindkraft på havet, de  

 økonomiske, miljømæssige, system- og  

 reguleringsmæssige forhold m.v., gav miljø- og energiministeren  

 den 13. februar 1998 et pålæg efter den nuværende  

 elforsyningslovs § 13 til Elsam, Eltra, Sjællandske Kraftværker,  

 Københavns Belysningsvæsen og Østkraft om inden 2008 at  

 etablere demonstrationsanlæg i stor skala svarende til 750 MW vindkraft  

 på havet.
Bestemmelsen i § 18 indebærer, at disse anlæg  

 samt andre anlæg, hvortil der er meddelt foreløbig eller endelig  

 tilladelse efter den hidtil gældende elforsyningslov, er undtaget fra  

 bestemmelserne om udbud efter § 14 og § 15. De pågældende  

 anlæg vil fortsat kun kunne etableres, efter at der er opnået en  

 tilladelse efter § 13 til udnyttelse af energi, en tilladelse efter § 16 til  

 etablering af elproduktionsanlæg med tilhørende interne  

 ledningsanlæg samt en tilladelse efter § 21 til etablering af  

 transmissionsnet.
Til kapitel 4 Elforsyningsnet Det kollektive elforsyningsnet - Transmissions- og  

 netbevillinger Til § 19 Ved bestemmelserne i stk. 1 indføres  

 bevillingspligt for virksomheder, som udøver aktiviteter med  

 henholdsvis transmissionsvirksomhed og netvirksomhed.
Efter forslagets stk. 2 gives bevillingen af miljø-  

 og energiministeren for mindst 20 år og for et nærmere  

 afgrænset område.
Bevillingshaveren vil således kunne  

 påregne at have bevilling for en periode, der er tilstrækkelig  

 lang til, at i det mindste investeringer afholdt i begyndelsen af  

 bevilingsperioden kan afskrives.
Det fremgår af bestemmelsen i § 97, at en  

 virksomhed, der ved lovens ikrafttræden udøvede virksomhed, som  

 fremover gøres bevillingspligtig, under visse objektive betingelser  

 har ret til at få bevilling til sin virksomhed.
Af § 19 fremgår  

 det, at det er en betingelse for at opnå bevilling, at virksomheden  

 opfylder bestemmelserne i kapitel 7 (om selskabskrav, forbrugerindflydelse  

 m.m.,) bestemmelserne i kapitel 8 (om de generelle bevillingskrav) og § 97,  

 stk. 2, i overgangsbestemmelserne (om særlige krav til placering af  

 ejerandele).
Transmissionsvirksomhed og netvirksomhed er defineret i  

 lovens § 5. Hvis en transmissionsvirksomhed har en forbruger direkte  

 tilsluttet til sit net, følger det af de foreslåede  

 bestemmelser, at virksomheden tillige er bevillingspligtig som netvirksomhed  

 og skal udføre de opgaver over for forbrugeren, som påhviler en  

 netvirksomhed.
Omfanget af bevillingspligten i sådanne tilfælde  

 vil blive præciseret i forbindelse med bevillingsudstedelsen.
Til § 20 Denne bestemmelse fastlægger en række  

 fælles forpligtelser for både transmissions- og netvirksomheder.  

 De særlige forpligtelser for henholdsvis transmissions- og  

 netvirksomheder følger af §§ 21 og 22.
 Bevillingshavere er forpligtet til at sikre en  

 tilstrækkelig og effektiv transport af elektricitet gennem nettet og  

 opretholde en forsvarlig og effektiv drift gennem vedligeholdelse samt  

 udbygning af netinfrastrukturen inden for forsyningsområdet, herunder  

 tilslutte producenter og forbrugere på de fastsatte vilkår.  

 Nødvendig om- eller nybygning af transmissionsnet skal ske i  

 samarbejde med den systemansvarlige virksomhed og i overensstemmelse med  

 planlægningen for transmissionsnet, jf. herom § 28, stk. 3, nr. 7 og  

 8.
Bevillingshavere har pligt til at foretage målinger  

 på levering og aftag af elektricitet i nettet på alle  

 spændingsniveauer.
Målingerne skal kunne opfylde de krav, den  

 systemansvarlige virksomhed måtte have fastsat efter bestemmelsen i §  

 28, stk. 3, nr. 10, til måling og indsamling af data.
 Efter forslagets stk. 2 kan miljø- og  

 energiministeren, hvis en bevillingshaver ikke opfylder sin forpligtelser  

 efter stk. 1, pålægge den systemansvarlige virksomhed at drage  

 omsorg herfor, herunder at udføre nødvendige  

 anlægsarbejder vedrørende det kollektive elforsyningsnet.
Ejendomsretten til det net hvorpå  

 anlægsarbejderne udføres, overdrages ikke herved til den  

 systemansvarlige virksomhed.
De nødvendige udgifter dækkes efter  

 bestemmelsen i § 9.
 For at sikre at den systemansvarlige virksomhed kan  

 udføre nødvendige anlægsarbejder i henhold til stk. 2,  

 giver bestemmelsen i stk. 3 mulighed for, at den systemansvarlige virksomhed  

 - evt. med politiets hjælp, kan skaffe sig adgang til den  

 pågældende transmissions- eller netvirksomheds ejendom.
Til § 21 Bestemmelsen indebærer, at etablering af nye  

 transmissionsnet beregnet for spændinger på over 100 kV og  

 væsentlige ændringer i tilsvarende bestående net,  

 kræver forudgående tilladelse fra miljø- og  

 energiministeren.
Bestemmelsen er en videreførelse af bestemmelserne i  

 den gældende lov, hvor etablering af nye transmissionsnet og  

 væsentlige ændringer i eksisterende net over 100 kV kræver  

 miljø- og energiministerens godkendelse.
Tilladelse til et transmissionsnet kan kun gives, hvis  

 ansøgeren kan dokumentere, at der er et tilstrækkeligt behov for  

 udbygningen.
Dette spørgsmål vil normalt blive afklaret i  

 forbindelse med den planlægning af udbygningen af  

 transmissionskapacitet, som skal finde sted efter bestemmelsen i § 28, stk.  

 3, nr. 7. Behovet kan endvidere være afklaret i forbindelse med  

 behandlingen af en ansøgning om tilladelse til udnyttelse af  

 vindenergi med vindmøller på havet.
I en tilladelse til transmissionsnet kan der stilles krav  

 om anvendelse af specifikke teknologier.
Tilladelsen kan ledsages af  

 vilkår vedrørende indretningen og driften af nettet, herunder at  

 der stilles sikkerhed for nedtagning af anlæg.
Hermed sigtes dels til  

 nedtagning af det pågældende anlæg, når det er  

 udtjent, dels til nedtagning af andre, nærmere angivne ældre  

 anlæg, som erstattes af det anlæg, som ansøgningen  

 vedrører.
Efter forslagets stk. 2 skal bevillingshaveren stille  

 transmissionsnettet til rådighed for den systemansvarlige virksomhed, i  

 det omfang den systemansvarlige virksomhed finder det fornødent til  

 varetagelse af de opgaver, som denne er pålagt.
Bestemmelsen er en  

 videreførelse af bestemmelser i den hidtil gældende lov.
 Transmissionsvirksomhedernes priser og betingelser er i  

 øvrigt reguleret i lovforslagets §§ 69 og 70.
Til § 22 I forslagets § 22 fastlægges de opgaver, der  

 gælder specifikt for netvirksomheder.
Bevillingshaverne skal  

 ifølge stk. 1, nr. 1, sikre den tekniske kvalitet i  

 distributionsnettet.
Dette skal ske gennem en løbende revision og  

 vedligeholdelse af bevillingshaverens net.
Arbejdet skal i nødvendigt  

 omfang ske i samarbejde med den systemansvarlige virksomhed for at sikre en  

 koordinering af tekniske forhold.
 Netvirksomheden skal ifølge bestemmelsens nr. 3  

 sikre opkrævningen af betalingen fra forbrugerne for de  

 betalingsforpligtelser, der er fastsat ved denne lov, jf. § 9.  

 Netvirksomheden skal tilrettelægge opkrævningen således, at  

 forbrugerens samlede betalinger for levering af elektricitet, herunder  

 opkrævning af energiafgifter m.v., sker mest hensigtsmæssigt.
Bevillingshaverne skal endvidere efter nr. 4 formidle og  

 afregne elektricitet, som leveres ifølge den aftageforpligtelse, som  

 er fastsat ved denne lov.
Heri ligger, at netvirksomheden skal forestå  

 afregningen med de prioriterede produktionsanlæg og i samarbejde med  

 den systemansvarlige virksomhed sikre, at den prioriterede elektricitet  

 fordeles forholdsmæssigt til forbrugerne, der er tilsluttet i  

 forsyningsområdet samt forestå afregningen af den prioriterede  

 elektricitet efter de fastsatte afregningsregler.
Da udgifterne skal  

 dækkes af alle elforbrugere i det sammenhængende  

 elforsyningsystem efter § 9, skal netvirksomheden afregne udgifterne med den  

 systemansvarlige virksomhed.
 Netvirksomheden skal for at skabe større  

 gennemsigtighed om markedsforholdene ifølge bestemmelsens nr. 5  

 udføre informationsaktiviteter, herunder oplyse om forbrugernes  

 mulighed for at skifte leverandør, om de risici der kan være  

 forbundet ved leverandørskift, om tariffer m.v.  

 Informationsaktiviteterne kan koordineres med den systemansvarlige  

 virksomhed.
Ifølge stk. 1, nr. 6, skal netvirksomhederne  

 kortlægge energiforbruget, planlægge og sikre  

 gennemførelsen af energibesparelser i forsyningsområdet.  

 Bestemmelsen er en videreførelse af gældende principper for den  

 hidtil gennemførte integrerede ressourceplanlægning.  

 Netvirksomhederne skal ved kortlægningen og planlægningen vurdere  

 de realistiske potentialer for besparelser og omkostningerne ved at  

 gennemføre dem.
Derved skabes der grundlag for, at indsatsen kan blive  

 prioriteret, således at man får størst mulig  

 miljøgevinst for midlerne.
Miljø- og energiministeren kan, jf. stk. 4,  

 bestemme, at nærmere angivne forudsætninger skal lægges til  

 grund for planlægningen.
Derved kan det sikres, at der anvendes  

 ensartede, samfundsmæssige kriterier i vurderingerne, og at aktiviteter  

 med forholdsvis lave omkostninger - set i forhold til besparelsesmulighederne  

 - bliver prioriterede.
Ifølge stk. 1, nr. 7, skal netvirksomhederne give  

 energirådgivning og rådgivning om elsikkerhedsmæssige  

 forhold til forbrugerne i forsyningsområdet.
Bestemmelsen er en  

 videreførelse af bestemmelser herom i den gældende  

 elforsyningslov.
Elforsyningsvirksomhederne udfører i dag en  

 række elbesparelsesopgaver af ikke kommerciel art:  

 informationskampagner og individuel rådgivning om energibesparende  

 adfærd og indkøb og anvendelse af energieffektive apparater m.v.  

 samt opsøgende virksomhed over for større forbrugere  

 (institutioner, erhvervsvirksomheder etc.) for at motivere disse til at  

 gennemføre energibesparelser.
Aktiviteterne finansieres over  

 elregningen som en del af betalingen for elforsyningens ydelser.
Ved den foreslåede bestemmelse fastholdes  

 netvirksomhedernes rolle i forhold til disse aktiviteter.
For at sikre at  

 opgaverne løftes effektivt, kan miljø- og energiministeren  

 efter stk. 4 fastsætte regler om, hvorledes opgaverne skal  

 udføres herunder fastsætte mindstekrav til, hvad virksomhederne  

 skal kunne tilbyde, eller udpege særlige indsatsområder.
Samtidig  

 skal der være plads til fleksibilitet og nye initiativer.
 Indsatsen for energibesparelser skal være i  

 overensstemmelse med planlægningen efter stk. 1, nr. 5, og resultaterne  

 af de enkelte besparelsesinitiativer vil blive evalueret, således at  

 netvirksomhederne og myndighederne har et samlet redskab for  

 prioriteringen.
 De aktiviteter, som således kan indregnes i  

 forbrugerpriserne, skal være ikke-kommercielle, og hvis  

 netvirksomhederne også udøver energibesparelsesaktiviteter af  

 kommerciel art, skal de udskilles i selvstændige selskaber efter  

 bestemmelserne i kap. 7. Energitilsynet skal påse, at netvirksomhederne  

 overholder dette.
Netvirksomheden skal, jf. stk. 3, forsyne brugere af  

 nettet med de nødvendige oplysninger om måling af elektricitet,  

 der transporteres gennem virksomhedens net.
Det følger heraf, at i det  

 omfang leverandører, forsyningspligtvirksomheder, handelsselskaber og  

 andre brugere af nettet har brug for måling til afregning af deres  

 leverancer, skal netvirksomheden viderebringe de nødvendige  

 oplysninger om måling af elektricitet.
Med hjemmel i stk. 4 kan miljø- og energiministeren  

 fastsætte regler om gennemførelsen af bestemmelserne i stk. 1  

 3, herunder regler om fakturering og opkrævning af beløb.
Ved  

 hjælp af sådanne bestemmelser om fakturering vil det bl.a. kunne  

 sikres, at forbrugernes betaling for de forskellige ydelser bliver  

 gennemsigtige, og at udgifterne ved nærmere bestemte offentlige  

 forpligtelser bliver specificerede på den enkelte forbrugers  

 elregning.
Miljø- og energiministeren kan efter stk. 5  

 beslutte, at netbevillingshavere i samarbejde skal iværksætte  

 forskning og udvikling med henblik på effektiv energianvendelse.
Her  

 sigtes særligt til udviklingsaktiviteter inden for energibesparelser  

 (adfærd, tekniske udviklingsprojekter etc.), som de nuværende  

 distributionsselskaber allerede til en vis grad er engageret i.
Miljø- og energiministeren kan fastsætte  

 regler eller træffe bestemmelse om udarbejdelse af planer for  

 forsknings- og udviklingsaktiviteterne og om godkendelse af disse.
Det er  

 hensigten, at de af ministeren fastsatte regler eller bestemmelser kun skal  

 angå ikke-kommercielle udviklingsaktiviteter på  

 miljømæssig væsentlige områder, og at de  

 økonomiske midler, der afsættes hertil, fastsættes i  

 overensstemmelse med fællesskabsbestemmelserne for statsstøtte  

 til forskning og udvikling m.v.
Det er hensigten, at bevillingshaverne skal  

 udarbejde handlingsplaner, som skal godkendes af miljø- og  

 energiministeren inden iværksættelsen.
Direkte elforsyningsnet Til § 23 Direkte elforsyningsnet er linier, der supplerer det  

 bestående system.
Bestemmelsen åbner   under visse betingelser -  

 mulighed for at etablere direkte linier til forsyning af kunder.
Direkte elforsyningsnet kan kun anlægges efter  

 tilladelse fra miljø- og energiministeren.
Tilladelsen er  

 ifølge stk. 2 betinget af, at ansøgeren forinden har fået  

 afslag på en anmodning om transport af elektricitet gennem det  

 kollektive elforsyningsnet, og at spørgsmålet herom har  

 været forelagt for Energitilsynet, uden at dette har ført til en  

 løsning af kapacitetsproblemet.
Det er således en betingelse for  

 tilladelse til etablering af direkte linier, at der ikke allerede eksisterer  

 den nødvendige infrastruktur til at forsyne den pågældende  

 kunde, herunder tilstrækkelig kapacitet i det eksisterende net.
Direkte  

 elforsyningsnet bør således sædvanligvis ikke kunne give  

 anledning til dobbeltføring i forhold til det kollektive  

 elforsyningsnet.
 En tilladelse kan ifølge stk. 3 følges af  

 vilkår om, at nettet stilles til rådighed for den  

 systemansvarlige virksomhed og af vilkår, hvorefter der stilles krav  

 til indretningen og driften af nettet, jf. i øvrigt § 21.
Adgang til det kollektive elforsyningsnet Til § 24 Ifølge stk. 1 har enhver mod betaling ret til at  

 benytte det kollektive elforsyningsnet til transport af elektricitet, jf. dog  

 § 25, stk. 5.
Transport af elektricitet til forbrugere her i landet kan  

 dog ifølge stk. 2 kun ske til de forbrugere, der har ret til at  

 få leveret elektricitet fra en anden leverandør end den  

 forsyningspligtige virksomhed efter bestemmelserne i § 7, stk. 1, eller efter  

 § 7, stk. 3, om adgang til levering til datterselskaber mm.
Herudover har den  

 forsyningspligtige virksomhed ret til at benytte nettet til transport af  

 elektricitet til enhver forbruger.
Bestemmelsen indebærer, at der kun  

 lægges den begrænsning på den principielle adgang til at  

 bruge det kollektive forsyningsnet, at ingen   bortset fra  

 forsyningspligtsvirksomheden - må transportere elektricitet til  

 forbrugere, der ikke har adgang til at vælge egen leverandør.  

 Bestemmelsen skal derfor ses i sammenhæng med bestemmelserne i § 7 om  

 de tidspunkter, hvorfra forbrugerne har ret til vælge  

 leverandør.
Anmodning om netadgang kan dog afvises af konkrete grunde,  

 jf. § 25, stk. 5.
Til § 25 Bestemmelserne i stk. 1 og 2 omfatter transport af  

 elektricitet som omhandlet i § 24. Transporten skal foregå efter  

 generelle tariffer og betingelser, dvs. at priser og vilkår for  

 adgangen til nettet til transport af elektricitet skal være reguleret  

 gennem faste priser og betingelser, således at der hersker  

 størst mulig gennemsigtighed.
For levering eller modtagelse af elektricitet gennem det  

 kollektive elforsyningsnet betales for transport og systemydelser efter  

 generelle tariffer, som skal omfatte betalingen til både  

 transmissionsnet og lokale net.
Den systemansvarlige virksomhed indsamler  

 tariffer fra de enkelte netvirksomheder og offentliggør de samlede  

 tariffer og betingelser for det pågældende område.
I  

 tilfælde af mangel på transportkapacitet kan netvirksomheden og  

 den systemansvarlige virksomhed regulere transportbehovet ved særlige  

 pristillæg (flaskehalsafgifter), som fastsættes efter åbne  

 og objektive regler.
Tariferingen skal afspejle belastningen af systemet, og  

 der må ikke ske en forskelsbehandling mellem brugerne af systemet.
Ifølge forslagets stk. 3 fastsættes  

 vilkårene for eltransit ved forhandling.
Eltransit er defineret i  

 lovforslagets § 5. Der vil således være mulighed for individuelt  

 aftalte vilkår og priser under hensyn til transittens omfang,  

 belastning etc.
Anmodning om eltransit rettes til den systemansvarlige  

 virksomhed i området.
 Forslagets stk. 4 indeholder bestemmelser, der skal sikre  

 en rimelig og hurtig behandling af ansøgninger om adgang til at  

 benytte nettet til transport eller transit af elektricitet.
Ifølge forslagets stk. 5 kan netvirksomheden og den  

 systemansvarlige virksomhed afvise en anmodning om transport eller transit af  

 hensyn til mangel på transportkapacitet.
Kapacitetsproblemer kan  

 eksempelvis indtræffe, fordi nettet midlertidigt er fuldt udnyttet som  

 følge af, at netvirksomheden skal opfylde offentlige forpligtelser i  

 form af aftagepligt fra prioriteret produktion.
 Nægtelse af adgang til transport beregnet til  

 forsyning af indenlandske forbrugere i det indenlandske net forventes kun at  

 finde sted i ganske få tilfælde, og vil sædvanligvis kun  

 være af kortere varighed indtil eksempelvis tilstrækkelig  

 netkapacitet er etableret.
Til § 26 Ifølge stk. 1 skal anlæg og installationer  

 opfylde fastsatte tekniske krav og standarder for at kunne blive tilsluttet  

 det kollektive forsyningsnet.
Herved sikres, at tilslutningen  

 påfører det kollektive forsyningsnet mindst mulige gener.
Miljø- og energiministeren kan ifølge stk. 2  

 fastsætte nærmere regler herom, herunder bestemme at visse  

 tekniske krav og standarder skal fastlægges af den systemansvarlige  

 virksomhed.
Der har ikke været tilsvarende bestemmelser i den hidtil  

 gældende elforsyningslov.
Den systemansvarlige virksomhed udarbejder i  

 dag i samarbejde med netselskaberne egenhændigt de tekniske  

 specifikationer for tilslutning af anlæg til det offentlige  

 elforsyningsnet.
Den systemansvarlige virksomhed forventes fortsat at  

 varetage dette arbejde.
Forskrifterne skal være objektive og  

 ikke-diskriminerende, og tage rimeligt hensyn til de enkelte kategorier af  

 brugeres tekniske- og økonomiske formåen.
 Den systemansvarlige virksomhed, netvirksomheder og  

 transmissionsvirksomheder vil inden for de offentliggjorte forskrifter kunne  

 nægte anlæg, som ikke opfylder gældende forskrifter,  

 tilslutning til nettet.
 Udkast til sådanne tekniske krav og standarder vil  

 skulle anmeldes til Europa Kommissionen efter Rådets direktiv  

 83/189EØF af 28. marts 1983 om en informationsprocedure med hensyn til  

 tekniske standarder og forskrifter.
Til kapitel 5 Systemansvarlig virksomhed Til § 27 Ifølge stk. 1 kan systemansvarlig virksomhed kun  

 udøves efter bevilling.
Bestemmelsen er en videreførelse af  

 bestemmelserne i den hidtil gældende lov, § 3 a, stk. 1, hvorefter den  

 systemansvarlige virksomhed kun kan udøve sine aktiviteter efter  

 bevilling, som gives af miljø- og energiministeren.
Det er dog ikke  

 som tidligere en forudsætning for at opnå bevilling, at den  

 systemansvarlige skal eje transmissionsnet.
Det anses for  

 tilstrækkeligt til varetagelse af den systemansvarlige virksomheds  

 opgaver, at ejere af transmissionsnet skal stille driften af  

 transmissionsnettet til rådighed for den systemansvarlige virksomhed i  

 nødvendigt omfang.
Tildeling af bevilling er betinget af, at  

 virksomheden opfylder kravene i kapitlerne 7 og 8 og § 97, stk. 2.
 Bevilling gives af miljø- og energiministeren for  

 20 år, jf. stk. 2. De nuværende systemansvarlige virksomheder  

 Eltra og Elkraft System forventes at ville ansøge om bevilling til  

 videreførelse af deres virksomheder, når deres nuværende  

 bevillinger udløber den 31. december 1999. Hvis disse virksomheder  

 opfylder betingelserne herfor, påregnes bevilling udstedt til disse med  

 en geografisk afgrænsning, som svarer til virksomhedernes område  

 i dag.
Til § 28 Bestemmelserne angiver den systemansvarlige virksomheds  

 opgaver.
Henvisningen til § 9 i forslaget angiver hvilke opgaver, der efter §  

 9 skal finansieres af alle elforbrugere inden for det sammenhængende  

 elforsyningssystem.
Den systemansvarlige virksomhed skal ifølge stk. 2  

 iagttage fortrolighed om kommercielle oplysninger og må ikke  

 forskelsbehandle brugere af systemet eller kategorier af brugere eller  

 begunstige egne selskaber eller ejere.
Forbudet mod forskelsbehandling skal  

 sikre en ligelig, objektiv og ikke-diskriminerende behandling af brugere og  

 virksomheder og hindre krydssubsidiering til fordel for bestemte brugere  

 eller den systemansvarlige virksomheds ejerkreds.
 Den systemansvarlige virksomhed skal udføre de i  

 forslagets stk. 3 nævnte opgaver.
I medfør af stk. 3, nr. 1, pålægges den  

 systemansvarlige virksomhed at sikre den tekniske kvalitet og balance inden  

 for det sammenhængende elforsyningssystem og at sørge for, at  

 den nødvendige forsyningskapacitet til systemets fysiske regulering er  

 til stede.
Den systemansvarlige virksomhed skal i den daglige drift sikre, at  

 der er tilstrækkelige produktions- og netreserver til rådighed,  

 også ved revisioner af produktionsanlæg og net.
Den systemansvarlige virksomhed overvåger  

 produktionsomfang, forbrug og flow af reaktiv effekt i nettet og opretholder  

 balance og frekvens, spænding m.v.
Virksomheden foretager de  

 nødvendige analyser og vurderinger af stabilitet og  

 forsyningssikkerhed og tager de nødvendige forholdsregler ved fejl  

 m.v.
Endelig skal den systemansvarlige virksomhed koordinere afbrydelser og  

 fastlægge koblingstilstand i transmissionsnettet.
Håndteringen af det samlede systems tekniske  

 kvalitet og balance vil blive sikret af den systemansvarlige virksomhed dels  

 ved planlægning, dels ved overvågning og indgreb i systemet i  

 driftøjeblikket.
Den systemansvarlige virksomhed tildeles i § 31 de  

 nødvendige beføjelser til opretholdelse af den tekniske  

 kvalitet og balance.
 Til brug for markedets aktuelle og potentielle  

 aktører og til belysning af opfyldelsen af offentlige forpligtelser  

 udarbejder den systemansvarlige virksomhed årlige oversigter og  

 prognoser, jf. nr. 2, herunder blandt andet prognoser for det forventede  

 omfang af den prioriterede elektricitet, som forbrugerne er forpligtet til at  

 aftage.
 Bestemmelsen i nr. 3 pålægger den  

 systemansvarlige virksomhed at samarbejde med andre systemansvarlige  

 virksomheder, herunder systemansvarlige virksomheder i andre lande, om brugen  

 af de eksisterende samkøringsforbindelser og om ensartede  

 retningslinjer for betjening af markedsaktørerne.
Formålet er at udnytte de fordele, der ligger i at  

 kunne udveksle elektricitet med nabosystemer, og sikre ensartede og gensidigt  

 ligeværdige betingelser for transport af el mellem landene.  

 Sammenkoblingen med udlandet - særligt Norge og Sverige -  

 indebærer store fordele, både hvad angår  

 forsyningssikkerhed, ressourceudnyttelse og miljøbelastning.
Danske  

 elselskaber kan udnytte vandkraftens fordele i samspillet med  

 vindmølleproduktionen og kraftvarmeproduktion i Danmark.
Norge og  

 Sverige kan udnytte forsyningssikkerheden i det danske system, som ikke  

 på samme måde som det svenske og norske produktionssystem er  

 klimaafhængigt.
Dertil kommer, at konkurrencen især på det  

 svenske og danske marked med få producenter vil være  

 begrænset uden samspilsmuligheden.
I samarbejdet indgår særligt  

 spørgsmål om adgangen til og tarifering af  

 overføringsforbindelserne mellem landene, men også  

 spørgsmål om balancehåndtering, netbegrænsninger  

 m.v.
Det er væsentligt, at de aftaler, som den systemansvarlige  

 virksomhed indgår omkring brugen og driften af  

 samkøringsforbindelserne, medvirker til en optimal udnyttelse.
Ifølge nr. 4 skal den systemansvarlige virksomhed  

 medvirke til at sikre, at elektricitet fra den prioriterede produktion  

 fordeles forholdsmæssigt til forbrugerne.
Dette skal ske i samarbejde  

 med netvirksomhederne, der i medfør af lovforslaget får det  

 lokale ansvar for, at elektriciteten fordeles til forbrugerne  

 forholdsmæssigt.
Efter nr. 5 skal den systemansvarlige virksomhed i  

 samarbejde med netselskaberne medvirke til at sikre netadgang og adgang til  

 transit.
Enhver har, jf. § 24, adgang til at benytte det kollektive  

 elforsyningsnet til transport af elektricitet.
Transporten kan dog kun ske  

 til de, der efter bestemmelsen i § 7 har ret til at få leveret  

 elektricitet efter eget valg af leverandør.
Vilkårene for  

 eltransit fastsættes ved forhandling med den systemansvarlige  

 virksomhed.
National forsyningssikkerhed har i den forbindelse højeste  

 prioritet.
Medvirkende til at markedet kan fungere optimalt er  

 også, at brugerne af nettet betjenes effektivt og har lige og nem  

 adgang til nødvendige informationer om tilgangen til markedet, jf. nr.  

 6. Den systemansvarlige virksomhed skal bidrage til at skabe overblik i  

 markedet ved som minimum regelmæssigt at publicere information om  

 tariffer for net- og systemtjenester, periodiske rapporter om systemets  

 drift, herunder elforbrug, produktion, udvekslinger og statistik, prognoser  

 for den prioriterede produktion m.v.
Heri kan også indgå, at  

 virksomheden, bl.a. ved hjælp af moderne informationsteknologi, holder  

 forbrugerne orienteret på objektiv og gennemsigtig måde om  

 mulighederne på markedet.
Den systemansvarlige virksomhed skal, jf. nr. 7, udarbejde  

 en plan for det fremtidige behov for transmissionskapacitet i det  

 sammenhængende elforsyningssystem og transmissionsforbindelser til  

 andre net.
Bestemmelsen er sammen med nr. 2 en delvis videreførelse af  

 den integrerede ressourceplanlægning (IRP) og den planlægning,  

 der tidligere er sket i et samarbejde mellem net- og produktionsselskaberne.  

 Efter disse bestemmelser er det den systemansvarlige virksomhed, der har  

 ansvaret for en videreførelse af denne planlægning.  

 Miljø- og energiministeren kan bestemme, at nærmere angivne  

 forudsætninger skal lægges til grund for planlægningen.
 Viser der sig behov for om- og nybygning af  

 transmissionsnet skal den systemansvarlige virksomhed tage initiativ til at  

 samarbejde med transmissionsvirksomhederne herom, jf. nr. 8.
I nr. 9 pålægges den systemansvarlige  

 virksomhed årligt at udarbejde en miljøberetning, som  

 redegør for udviklingen i de væsentligste miljøforhold  

 for el- og kraftvarmeproduktion inden for eget systemområde.  

 Redegørelsen bør indeholde en status for det foregående  

 år samt en prognose for eksempelvis de efterfølgende 10  

 år.
Blandt emnerne i beretningen er områdets samlede emissioner  

 af CO2, SO2 og NOx-redegørelse om  

 restprodukter m.v.
Redegørelsen indsendes til Energistyrelsen.  

 Bestemmelsen skal ses i sammenhæng med nr. 2 og nr. 7 samt det af  

 ministeren samtidigt hermed fremsatte lovforslag om fastsættelse af  

 CO2   kvoter for elproduktionen.
Miljø- og energiministeren  

 vil kunne fastlægge det nærmere indhold i redegørelsen,  

 herunder samordning af indberetninger.
Måling af energistrømmene i systemet er i  

 forbindelse med den øgede markedsåbning et vigtigt element til  

 afregning af alle foretagne transaktioner herunder elhandler i elmarkedet.  

 Det er væsentligt, at målingen foretages korrekt og efter samme  

 principper i hele det sammenhængende forsyningsområde.  

 Målingen omfatter al produktion og forbrug, men med mulighed for, at  

 produktionen på anlæg under en nærmere angiven  

 bagatelgrænse anslås.
For slutkunder med ret til eget valg af  

 leverandør, jf. § 7, foretages ligeledes energimålinger i  

 fornødent omfang.
Den systemansvarlige virksomhed udarbejder,  

 eventuelt i samarbejde med øvrige systemansvarlige, de  

 nødvendige forskrifter for netvirksomhedernes energimålinger,  

 jf. nr.10.
Den systemansvarlige virksomhed gennemfører den  

 nødvendige afregning, jf. nr. 11, og opkræver betaling til  

 dækning af de offentlige forpligtelser.
Bestemmelsen er en  

 videreførelse af princippet i gældende lov.
Afregningen  

 forudsætter blandt andet, at den systemansvarlige virksomhed  

 løbende indsamler data fra de måleransvarlige med henblik  

 på afregning af bl.a. balanceydelser, nettjenester, systemtjenester og  

 prioriteret produktion.
Til § 29 Bestemmelsen giver ministeren hjemmel til at sikre, at  

 elforsyningsvirksomhederne gennem forskning og udvikling kan bidrage til en  

 miljømæssig gunstig udvikling inden for elsektoren.
Bestemmelsen  

 er en videreførelse af gældende bestemmelser.
 Specielt kan der være behov for at  

 pålægge de kollektive elforsyningsselskaber at igangsætte  

 forskning og udvikling inden for konkrete områder, hvor markedet ikke  

 kan forventes at initiere den ønskede forskning og udvikling.
Det forudsættes, at den systemansvarlige virksomhed  

 påtager sig ansvaret med at sikre, at der udføres sådanne  

 forsknings- og udviklingsprojekter, som er nødvendige for udbygning  

 med miljøvenlige elproduktionsanlæg.
Der sigtes særligt  

 til projekter, der ikke umiddelbart er kommercielle, men på sigt har  

 mulighed for at blive økonomisk bæredygtige.
Ved at lægge  

 det samlede ansvar for forsknings- og udviklingsopgaver hos den  

 systemansvarlige virksomhed frem for en opdeling på flere parter,  

 forventes det at der kan opnås en mere helhedsorienteret forsknings- og  

 udviklingsplanlægning.
 Der kan kun anvendes midler hertil i overensstemmelse med  

 fællesskabets rammebestemmelser for statsstøtte til forskning og  

 udvikling m.v.
Forslagets stk. 2 giver hjemmel til, at miljø- og  

 energiministeren kan fastsætte regler om udførelsen af de  

 ovennævnte opgaver.
Sådanne regler kunne være krav om, at  

 forsknings- og udviklingsindsatsen indgår i en af den systemansvarlige  

 virksomhed udarbejdet forsknings- og udviklingsplan, at planen er udarbejdet  

 i et tæt samarbejde med de berørte parter inden for sektoren og  

 at planen har opnået godkendelse fra miljø- og energiministeren.  

 Der vil endvidere kunne stilles krav om, at resultaterne af forsknings- og  

 udviklingsindsatsen som hovedregel skal være tilgængelige for  

 offentligheden.
Til § 30 Miljø- og energiministeren bemyndiges til at  

 fastsætte regler om, at den systemansvarlige virksomhed skal drage  

 omsorg for, at der opretholdes de nødvendige lagre af brændsel  

 til el- og kraftvarmeproduktion.
Bestemmelsen, der medvirker til en  

 opretholdelse af forsyningssikkerheden, er en videreførelse af  

 princippet i den hidtil gældende lovs § 9 e, hvor  

 elforsyningsvirksomhederne kollektivt, som en offentlig forpligtelse, er  

 ansvarlige for at opretholde fornødne brændselslagre.
Med  

 bestemmelsen placeres ansvaret for opgavens udførelse nu hos den  

 systemansvarlige virksomhed.
Af praktiske grunde giver bestemmelsen mulighed  

 for at fastsætte regler om, at elproduktionsvirksomhederne skal  

 bistå ved indkøb og anbringelse m.v. af lagrene.
 Med bestemmelsen i § 30, stk. 2, videreføres  

 muligheden i den gældende elforsyningslov for at påbyde  

 anlæggelsen af en elektrisk forbindelse mellem Fyn og Sjælland.  

 Samtidigt præciseres det, at pligten til efter påbud at  

 anlægge en sådan forbindelse påhviler de systemansvarlige  

 virksomheder.
Til § 31 Bestemmelsen angiver nogle centrale forhold om den  

 systemansvarlige virksomheds kompetence.
I nr. 1 fastslås det, at den  

 systemansvarlige virksomhed med henblik på varetagelsen af systemets  

 døgn- og balanceplanlægning og til opfyldelse af sine  

 forpligtelser i øvrigt kan indhente nødvendige oplysninger hos  

 bevillingspligtige virksomheder, forbrugere og andre brugere af nettet.
I nr. 2 gives mulighed for, at den systemansvarlige  

 virksomhed såvel i selve driftsdøgnet som umiddelbart forinden  

 kan kræve de nødvendige omlægninger af de af net-,  

 forsynings-, produktionsvirksomheder og andre aktørers planlagte  

 transaktioner, herunder beordre nødvendige op- og nedreguleringer af  

 produktionen.
Omlægningerne af planlagte transaktioner skal ske efter  

 åbne, effektive og objektive kriterier.
Til § 32 Det foreslås, at miljø- og energiministeren  

 udnævner 2 medlemmer uden stemmeret i en systemansvarlig virksomheds  

 bestyrelse.
Der er dog ikke noget til hinder for, at bestyrelsen beslutter,  

 at de skal have stemmeret.
Det forudsættes, at de systemansvarlige  

 virksomheder i almindelighed vil have en bestyrelse, men hvis dette ikke er  

 tilfældet, finder bestemmelsen analog anvendelse på det  

 tilsvarende organ, der forestår virksomhedens overordnede ledelse.  

 Medlemmer udnævnes for en periode af 4 år og har samme  

 rettigheder og pligter som de øvrige medlemmer.
Formålet med  

 denne repræsentation er at sikre, at bredere offentlige og  

 samfundsmæssige interesser kommer til orde i ledelsen af de  

 systemansvarlige virksomheder, som har en nøgleposition, når det  

 drejer sig om gennemførelsen af de energipolitiske prioriteringer i  

 elsektoren.
De offentlige repræsentanter skal samtidig sikre  

 offentlig indseende med de ledelsesmæssige dispositioner.  

 Repræsentanterne skal være uafhængige af kommercielle-  

 eller partsinteresser.
Det er hensigten, at de udpegede repræsentanter  

 skal have energifaglig indsigt og samfundsmæssigt engagement.
Til kapitel 6 Forsyningspligtig virksomhed Til § 33 Det kræver bevilling at drive forsyningspligtig  

 virksomhed.
Bevillingen gives kun til selskaber, som opfylder kravene i kap.  

 7 og 8 og § 97, stk. 2. Bevillingen gives for et eller flere nærmere  

 afgrænsede geografiske områder, der ikke behøver at  

 være indbyrdes fysisk sammenhængende.
Da der ikke er tale om en  

 virksomhed, der kræver omkostningstunge anlæg, gives bevillingen  

 for 5 år.
Til § 34 Bestemmelsen fastlægger, hvilke ydelser en  

 forsyningspligtig virksomhed skal tilbyde til de forbrugere, som ikke har  

 eller ønsker at benytte sig af frit leverandørvalg.
Det handler  

 om levering af tilstrækkelig elektricitet, VE-beviser og om tjenester  

 vedrørende energibesparelser.
Med tilstrækkelig elektricitet  

 menes elektricitet nok til at dække hele efterspørgslen fra  

 forbrugeren.
 Den forsyningspligtige virksomhed skal varetage  

 købsforpligtelsen af VE-beviser for deres kunder, jf. § 62 og  

 bemærkningerne hertil.
Den forsyningspligtige virksomhed skal endvidere efter  

 forslagets stk. 1, nr. 3, tilbyde tjenesteydelser vedrørende  

 energibesparelser til forbrugerne i forsyningsområdet.
Ved § 22, stk.  

 1, nr. 7, bliver det sikret, at alle elforbrugere får tilbudt  

 energirådgivning (informationskampagner etc.) fra netvirksomhederne.  

 Men derudover har især de større energiforbrugere behov for  

 energirådgivning m.v. af kommerciel art, såsom projektering,  

 gennemførelse og finansiering af energibesparende foranstaltninger i  

 erhvervsvirksomheder, institutioner, boligselskaber m.v.
Disse ydelser  

 leveres allerede på kommerciel basis af rådgivningsvirksomheder  

 og nogle elforsyningsvirksomheder.
Det må forventes, at et tilbud om  

 energirådgivning vil blive et parameter i den kommende konkurrence om  

 levering af elektricitet til forbrugerne.
For at sikre at de forbrugere, som  

 benytter leveringstilbuddet fra forsyningspligtvirksomheden, også  

 får adgang til en effektiv energirådgivning m.v. på de  

 ovennævnte områder, foreslås det, at  

 forsyningspligtvirksomhederne skal tilbyde at stille disse ydelser til  

 rådighed sammen med selve leveringen af elektricitet.
Bestemmelsen indebærer ikke, at virksomheden selv  

 skal udføre rådgivningsfunktionerne.
Virksomheden kan  

 vælge at indgå i samarbejde med andre forsyningsvirksomheder  

 eller udlicitere opgaven.
Omkostningerne ved aktiviteterne skal bæres  

 af brugerne på linie med omkostningerne ved elleveringen.
Miljø- og energiministeren kan med hjemmel i stk. 2  

 fastsætte regler om omfanget af ydelserne og om samarbejde, herunder  

 koordinering med netvirksomhedernes energibesparelser.
Endvidere kan  

 ministeren efter bestemmelserne i kap. 10 stille krav om  

 regnskabsmæssig udskillelse af besparelsesaktiviteterne for at  

 forebygge krydssubsidiering og urimelig konkurrence.
Miljø- og energiministeren kan fastsætte  

 nærmere regler om indholdet af forpligtelserne, herunder regler om  

 samarbejde mellem flere forsyningspligtige virksomheder om udførelsen  

 af forpligtelserne.
Bestemmelsen giver ministeren bemyndigelse til f.eks. at  

 fastsætte regler om, at virksomheden indgår samarbejde med andre  

 virksomheder på enkeltområder, såfremt virksomhedens  

 ydelser og priser afviger væsentligt fra, hvad andre  

 forsyningspligtige- eller kommercielle selskaber kan tilbyde.
Til kapitel 7 Overdragelse, forbrugerindflydelse, udskillelse af  

 aktiviteter m.v.
Formålet med bestemmelserne i kapitel 7 er at  

 fremme en strukturudvikling i elsektoren, som i videst muligt omfang sikrer,  

 at de værdier, som er en følge af indførelsen af den nye  

 regulering af elforsyningen, kommer forbrugerne og samfundet til gode,  

at sikre en fortsat forbrugerindflydelse samt at sikre en  

 effektiv konkurrence.
Kapitel 7 indeholder bestemmelser om overdragelser, om  

 forbrugerindflydelse, om habilitetskrav, om transaktioner mellem forbundne  

 virksomheder og om udskillelse af aktiviteter.
Overdragelse Til § 35 Der indføres en forkøbsret for staten til  

 transmissionsnet på over 200 kV netforbindelser til udlandet eller  

 ejerandele i virksomheder, som ejer sådanne net, samt til ejerandele i  

 en systemansvarlig virksomhed.
 Bestemmelsen har til formål at sikre, at staten,  

 såfremt de eksisterende ejere måtte ønske at sælge,  

 får mulighed for at varetage de offentlige interesser, som er knyttet  

 til driften af det overordnede transmissionsnet igennem statsligt ejerskab.  

 Dette kunne eksempelvis vise sig at være ønskværdigt for  

 at sikre uafhængighed af kommercielle ejerinteresser.
 Bestemmelsen finder også anvendelse på  

 afståelse af andele i en virksomhed, som har bevilling til både  

 net- og transmissionsvirksomhed.
Statens forkøbsret til overordnede transmissionsnet  

 og systemansvarlige virksomheder bliver kun aktuel, såfremt de  

 nuværende ejere ønsker at afhænde sådanne  

 anlæg eller virksomheder.
Såfremt staten ikke inden for den  

 fastsatte frist på 3 måneder erklærer at ville gøre  

 brug af forkøbsretten, bortfalder denne.
Forkøbsretten indebærer, at staten har  

 fortrinsret til at overtage anlæg eller virksomhed til disses  

 værdi.
Prisen fastsættes på almindelige  

 markedsvilkår.
Kan der ikke opnås enighed om værdien af det  

 pågældende aktiv, vil denne blive fastsat af  

 taksationskommissionen efter reglerne i lov om fremgangsmåden ved  

 ekspropriation af fast ejendom.
 Hvis en aftale indgås uden iagttagelse af  

 bestemmelserne om statens forkøbsret, er aftalen ugyldig.  

 Retsvirkningerne af ugyldighed følger af dansk rets almindelige  

 regler.
Til § 36 Bestemmelsen skal ses i sammenhæng med  

 overgangsbestemmelsen i § 97. Bestemmelsen skal sikre, at den i § 97  

 foreskrevne ejerstruktur opretholdes, så længe ejerskabet til  

 produktionsvirksomheden bevares inden for samme ejerkreds.
Netvirksomhedernes  

 ejere vil således ikke få mulighed for at overdrage ejerandelene  

 til et andet selskab inden for samme ejerkreds, herunder f.eks. et  

 handelsselskab.
Hverken elproduktionsvirksomhederne selv eller disses  

 ejere har under den eksisterende ordning frit kunnet disponere over de  

 værdier, der siden ikrafttrædelsen af den hidtil gældende  

 elforsyningslov den 1.1.1977 er blevet opsparet i  

 elproduktionsvirksomhederne, jf. nærmere § 74, stk. 3, og  

 bemærkningerne til denne bestemmelse.
Så længe den i § 97  

 foreskrevne ejerstruktur opretholdes, sikrer prisreguleringen af  

 netvirksomheden, jf. § 70, at de værdier i elproduktionsvirksomhederne,  

 der under den nuværende ordning ikke har været undergivet  

 virksomhedernes eller disses ejeres frie dispositionsret, som forudsat kommer  

 forbrugerne tilgode og f.eks. ikke investeres i risikobetonede kommercielle  

 aktiviteter med deraf følgende risiko for tab.
Bestemmelsen i § 36 har til formål at hindre en  

 omgåelse af § 70. Såfremt det var muligt for netvirksomheden at  

 overdrage sine ejerandele i en elproduktionsvirksomhed til en virksomhed  

 inden for samme ejerkreds - f.eks. til et handelsselskab - ville der  

 bestå en risiko for, at en sådan overdragelse fandt sted til en  

 pris væsentligt under elproduktionsvirksomhedens markedsværdi,  

 således at den reelle værdi først blev realiseret i  

 forbindelse med handelsselskabets eventuelle videresalg.
Da handelsselskaber  

 ikke vil blive omfattet af nogen prisregulering, ville forbrugerne ikke  

 få andel i den gevinst, der realiseres ved et sådant videresalg.  

 Bestemmelsen i § 36 har til formål at fjerne risikoen for en  

 omgåelse af § 70 ved hjælp af sådanne salg inden for et  

 interessefælleskab.
Den foreslåede organisatoriske regulering af  

 elsektoren indebærer ikke noget generelt salgsforbud.
Det er  

 således op til netvirksomhederne at tage stilling til, om  

 elproduktionsvirksomheder helt eller delvist skal afhændes til  

 virksomheder, der ikke ligger inden for samme ejerkreds.
 Efter bestemmelsens stk. 2 kan miljø- og  

 energiministen dispensere fra bestemmelsen i stk. 1. En sådan  

 dispensation vil blive meddelt i det omfang der ved afståelsen  

 disponeres over ejerandele til kapital, der er nævnt i § 74, stk.  

 3.
Til § 37 Bestemmelsen er en uændret videreførelse af §  

 10b i den hidtil gældende elforsyningslov, som blev indsat ved lov nr.  

 189 af 12. marts 1997. Der er dog foretaget to mindre  

 konsekvensændringer: Elprisudvalgets beføjelser vil fremover  

 skulle udøves af Energitilsynet.
Det præciseres desuden i stk.  

 9, hvad der skal forstås ved elforsyningsvirksomhed i denne  

 bestemmelse.
En sådan præcisering er nødvendig under  

 hensyn til, at fællesbetegnelsen elforsyningsvirksomhed, som i den  

 gældende lovgivning omfatter produktion, transmission og distribution  

 af elektricitet, ikke i øvrigt videreføres i lovforslaget.
Det  

 foreslås, at bestemmelsen fortsat skal gælde for alle former for  

 virksomhed, som omfattes af elforsyningsloven.
Lov nr. 189 af 12. marts 1997 blev vedtaget af  

 regeringspartierne samt Socialistisk Folkeparti, Centrumdemokraterne og  

 Enhedslisten, hvorimod Venstre, Det Konservative Folkeparti,  

 Fremskridtspartiet og Dansk Folkeparti stemte imod.
Kristeligt Folkeparti var  

 på daværende tidspunkt ikke repræsenteret i Folketinget.  

 Det forhold, at disse bestemmelser videreføres, betyder ikke, at  

 Venstre og Det Konservative Folkeparti med indgåelsen af reformaftalen  

 har tilsluttet sig bestemmelserne.
Til § 38 Bestemmelsen i § 38 skal modvirke vertikal integration,  

 som kan føre til, at kommercielle ejerinteresser får  

 væsentlig indflydelse i de kollektive elforsyningsvirksomheder.
En  

 sådan indflydelse vil være skadelig for en effektiv konkurrence  

 og vil kunne indebære risiko for misbrug.
Det vurderes, at det vil  

 være vanskeligt at undgå denne risiko gennem det offentlige  

 tilsyn med selskaberne.
Dette formål tilgodeses dels gennem en  

 ejerskabsbegrænsning, dels gennem et forbud mod, at kommercielle  

 ejerinteresser i kraft af særlige stemmerettigheder i de ledende  

 organer får mulighed for at udøve en bestemmende indflydelse i  

 de kollektive elforsyningsvirksomheder.
 Bestemmelsen indebærer, at der ikke vil være  

 adgang til at overdrage en kollektiv elforsyningsvirksomhed til kommercielle  

 parter på elmarkedet, og at der kun vil være en meget  

 begrænset adgang for kommercielle parter til at investere i disse  

 virksomheder.
Bestemmelsen sikrer, at de systemansvarlige virksomheder  

 indtager en tilstrækkelig neutral stilling på markedet til, at  

 det kan forventes, at de vil give adgang til de overordnede elnet på  

 lige og ikke-diskriminerende vilkår.
Hermed skabes grundlag for, at de  

 systemansvarlige virksomheder kan leve op til de krav om uafhængighed,  

 som fra de øvrige nordiske lande stilles som betingelse for en  

 yderligere integration af det nordiske elmarked.
Bestemmelsen fjerner også risikoen for, at  

 kommercielle virksomheder som nævnt i stk. 1 og 2, som ejere af  

 distributions- og transmissionsnet, tilgodeser egne kommercielle interesser  

 på bekostning af andre potentielle brugere af nettet.
Bestemmelsen skal  

 endvidere sikre, at forsyningspligtvirksomhederne i udøvelsen af deres  

 forsyningspligtvirksomhed er uafhængige af kommercielle produktions-  

 eller handelsinteresser.
 Endelig sikrer bestemmelsen i stk. 2, at  

 forsyningspligtige virksomheder, som i et vist omfang også varetager  

 egne kommercielle interesser, ikke kan opnå væsentlig indflydelse  

 i forhold til andre former for kollektiv elforsyningsvirksomhed.
For så vidt angår forbuddet mod, at  

 kommercielle ejerinteresser i kraft af særlige stemmerettigheder i de  

 ledende organer får mulighed for at udøve en bestemmende  

 indflydelse i de kollektive elforsyningsvirksomheder, følger det af  

 stk. 3, at dette forbud efter omstændighederne også kan  

 medføre, at vedtægtsbestemmelser om tildeling af særlige  

 stemmerettigheder må anses for ugyldige.
Dette gælder dog kun i  

 de særlige tilfælde, hvor vedtægterne ændres,  

 således at de kommercielle ejerinteresser får mulighed for at  

 udøve en bestemmende indflydelse i kraft af kapitalandele, som de  

 allerede besidder.
Såfremt de kommercielle virksomheder som nævnt  

 i stk. 1 og 2 erhverver kapitalandele, der i forvejen er tillagt  

 sådanne særlige stemmerettigheder, at den kommercielle virksomhed  

 opnår en bestemmende indflydelse over en kollektiv  

 elforsyningsvirksomhed, er det erhvervelsen af kapitalandelen i sig selv, der  

 må anses for at være i strid med bestemmelserne i stk. 1 og 2, og  

 dermed er ugyldig.
 Bestemmelsen i § 38 gælder kun for erhvervelser  

 m.v., der finder sted efter lovens ikrafttræden, medens ejerstrukturen  

 i relation til eksisterende virksomheder reguleres af overgangsreglen i §  

 97.
Til § 39 Bestemmelsen i § 39 pålægger de kollektive  

 elforsyningsvirksomheder at meddele Energitilsynet oplysninger om  

 ejerforholdene, både for så vidt angår oplysninger om  

 virksomhedernes egne ejerandele i elproduktionsvirksomheder og andre  

 kollektive elforsyningsvirksomheder, og for så vidt angår  

 oplysninger om, hvem der besidder ejerandele i virksomheden.
For så  

 vidt angår oplysninger om, hvem der besidder ejerandele i virksomheden,  

 er forpligtelsen begrænset til gælde oplysninger, som  

 virksomheden er bekendt med.
Dette skyldes, at det ikke kan udelukkes, at der  

 kan forekomme situationer, hvor virksomheden ikke vil være i besiddelse  

 af disse oplysninger og heller ikke umiddelbart vil være i stand til at  

 skaffe disse oplysninger.
Miljø- og energiministeren vil med hjemmel i § 53  

 kunne stille krav om, at det i virksomhedernes vedtægter bestemmes, at  

 virksomheden fremover skal føre en fortegnelse over, hvem der har  

 ejerandele i virksomheden.
I aktieselskaber vil der således kunne  

 stilles krav om, at selskaberne fører en aktiebog, og at der sker en  

 indførelse af aktionærernes navne i aktiebogen og om, at  

 registrering ikke kan ske i en andens navn, da dette ikke er  

 tilstrækkeligt til at sikre overholdelse af lovens krav.
Forbrugerindflydelse Til §§ 40 - 43 Det foreslåede indflydelseskrav i enten § 40 eller §  

 41 skal iagttages, for at en netvirksomhed kan opnå og opretholde sin  

 bevilling, herunder få fornyet en bevilling.
Kravene er tilstræbt  

 udformet således, at de allerede er opfyldt i eksisterende  

 virksomheder, som i øvrigt vil kunne opfylde betingelserne for at  

 opnå bevilling til netvirksomhed.
Skulle der mod forventning forekomme  

 virksomheder, hvor indflydelseskravene ved lovforslagets fremsættelse  

 ikke er opfyldt, vil der kunne dispenseres fra kravet efter bestemmelsen i §  

 40, stk. 4. For så vidt angår de forsyningspligtige virksomheder,  

 vil der i tilsvarende situationer kunne dispenseres efter bestemmelsen i §  

 43, stk. 3.
Til § 40 Ved bestemmelsen i stk. 1 fastslås det, at det er  

 enten direkte eller indirekte valgte forbrugerrepræsentanter, der skal  

 udgøre flertallet af netvirksomhedens bestyrelsesmedlemmer.
Det  

 forudsættes herved, at netvirksomheder i almindelighed vil have en  

 bestyrelse, men hvis dette ikke er tilfældet, vil bestemmelsen finde  

 analog anvendelse på det tilsvarende organ, der forestår  

 virksomhedens overordnede ledelse.
 I en netvirksomhed, som f.eks. er et forbrugerejet  

 andelsselskab, vil kravet om direkte forbrugerindflydelse være opfyldt,  

 såfremt bestyrelsen i netvirksomheden vælges af andelshaverne.  

 Såfremt bestyrelsen i stedet vælges af et repræsentantskab,  

 der vælges af andelshaverne, finder bestemmelsen i stk. 2  

 anvendelse.
Forbrugerindflydelseskravet kan også opfyldes  

 indirekte, nemlig hvor en eller flere kommuner eller amtskommuner i kraft af  

 aktiebesiddelse eller på anden måde har ret til at vælge  

 flertallet af netvirksomhedens bestyrelse.
Dette bygger på en  

 betragtning om, at en flerhed af forbrugere i en netvirksomheds  

 forsyningsområde har valgt kommunalbestyrelsen og herigennem indirekte  

 har indflydelse på udpegningen af netvirksomhedens bestyrelse.
For  

 netvirksomheder, der udøves i aktieselskabsform, følger det af  

 aktieselskabslovens § 49, stk. 6, at flertallet af bestyrelsens medlemmer  

 skal vælges af generalforsamlingen.
I så fald vil  

 indflydelseskravet i stk. 1 f.eks. kunne opfyldes, såfremt kommuner  

 eller amtskommuner har en bestemmende indflydelse på  

 generalforsamlingen.
De eksisterende distributionsselskaber, hvor kommuner i  

 dag har en dominerende indflydelse i kraft af ejerskab, vil således  

 kunne opfylde kravet, selv om netvirksomheden fremover drives i  

 aktieselskabsform.
 Stk. 2 og 3 vedrører en række særlige  

 tilfælde, hvor forbrugerindflydelseskravet anses for opfyldt, selv om  

 forbrugere og kommunalbestyrelser kun indirekte har indflydelse på  

 valget af netvirkskomhedens bestyrelse.
 Bestemmelsen i stk. 3 gælder ikke, såfremt  

 direktionen for et holdingselskab af sin bestyrelse får bemyndigelse  

 til at vælge bestyrelsen i netvirksomheden.
Til § 41 Såfremt en netvirksomhed ikke opfylder  

 indflydelseskravet i § 40, følger det af § 41, stk. 1, at der i stedet  

 skal etableres et forbrugerrepræsentantskab.
Forbrugerrepræsentantskabet har til opgave at  

 vælge flertallet af medlemmerne i netvirksomhedens bestyrelse.
Stk. 1  

 sikrer således forbrugere i netvirksomhedens forsyningsområde en  

 ret til at vælge repræsentantskabsmedlemmer, der skal vælge  

 flertallet af netvirksomhedens bestyrelse.
Herved opnås  

 forbrugerindflydelse i netvirksomheden på en anden måde end den i  

 § 40 anførte.
Bestemmelsen vil bl.a. skulle anvendes, såfremt  

 ændringer i ejerkredsen fører til, at indflydelseskravet i § 40  

 ikke længere er opfyldt, f.eks. såfremt en kommunalt ejet  

 netvirksomhed overdrages til nye ejere.
Ifølge stk. 2 er det overladt til ministeren at  

 fastsætte nærmere regler for, hvornår en forbruger fra en  

 netvirksomheds forsyningsområde har ret til at deltage i valget af  

 medlemmerne af forbrugerrepræsentantskabet eller selv kan opstille som  

 kandidat til forbrugerrepræsentantskabsvalget.
Denne bemyndigelse kan  

 bl.a. udnyttes til at fastsætte bopælskrav, herunder bestemmelser  

 om, at medlemmer af forbrugerrepræsentantskabet skal udtræde,  

 såfremt de fraflytter forsyningsområdet.
Endvidere kan ministeren  

 fastsætte regler om længden af  

 repræsentantskabsmedlemmernes mandat.
 Det fremgår at aktieselskabslovens § 49, stk. 6, at  

 flertallet af bestyrelsens medlemmer skal vælges af  

 generalforsamlingen, med mindre bestyrelsen vælges af  

 repræsentantskabet efter § 59, stk. 3. Da  

 forbrugerrepræsentantskabet i § 41 ikke er valgt i overensstemmelse med  

 bestemmelserne i aktieselskabslovens § 59, præciseres det i  

 bestemmelsen, at aktieselskabslovens § 49, stk. 6, ikke finder  

 anvendelse.
Efter aktieselskabslovens § 49, stk. 2, har medarbejderne  

 ret til at vælge halvdelen af det antal bestyrelsesmedlemmer, der  

 vælges af generalforsamlingen.
I virksomheder, hvori flertallet af  

 bestyrelsens medlemmer vælges af et forbrugerrepræsentantskab  

 efter bestemmelserne i § 41, har medarbejderne ret til at vælge et  

 antal medlemmer af bestyrelsen og suppleanter for disse svarende til  

 halvdelen af det antal medlemmer, der vælges af  

 forbrugerrepræsentantskabet og generalforsamlingen tilsammen.
Det fremgår af aktieselskabslovens § 59, stk. 1, at  

 flertallet af repræsentantskabets medlemmer skal vælges af  

 selskabets generalforsamling.
Medlemmerne af et  

 forbrugerrepræsentantskab efter § 41 skal dog også for  

 aktieselskabers vedkommende fuldt ud vælges af forbrugerne i  

 netvirksomhedens forsyningsområde, og det præciseres derfor i  

 stk. 4, at bestemmelsen i aktieselskabslovens § 59, stk. 1, ikke finder  

 anvendelse i relation til valg af forbrugerrepræsentantskaber.
Det bør ikke være udelukket, at et eller  

 flere af forbrugerrepræsentantskabets medlemmer udpeges som  

 bestyrelsesmedlem i netvirksomheden.
Det bestemmes derfor i § 41, stk. 4, at  

 aktieselskabslovens § 59, stk. 2, 2. pkt., ikke finder anvendelse, idet denne  

 bestemmelse fastsætter, at et repræsentantskabsmedlem ikke  

 samtidig kan varetage hvervet som bestyrelsesmedlem.
Til § 42 Ifølge § 42, stk. 1 og 2, skal netvirksomheden  

 sørge for at etablere et forbrugerrepræsentantskab efter § 41  

 senest 2 måneder efter, at netvirksomheden ikke opfylder  

 indflydelseskravet i § 40. Virksomheden skal i øvrigt indrette sine  

 vedtægter på en sådan måde, at den kan  

 gennemføre enten § 40 eller § 41.
Et forbrugerrepræsentantskab efter § 41 skal for  

 bestående aktieselskabers vedkommende etableres ved ændring af  

 aktieselskabets vedtægter.
Vedtægterne skal godkendes af  

 miljø- og energiministeren efter § 53, stk. 2, eller skal udformes i  

 overensstemmelse med de regler, som ministeren fastsætter i  

 medfør af § 53.
Til § 43 I medfør af § 43 gælder de i §§ 40, 41 og 42  

 fastsatte regler om forbrugerindflydelse også i forhold til  

 forsyningspligtige virksomheders bestyrelse, idet dog kun 1/3 af  

 bestyrelsesmedlemmerne skal være valgt direkte eller indirekte af  

 forbrugerne.
Indflydelseskravet vil i den sammenhæng også  

 være opfyldt, hvis de direkte eller indirekte valgte  

 forbrugerrepræsentanter i netvirksomheden varetager opfyldelsen af  

 kravet om forbrugerrepræsentation i den forsyningspligtige  

 virksomhed.
Til § 44 Vedtægterne for net- og forsyningspligtvirksomhederne skal indeholde  

 bestemmelser, der sikrer gennemførelsen af de i §§ 40-43 indeholde  

 krav til forbrugerindflydelse.
 Efter bestemmelsen i stk. 2 kan miljø- og energiministeren  

 fastsætte regler om, at virksomhedernes vedtægter skal udarbejdes  

 inden for rammerne af en af ministeren fastlagt standardvedtægt.  

 Vedtægterne skal godkendes af ministeren efter bestemmelsen i § 53,  

 stk. 2.
 En sådan standardvedtægt kan bl.a indeholde bestemmelser om,  

 at alle forbrugere uanset forbrugets størrelse skal have samme  

 indflydelse i virksomheden, regler om afholdelse af valg til virksomhedens  

 øverste ledelse, regler om mindretalsbeskyttelse samt regler om de  

 valgmetoder, som kan anvendes.
Habilitet Til § 45 § 45 indeholder bestemmelser, der skal sikre, at de  

 systemansvarlige virksomheder drives uafhængigt af kommercielle  

 interesser i elproduktions- eller elhandelsvirksomheder.
Det følger af bestemmelserne i §§ 38 og 97, at en  

 systemansvarlig virksomhed ikke kan være direkte ejet af produktions-  

 eller handelsselskaber.
Selskaberne vil imidlertid fortsat kunne have samme  

 ejere som produktionsselskaberne.
Det er derfor fundet nødvendigt  

 yderligere at stille habilitetskrav, som sikrer, at ledelsen af den  

 systemansvarlige virksomhed er uafhængig af ledelsen i de kommercielle  

 selskaber.
 Bestemmelsen skal også ses i lyset af eldirektivets  

 krav til den systemansvarlige virksomheds uafhængighed, jf. direktivets  

 artikel 7, stk. 6, som har følgende ordlyd: " Medmindre  

 transmissionssystemet allerede er uafhængigt af produktions- og  

 distributionsaktiviteter, skal systemoperatøren i det mindste rent  

 ledelsesmæssigt være uafhængig af andre aktiviteter, som  

 ikke vedrører transmissionssystemet".
Også den hidtil gældende elforsyningslov  

 indeholder bestemmelser, der skal sikre den systemansvarlige virksomheds  

 uafhængighed, jf. lovens § 3 a.
Under den gældende lovgivning  

 kræves alene ledelsesmæssig adskillelse, og der er mulighed for,  

 at den systemansvarlige enhed kan have samme direktør eller bestyrelse  

 som virksomhedens kommercielle aktiviteter.
Det er imidlertid tvivlsomt, om  

 den hidtil gældende lovgivning er tilstrækkeligt til at opfylde  

 direktivets krav om ledelsesmæssig adskillelse.
 Långivning og sikkerhedsstillelse m.v.
Til § 46 Efter § 46 må kollektive elforsyningsvirksomheder  

 ikke yde lån til eller stille sikkerhed for andre virksomheder.  

 Formålet med bestemmelsen er at sikre, at værdierne i de  

 kollektive virksomheder alene anvendes i overensstemmelse med lovens  

 prisbestemmelser.
Bestemmelsen har til formål at hindre omgåelse  

 af disse bestemmelser.
 Begrænsningen i de kollektive  

 elforsyningsvirksomheders dispositionsadgang gælder derfor ikke for  

 så vidt angår kapital, som selskaberne frit kan disponere over,  

 jf. i øvrigt § 74, stk. 3, og bemærkningerne til denne  

 bestemmelse.
 Bestemmelserne i § 46 retter sig alene mod fremtiden og  

 griber ikke ind i eksisterende retsforhold.
§ 46, stk. 1, regulerer ikke sikkerhedsstillelse eller  

 låneforpligtelser, som påtages i forbindelse med virksomhedernes  

 etablering.
Det er udelukkende § 102, der regulerer hvilke aktiver og  

 passiver der kan henføres til en juridisk enhed på tidspunktet  

 for lovens ikrafttræden, jf. bemærkningerne til denne  

 bestemmelse. § 46, stk. 1, regulerer derfor kun de kollektive  

 elforsyningsvirksomheders muligheder for i fremtiden at yde lån til  

 eller stille sikkerhed for andre kollektive elforsyningsvirksomheder.
Stk. 3 bestemmer, at aftaler, som kollektive  

 elforsyningsvirksomheder indgår med andre virksomheder, skal  

 indgås på markedsbestemte vilkår.
Bestemmelsen har ligesom  

 stk. 1 til formål at sikre, at værdierne i de kollektive  

 virksomheder alene anvendes i overensstemmelse med lovens prisbestemmelser og  

 at hindre omgåelse af disse bestemmelser.
Bestemmelsen i stk. 3 skal  

 navnlig hindre, at de kollektive elforsyningsvirksomheder ved at købe  

 for dyrt eller ved at sælge for billigt overfører midler imellem  

 interesseforbundne virksomheder, hvilket ville stride mod lovens  

 intentioner.
Udskillelse af aktiviteter Til § 47 Stk. 1 fastslår hovedreglen om, at bevilling til  

 forsyningspligtig virksomhed, systemansvarlig virksomhed, netvirksomhed og  

 transmissionsvirksomhed ikke kan gives til samme virksomhed, og at  

 bevillingshaveren i virksomheden alene kan drive de aktiviteter, som ligger  

 inden for bevillingen.
I medfør af stk. 2 kan der dog under visse  

 betingelser gives bevilling til netvirksomhed og transmissionsvirksomhed til  

 samme virksomhed eller bevilling til transmissionsvirksomhed og  

 systemansvarlig virksomhed til samme virksomhed.
Bestemmelserne i stk. 1 og 2 indebærer, at de  

 eksisterende selskaber, som i dag udøver flere bevillingspligtige  

 aktiviteter, som betingelse for at opnå bevilling til en  

 bevillingspligtig aktivitet som hovedregel vil skulle foretage en  

 selskabsmæssig udskillelse af virksomhedens øvrige aktiviteter.  

 Gennemførelsen af den nødvendige selskabsmæssige  

 udskillelse vil skulle ske i overensstemmelse med de øvrige  

 bestemmelser i dette kapitel samt overgangsreglen i § 97. Elkraft og Eltra  

 ejer og driver i dag væsentlige dele af transmissionsnettet og er  

 samtidigt systemansvarlig virksomhed.
Efter stk. 2 vil der fortsat være  

 mulighed for at give disse virksomheder bevilling til både  

 transmissionsvirksomhed og systemansvarlig virksomhed forudsat, at  

 virksomhederne i øvrigt opfylder betingelserne herfor.
 Andre dele af transmissionsnettet ejes i dag af  

 distributionsselskaber og i stk. 2 åbnes mulighed for, at hovedregelen  

 om selskabsmæssig adskillelse mellem de bevillingspligtige aktiviteter  

 kan fraviges, hvis eksempelvis drift af transmissionsnet kun udgør en  

 mindre del af virksomhedens aktivitetsområde.
I stk. 3 fastslås, at der i en virksomhed, som  

 får bevilling til at drive to bevillingspligtige aktiviteter, skal  

 være regnskabsmæssig adskillelse mellem aktiviteterne.  

 Regnskabsmæssig adskillelse er nødvendig bl.a. af hensyn til  

 prisreguleringen af selskabet.
Regnskabsmæssig adskillelse er  

 også foreskrevet i eldirektivets artikel 14, jf. i øvrigt  

 bemærkningerne til § 85.
Stk. 4 fastslår, at hvis en kollektiv  

 elforsyningsvirksomhed, dog ikke kommuner jf. stk. 5, ønsker at drive  

 andre aktiviteter end dem, der ligger indenfor bevillingen, skal dette ske i  

 selvstændige selskaber med begrænset ansvar.
Bestemmelsen  

 omfatter såvel anden kollektiv elforsyningsvirksomhed, elproduktion som  

 elhandel, samt eventuelle andre sideordnede aktiviteter, herunder  

 aktiviteter, der ikke har tilknytning til elsektoren.
Til § 48 Etablering og drift af  

 affaldsforbrændingsanlæg skal også efter denne lovs  

 ikrafttræden ske i virksomheder med en hvile i sig selv økonomi,  

 jf. også bemærkningerne til § 75, stk. 3. For de anlæg, som  

 ved lovens ikrafttræden, ejes af virksomheder, som har anden  

 elproduktion, vil bestemmelsen indebære, at der vil skulle ske en  

 udskillelse fra virksomhedens øvrige elproduktionsaktiviteter, som  

 fremover som hovedregel vil blive underlagt en kommerciel  

 prisfastsættelse.
 Bestemmelsen udelukker ikke, at såkaldte kombinerede  

 affaldsforbrændingsanlæg fortsat kan anvende andre  

 brændselstyper sammen med forbrændingsegnet affald, såsom  

 halm, træflis og naturgas.
Til § 49 Bestemmelsens indhold svarer til § 9 f, stk. 5, i den  

 hidtil gældende elforsyningslov og de nævnte midler kan ikke  

 gøres til genstand for retsforfølgning fra bevillingshaverens  

 kreditorer.
Til kapitel 8 Generelle bestemmelser om bevillinger Til § 50 Der vil fortsat i særlige situationer være  

 mulighed for at stille specielle bevillingsvilkår, som er begrundet i  

 den pågældende virksomheds særlige forhold.
Vilkårene  

 skal i så fald gives ud fra objektive kriterier og kan kun  

 vedrøre forhold, hvor loven rummer mulighed for, at miljø- og  

 energiministeren kan stille vilkår.
 Det er endvidere hensigten med bestemmelsen at  

 præcisere, at det er muligt inden for de i øvrigt fastsatte  

 rammer herfor, at fastsætte vilkår i bevillingerne på  

 baggrund af kommende direktiver, henstillinger eller beslutninger i EU-regi.  

 Blandt gældende EU-regler tænkes navnlig på  

 Rådsdirektiv 90/547/EØS af 29. oktober 1990 om transit af  

 elektricitet gennem de overordnede net.
Herudover rummer bestemmelsen mulighed for, at der i  

 bevillinger til produktionsvirksomheder kan stilles vilkår om, at  

 ministeren kan bestemme, at virksomhederne fremover skal opretholde en  

 nærmere fastsat minimumskapacitet.
Formålet med bestemmelsen er  

 at kunne sikre opretholdelsen af en tilstrækkelig indenlandsk  

 produktionskapacitet, hvis konkurrencen fra importeret elektricitet på  

 sigt udvikler sig således, at det fører til en markant reduktion  

 af dansk elproduktionskapacitet.
 En tilsvarende bestemmelse foreslås for så  

 vidt angår bevillinger til transmissionsvirksomheder, hvor der  

 ligeledes af hensyn til forsyningssikkerheden, kan stilles krav om, at  

 virksomhederne skal sikre en nærmere fastsat transmissionskapacitet  

 på såvel nationale transmissionsforbindelser som på  

 udlandsforbindelserne.
Det vil således kunne gøres til et  

 bevillingsvilkår, at såvel produktions- som  

 transmissionvirksomheder påtager sig at bidrage til det fornødne  

 beredskab af hensyn til forsyningssikkerheden.
Vilkåret vil i givet  

 fald blive stillet til bevillingsansøgere ud fra objektive,  

 ikke-diskriminerende kriterier.
Til § 51 Udgifterne forbundet med miljø- og  

 energiministerens tilsyn med bevillingshaverne skal, som i dag, betales af de  

 bevillingspligtige virksomheder.
Betalingsforpligtelsen omfatter de  

 aktiviteter, som er en nødvendig forudsætning for  

 bevillingsstilsynet.
 Lovforslaget indebærer, at et meget stort antal  

 virksomheder vil blive bevillingspligtige, og det må forventes, at  

 miljø- og energiministerens tilsynsopgaver med de bevillingspligtige  

 virksomheder, især i en overgangsperiode, hvor bevillingerne skal  

 udstedes, vil være betydeligt større end i dag.
Lovforslaget viderefører endvidere den eksisterende  

 praksis, hvorefter elsektorens virksomheder betaler et bidrag til  

 miljø- og energiministeriets opgaver i forbindelse med  

 planlægningen m.m. på elområdet.
Beløbet vil i  

 fremtiden ikke skulle udredes af de konkurrenceudsatte produktions- og  

 handelsvirksomheder, men alene af de kollektive elforsyningsvirksomheder.
Ifølge forslaget er det et krav, at  

 bevillingshaverne skal eje de anlæg, som anvendes til  

 gennemførelse af deres bevillingspligtige aktiviteter.
Der kan dog i  

 særlige tilfælde dispenseres fra kravet.
Det er af  

 væsentlig betydning for hele tankesættet bag lovforslaget, at  

 bevillingshaverne har den fulde ejendomsret over net og produktionsmidler.  

 Dette er bl.a. en forudsætning for at sikre forbrugerindflydelsen med  

 hensyn til forvaltningen af elsektorens værdier.
Bestemmelsen tilsigter  

 derfor at udelukke konstruktioner, hvor bevillingshaveren eksempelvis  

 frasælger nettet men fortsætter med aktiviteten, f.eks. på  

 grundlag af en leasingaftale med køberen.
Hvis der f.eks. af hensyn til forsyningssikkerheden skulle  

 vise sig behov for i særlige situationer at fravige kravet om, at  

 bevillingshaveren skal eje de anlæg, som anvendes til den  

 bevillingspligtige aktivitet, har ministeren mulighed for at dispensere fra  

 kravet ved bemyndigelsen i stk. 5. En sådan dispensation kunne  

 eksempelvis blive aktuel såfremt en netbevillingshaver opgav eller  

 mistede sin bevilling til netdrift, men ikke ønskede at afhænde  

 sine net.
Af hensyn til forsyningssikkerheden ville det i en sådan  

 situation være nødvendigt at give bevilling til en virksomhed,  

 der ikke ejede de pågældende net.
Til § 52 Bevillinger gives for mindst 20 år til virksomhed  

 med fysiske anlæg.
Bevillingsperioden for den systemansvarlige  

 virksomhed gives for 20 år og for forsyningspligtselskaber for 5  

 år. § 52 giver mulighed for, at der 5 år efter udstedelsen af en  

 bevilling og med et varsel på 1 år kan fastsættes nye krav  

 i en bevilling.
Varslet skal i givet fald fremsættes 4 år efter  

 udstedelsen.
Der kan kun stilles sådanne nye vilkår, som har  

 hjemmel i loven.
Til § 53 Bestemmelserne om at bevillinger er undtaget for  

 retsforfølgning og kun kan overdrages til andre efter godkendelse fra  

 ministeren, er en videreførelse af eksisterende bestemmelser, som  

 forsat skønnes at være nødvendige.
Efter bestemmelsen i stk. 2 skal de kollektive  

 elforsyningsvirksomheders vedtægter og ændringer i disse  

 godkendes af miljø- og energiministeren.
Bestemmelsen vil ikke  

 få betydning i forhold til kommuner, der varetager netvirksomhed i  

 medfør af § 4, stk. 1, 1. pkt., idet reguleringen af styrelsen af  

 kommuner findes i den kommunale styrelseslovgivning.
Til § 54 Bestemmelsen indeholder regler om, at retten i  

 tilfælde af gentagne overtrædelser af loven eller ved afgivelse  

 af urigtige oplysninger ved ansøgning, kan inddrage en bevilling.  

 Miljø- og energiministeren kan i tilfælde af konkurs eller  

 betalingsstandsning inddrage en bevilling.
Der skal således være  

 tale om tungtvejende grunde til at inddrage en bevilling.
Ministeren kan dog efter stk. 2 vælge i stedet at  

 give bevillingshaveren et påbud om at overholde forpligtelser efter  

 loven eller bevillingen.
Retten kan beslutte, at overtrædelse af et  

 sådant påbud kan medføre inddragelse af bevillingen.
Til kapitel 9 Miljøvenlig elproduktion Til § 55 Miljøvenlig elproduktion Den foreslåede bestemmelse definerer begrebet  

 VE-elektricitet.
Miljø- og energiministeren kan i medfør af  

 bestemmelserne i §§ 59 og 60 bl.a. fastsætte regler om afregning for  

 VE-elektricitet og om tildeling af VE-beviser til producenter af  

 VE-elektricitet.
Det fremgår af stk. 1, at definitionen af  

 VE-elektricitet omfatter elektricitet, der fremstilles ved vindkraft,  

 biomasse, herunder biogas, solenergi og bølgeenergi samt på  

 vandkraftanlæg under 10 MW.
Affald er ikke omfattet af begrebet  

 biomasse.
Ministeren kan i medfør af stk. 2 fastsætte  

 regler om den nærmere afgrænsning af de forskellige former for  

 VE-elektricitet.
Der forventes bl.a. fastsat regler, der afgrænser  

 biomasse fra affald.
Disse regler vil tage udgangspunkt i definitionen af de  

 former for biomasse, der i henhold til bekendtgørelse nr. 798 af 23.  

 oktober 1997 om tilskud til elproduktion kan opnå elproduktionstilskud  

 på 17 øre pr. kWh.
Afgrænsningen af VE-elektricitet til at  

 omfatte elektricitet fra vandkraftanlæg på under 10 MW  

 indebærer, at elektricitet fra store vandkraftanlæg ikke er  

 berettiget til at modtage VE-beviser.
Såfremt det viser sig, at visse  

 vandkraftanlæg på 10 MW og derunder er konkurrencedygtige i  

 forhold til elektricitet produceret her i landet ved traditionelle  

 energiformer, som f.eks. naturgas, vil der kunne fastsættes regler om,  

 at grænsen på 10 MW skal sænkes.
Miljø- og energiministeren kan i medfør af  

 stk. 2 endvidere fastsætte regler om, at andre energikilder og  

 teknologier, end de i stk. 1 nævnte, skal være omfattet af  

 begrebet VE-elektricitet.
Denne bemyndigelse forudsættes anvendt i  

 forhold til teknologier, der på nuværende tidspunkt ikke er fuldt  

 udviklede.
Generel prioritering af miljøvenlig  

 elproduktion Til § 56 Samproduktion af el og varme og anvendelsen  

 af vedvarende energi i forsyningen har stor betydning for energipolitikken.  

 Omstillingen af fjernvarmeværker til kraftvarme og den øgede  

 anvendelse af vedvarende energi er det væsentligste virkemiddel til at  

 opnå en reduktion af miljøbelastningen fra energiproduktionen.  

 Mængden af elproduktionen ved kraftvarme og nogle former for vedvarende  

 energi, f.eks. vindkraft, er imidlertid forholdsvis vanskelig at regulere i  

 forhold til efterspørgslen, da produktionens fordeling over  

 døgnet, ugen og året i høj grad bestemmes af  

 vejrforholdene.
Derfor er det vigtigt at sikre, at forskelle mellem  

 produktion og efterspørgsel, der skyldes den manglende  

 reguleringsevne, bliver udjævnet, således at anlæggets  

 økonomi ikke bliver belastet.
Den systemansvarlige virksomhed skal derfor tilbyde  

 balanceringsydelser for at udjævne denne form for udsving i forhold til  

 indgåede aftaler om levering af elektricitet, dvs. aftage og  

 videresælge overskydende elektricitet og levere manglende elektricitet.  

 Eventuelle nettoomkostninger herved dækkes via den systemansvarlige  

 virksomheds tariffer.
Bestemmelsen er en videreførelse af principper i  

 den gældende lovgivning.
Miljø- og energiministeren kan fastsætte  

 regler om gennemførelsen af bestemmelsen, herunder om hvilke  

 anlæg der omfattes, om omfanget af forpligtelsen og om betingelser, der  

 kan stilles til producenten.
Kraftvarmeværkers produktion over  

 døgnet, ugen og året bestemmes af vejrforhold og tekniske  

 løsninger herunder installation af varmeakkumuleringstank, hvorimod  

 vindkraftproduktionens omfang alene bestemmes af vejrforholdene.
Der kan  

 derfor være grund til at yde forskellige balanceringsydelser til  

 forskellige teknologier og for anlæg med forskellige  

 afregningssystemer.
Hvad angår decentrale kraftvarmeproducenter, skal  

 den systemansvarlige virksomhed alene tilbyde balanceringsydelser i forhold  

 til den varmebundne elproduktion.
Den systemansvarlige virksomhed skal  

 samtidig kunne stille betingelser om, at variationerne i rimeligt omfang  

 søges udjævnet ved indretningen og driften af  

 anlægget.
Tilsvarende kan der efter forholdene stilles betingelser  

 omkring balancering af elektricitet fra anden vedvarende energiproduktion end  

 decentral kraftvarme.
I forbindelse med miljø- og energiministerens  

 udredningsarbejde og vurdering af, hvordan handlen med VE-elektricitet kan  

 organiseres i et marked med VE-beviser, vil den systemansvarlige virksomheds  

 balanceringsydelser i forhold til anlæg omfattet af VE-beviser blive  

 vurderet.
 For så vidt angår de centrale  

 kraftvarmeværker kan den systemansvarlige virksomhed få de  

 nødvendige udgifter vedrørende balanceringsydelser som  

 følge af afvigelser mellem den udmeldte og den faktiske elproduktion  

 dækket af producenten.
Prioriteret afsætning af miljøvenlig  

 elproduktion Til § 57 Bestemmelsen i stk. 1 viderefører  

 reglerne og principperne om prioritering af miljøvenlig elproduktion i  

 § 9 a, stk. 1, og § 9 e, stk. 1, nr. 3, i den gældende lov om  

 elforsyning.
Det skal bemærkes, at princippet om, at  

 aftageforpligtelsen for decentrale kraftvarmeværker nedsættes i  

 det omfang, der indgås aftale om direkte køb til det  

 forbrugssted, der er tilknyttet det pågældende anlæg, ikke  

 videreføres.
Bestemmelsen indebærer endvidere, at de  

 systemansvarlige virksomheder og netvirksomhederne er forpligtet til at  

 aftage elektricitet fra de vindmøller, som VE-fonden i medfør  

 af § 66 er forpligtet til at overtage.
Aftageforpligtelsen skal ses i  

 sammenhæng med de systemansvarlige virksomheders og netvirksomhedernes  

 samtidige pligt til at videreformidle elektriciteten til forbrugerne, jf. §§  

 22 og 28, forbrugernes aftageforpligtelse, jf. § 8, og fordelingen af  

 omkostninger på alle elforbrugere inden for et sammenhængende  

 elforsyningssystem, jf. § 9.
 Bemyndigelsen i stk. 2 vil blive anvendt til at  

 videreføre den såkaldte kraftvarmegaranti for centrale  

 kraftvarmeværker som udmøntet i gældende  

 bekendtgørelse nr. 231 af 21. april 1998. Ordningen gælder  

 således fortsat kun for de i bekendtgørelsen specificerede  

 værker og nærmere specificerede produktionsmængder.
Med bemyndigelsen i stk. 2 vil miljø- og  

 energiministeren endvidere kunne fastsætte regler om, at  

 VE-elektricitet fortsat er prioriteret, men at denne elektricitet ikke er  

 sikret en fast afregningspris.
Bemyndigelsen forudsættes kun anvendt i  

 det omfang, der udstedes VE-beviser for VE-elektriciteten i medfør af.  

 § 60. Hvorvidt VE-elektricitet fortsat skal være prioriteret,  

 såfremt der udstedes VE-beviser for denne, vil blive vurderet i  

 forbindelse med miljø- og energiministerens udredningsarbejde og  

 vurdering af, hvordan handlen med VE-elektricitet kan organiseres i et marked  

 med VE-beviser.
Bestemmelsen i stk. 3 er begrundet i, at der ved  

 lovforslagets fremsættelse ikke er sket en afklaring af de fremtidige  

 økonomiske rammer for produktionssektoren, jf. hertil punkt 2.g) i  

 lovforslagets almindelige bemærkninger.
På baggrund heraf  

 foreslås det, at miljø- og energiministeren efter  

 forelæggelse for Folketingets Energipolitiske Udvalg kan  

 fastsætte regler om, at elproduktion fra elværksejede anlæg  

 eller anlæg opført af disse virksomheder ikke skal være  

 omfattet af den i stk. 1 nævnte aftageforpligtelse for prioriteret  

 elproduktion, og at elektriciteten fra disse anlæg derfor heller ikke  

 skal være omfattet af de afregningsregler, der følger af §§ 58  

 og 59.
Afregningsregler for prioriteret elektricitet Til § 58 Med bestemmelsen i stk. 1 videreføres  

 principperne i afregningsbestemmelsen i § 9 a i den gældende  

 elforsyningslov.
Prioriteret elektricitet leveret af decentral og industriel  

 kraftvarme samt fra elproduktionsanlæg, der anvender affald som  

 brændsel, afregnes således efter de principper, som er angivet i  

 § 58, stk. 1. VE-elektricitet, herunder VE-elektricitet produceret på  

 kraftvarmeanlæg, afregnes efter bestemmelser fastsat i medfør af  

 § 58, stk. 3, eller § 59.
Miljø- og energiministeren kan i medfør af  

 stk. 2 fastsætte nærmere regler om, hvilke anlæg der  

 omfattes af stk. 1 og om beregning af afregningsprisen i stk. 1. De  

 organisatoriske ændringer, der følger af aftalen om elreformen,  

 betyder, at der er behov for at kunne fastsætte principper for  

 beregning af afregningsprisen.
Disse regler vil blive fastsat på  

 grundlag af de i stk. 1 nævnte principper.
Det forudsættes, at  

 der i medfør af bestemmelsen vil kunne fastsættes  

 kalkulationsregler for, hvorledes afregningsprisen eller delelementer af  

 denne (herunder effektbetaling) skal beregnes.
 Der kan ligeledes fastsættes bestemmelser om, at  

 netvirksomhederne og de systemansvarlige virksomheder kun er pligtig til at  

 afregne elektricitet fra decentrale kraftvarmeværker efter de her  

 omhandlede principper, når elektriciteten er fremstillet i  

 samproduktion med varme.
Bestemmelsen i stk. 3 er begrundet i, at der ved  

 lovforslagets fremsættelse ikke er sket en afklaring af de fremtidige  

 økonomiske rammer for produktionssektoren, jf. hertil punkt 2.g) i  

 lovforslagets almindelige bemærkninger.
På baggrund heraf  

 foreslås det, at miljø- og energiministeren efter  

 forelæggelse for Folketingets Energipolitiske Udvalg kan  

 fastsætte særlige afregningsregler for elektricitet produceret  

 på elværksejede anlæg eller anlæg opført af  

 disse virksomheder.
Ministeren kan i denne forbindelse bestemme, at der skal  

 gælde særlige afregningspriser for anlæg, der udnytter  

 bestemte brændsler eller energikilder.
Bemyndigelsen omfatter  

 også VE-elektricitet.
Til § 59 Gennemførelsen af elreformaftalen  

 indebærer en væsentlig omlægning af de gældende  

 principper for afregning af VE-elektricitet.
Fra at være baseret  

 på lovfæstede afregningspriser samt udbetaling af statslige  

 elproduktionstilskud er det hensigten, at afregningen af VE-elektricitet  

 på sigt vil bestå af markedsprisen for elektricitet samt  

 provenuet ved salg af VE-beviser.
Efterspørgslen efter VE-beviser  

 sikres ved at pålægge alle elforbrugere at aftage et fastsat  

 minimum antal VE-beviser i forhold til deres elforbrug.
Hensigten er at sikre  

 en fortsat stigning i VE-elektricitetens andel af elforbruget her i landet  

 samtidig med indførelsen af markedsmæssige mekanismer, der skal  

 sikre et lavt omkostningsniveau.
Et velfungerende marked for handel med  

 VE-beviser forventes at være etableret i 2003. Der er derfor behov for  

 særlige overgangsordninger for afregningen af VE-elektricitet.
På  

 baggrund af beregninger af økonomien ved produktion af VE-elektricitet  

 på forskellige former for anlæg vil der blive fastsat  

 overgangsregler, der dels sikrer rimelige vilkår for VE-producenter,  

 der ved lovens ikrafttræden har investeret i produktion af  

 VE-elektricitet, og dels gør det attraktivt fortsat at investere i  

 anlæg, der producerer VE-elektricitet.
Miljø- og energiministeren kan i medfør af  

 stk. 1 fastsætte sådanne overgangsregler for afregning af  

 forskellige former for VE-elektricitet.
Afregningsreglerne vil blive fastsat  

 i overensstemmelse med retningslinjerne i elreformaftalen.
Reglerne  

 fastsættes i en bekendtgørelse efter forelæggelse for  

 Folketingets Energipolitiske Udvalg.
Med henblik på at sikre overgangen  

 til et marked for VE-beviser, kan miljø- og energiministeren endvidere  

 fastsætte regler for den tidsmæssige udstrækning af  

 afregningsprisen og pristillæggene i overgangsperioden.
Se endvidere  

 bemærkningerne til § 60.
I overensstemmelse med elreformaftalen vil der bl.a. blive  

 fastsat regler om, at elektricitet fra eksisterende vindmøller i en  

 overgangsperiode vil blive afregnet med 33 øre pr. kWh samt et  

 pristillæg på 10 øre pr. kWh.
Elreformaftalen definerer  

 eksisterende vindmøller som vindmøller, der er købt  

 på bindende, ubetinget kontrakt inden udgangen af 1999 og for hvilke,  

 der foreligger de fornødne tilladelser.
Eksisterende vindmøller  

 vil udover de 33 + 10 øre pr. kWh få udbetalt 17 øre pr.  

 kWh for en samlet elproduktion, der svarer til et bestemt antal  

 fuldlasttimer.
Antallet af fuldlasttimer beregnes fra det tidspunkt,  

 møllen blev opstillet som ny.
Antal fuldlasttimer omregnes til en  

 samlet produktion i kWh ved at gange med den i typegodkendelsen og ved  

 nettilslutningen fastsatte mærkeeffekt.
Eksempelvis vil en 600 kW  

 vindmølle ifølge elreformaftalen være berettiget til 17  

 øre pr. kWh for de første 12.000 fuldlasttimer.
En sådan  

 vindmølle er derfor berettiget til 17 øres pristillægget  

 for de første 7.200.000 kWh (600 x 12.000). Det er hensigten, at  

 administrationen af fuldlasttimeordningen skal varetages af netselskaberne  

 med klageadgang til energitilsynet.
 Elektricitet fra alle nye vindmøller, der  

 nettilsluttes frem til udgangen af 2002, vil også være sikret en  

 basispris på 33 øre pr. kWh i en 10-årig periode.  

 Herudover opnås et pristillæg i forbindelse med salg af  

 VE-beviser, jf. bemærkningerne til § 60 og § 65.
Indtil der er foretaget en nærmere vurdering af  

 økonomien i eksisterende, mindre biomasseanlæg, vil elektricitet  

 fra disse anlæg blive afregnet efter principperne i de hidtil  

 gældende afregningsregler.
Der ydes endvidere et pristillæg  

 på 27 øre pr. kWh, svarende til de nugældende tilskud  

 på i alt 27 øre pr. kWh.
Hensigten er, at afregningsreglerne for  

 elektricitet, produceret på biomasseanlæg, skal forbedres.
 I overensstemmelse med elreformaftalen forudsættes  

 det, at miljø- og energiministeren i medfør stk. 1 endvidere  

 kan fastsætte særlige afregningsregler for VE-elektricitet  

 produceret på mindre anlæg, såsom solcelleanlæg og  

 mindre husstandsvindmøller.
Bestemmelsen i stk. 2 skal ses i sammenhæng med  

 VE-fondens forpligtelse til at overtage vindmøller efter § 66.  

 Bestemmelsen indebærer, at udgifter, der er forbundet med VE-fondens  

 overtagelsespligt, dækkes ved indtægter fra salg af elektricitet  

 fra de vindmøller, VE-fonden overtager og driver.
Det  

 forudsættes, at også VE-fondens omkostninger til administration  

 af overtagelsesordningen finansieres gennem afregningsprisen.
Se endvidere  

 bemærkningerne til §§ 64 og 66.
Bestemmelsen i stk. 3 er begrundet i, at der er ved  

 lovforslagets fremsættelse ikke er sket en afklaring af de fremtidige  

 økonomiske rammer for produktionssektoren, jf. hertil punkt 2.g) i  

 lovforslagets almindelige bemærkninger.
På baggrund heraf  

 foreslås det, at miljø- og energiministeren efter  

 forelæggelse for Folketingets Energipolitiske Udvalg kan  

 fastsætte særlige afregningsregler for VE-elektricitet produceret  

 på anlæg, der opføres som følge af  

 pålæg, givet i medfør af § 13 i den hidtil gældende  

 elforsyningslov.
Bestemmelsen i stk. 3 omfatter således bl.a. de  

 biomasseanlæg, havvindmøller samt landbaserede  

 vindmøller, som i fremtiden opføres som følge af  

 pålæg givet i medfør af § 13 i den hidtil gældende  

 elforsyningslov, men som følge af de i denne lov ændrede regler  

 ikke kan finansieres over elprisen.
VE-beviser Til § 60 I aftalen om elreformen forudsættes  

 det, at der etableres et marked for vedvarende energi. §§ 60   66 indeholder  

 bemyndigelser for miljø- og energiministeren til at fastsætte  

 nærmere regler for gennemførelse af et sådant marked.  

 Ifølge elreformaftalen skal der inden udgangen af 1999 "udarbejdes en  

 nærmere udredning og vurdering af, hvordan handlen med vedvarende  

 energi kan organiseres og effektiviseres ud fra hensyn til at sikre bl.a.  

 stabile rammer for forskellige aktører på markedet, den  

 nødvendige program- og teknologiudvikling inden for VE-området  

 m.v." Den nærmere fastlæggelse af, hvorledes et marked for  

 vedvarende energi kan og skal organiseres, afhænger således af  

 resultatet af udredningen.
Hovedprincipperne forventes dog at følge de  

 principper, der er skitseret i bemærkningerne til denne bestemmelse og  

 i bemærkningerne til §§ 61   65.
Det forventes, at den i elreformaftalen nævnte  

 "handel med vedvarende energi" vil blive gennemført ved en handel med  

 VE-beviser, der dokumenterer, at der er produceret en bestemt mængde  

 VE-elektricitet.
I lighed med elforbrugernes pligt til at aftage prioriteret  

 elektricitet efter bestemmelsen i § 8, vil elforbrugerne derfor også  

 efter indførelsen af en aftageforpligtelse for VE-beviser være  

 garanteret, at der er produceret den mængde VE-elektricitet, der svarer  

 til elforbrugernes samlede opkøb af VE-beviser.
Den nuværende forpligtelse for elforbrugerne til at  

 aftage prioriteret elektricitet, jf. § 8, indebærer, at omkostningerne  

 ved prioriteret elektricitet alene fordeles mellem alle elforbrugere inden  

 for de enkelte systemansvarlige virksomheders områder.
Ved etablering  

 af et velfungerende marked for VE-beviser vil udgiften ved at købe  

 VE-beviser derimod blive ligeligt fordelt mellem alle elforbrugere her i  

 landet.
Et marked for VE-beviser vil således medvirke til en mere  

 ligelig fordeling af omkostninger, der er forbundet med  

 målsætningen om, at 20 % af elforbruget her i landet skal  

 udgøres af VE-elektricitet ved udgangen af 2003.
Bestemmelsen i stk. 1 indebærer, at producenter af  

 VE-elektricitet - som led i etableringen af et marked for VE-beviser - vil  

 modtage VE-beviser i forhold til den mængde VE-elektricitet, de  

 producerer.
Det vil som udgangspunkt indebære, at VE-beviserne tildeles  

 i forhold til den mængde VE-elektricitet, der leveres til 10-20  

 kV-elnettet.
Stk. 2 giver miljø- og energiministeren  

 bemyndigelse til at fastsætte regler om, hvilke producenter der  

 modtager VE-beviser.
Miljø- og energiministeren kan således  

 fastsætte regler om, at kun producenter, der er certificerede efter  

 regler fastsat i medfør af denne bestemmelse, kan modtage VE-beviser.  

 Bestemmelsen bemyndiger endvidere miljø- og energiministeren til at  

 fastsætte regler for, hvornår de enkelte producenter vil modtage  

 VE-beviser.
Bestemmelsen skal ses i sammenhæng med de  

 overgangsbestemmelser om afregning af VE-elektricitet, som fastsættes i  

 medfør af § 58, stk. 3 og § 59, stk. 1 og 3. Når VE-elektricitet  

 ikke længere afregnes efter overgangsreglerne, er det hensigten, at  

 producenten i stedet for tildeles VE-beviser i forhold til elproduktionen.  

 Markedsprisen for VE-beviser samt markedsprisen for den leverede mængde  

 elektricitet udgør herefter den samlede afregning for VE-elektricitet.  

 Stk. 2 giver også miljø- og energiministeren bemyndigelse til at  

 fastsætte alle nødvendige regler for, at VE-beviser kan  

udstedes på forsvarlig vis.
Miljø- og energiministeren  

 kan herunder fastsætte regler om, hvem der udsteder VE-beviserne og  

 regler om kontrol med udstedelsen.
Stk. 2 bemyndiger endvidere miljø- og  

 energiministeren til at fastsætte regler om tildeling af  

 VE-beviser.
Miljø- og energiministeren kan således bl.a.  

 fastsætte regler om, hvor mange kWh et VE-bevis skal repræsentere  

 samt regler om, hvorledes denne mængde VE-elektricitet skal  

 opgøres.
Afhængig af hvordan markedet for VE-beviser bliver  

 udformet, er det således muligt, at VE-beviserne vil blive tildelt i  

 forhold til den mængde VE-elektricitet, der leveres til elnettet.  

 Miljø- og energiministeren kan også fastsætte regler om,  

 at det antal kWh, der skal til for at få tildelt ét VE-bevis,  

 varierer i forhold til den anvendte energikilde eller teknologi.
Bestemmelsen  

 bemyndiger endvidere miljø- og energiministeren til at fastsætte  

 regler om tildeling af VE-beviser til producenter samt om kontrol hermed.
Endelig bemyndiger stk. 2 miljø- og  

 energiministeren til at fastsætte regler om omsætning af  

 VE-beviser.
Miljø- og energiministeren kan i medfør heraf  

 fastsætte regler om, hvorledes omsætningen af VE-beviser kan  

 tilrettelægges og registreres.
Miljø- og energiministeren kan  

 f.eks. fastsætte regler om, at VE-beviser, der er opkøbt til  

 brug for opfyldelse af købsforpligtelsen i § 61, registreres i et  

 særligt register.
Den i elreformaftalen omtalte udredning om  

 organisering af handlen med vedvarende energi vil klarlægge, hvilke  

 nærmere regler der er behov for at fastsætte i medfør af  

 denne bestemmelse.
Til § 61 Bestemmelsen pålægger alle  

 elforbrugere en pligt til at købe VE-beviser i forhold til deres  

 elforbrug fra et af ministeren fastsat tidspunkt.
Elforbrugere er berettiget  

 til at købe flere VE-beviser, end de er forpligtet til.
Den  

 mængde VE-beviser elforbrugere her i landet har pligt til at  

 købe, fastsættes årligt af miljø- og  

 energiministeren.
Folketingets Energipolitiske Udvalg vil efter bestemmelsen  

 i § 3 blive orienteret om købsforpligtelsens størrelse.  

 Mængden vil blive fastsat med henblik på opfyldelse af det i  

 elreformaftalen omtalte mål om, at 20% af elforbruget her i landet ved  

 udgangen af 2003 dækkes af VE-elektricitet.
Mængden vil blive  

 fastsat således, at købsforpligtelsen ikke er større end  

 det antal VE-beviser, som forventes at være til rådighed.
Det følger af stk. 2, at miljø- og  

 energiministeren nedsætter købsforpligtelsen efter stk. 1 i de  

 tilfælde, hvor det viser sig umuligt at opfylde denne.
Denne  

 bestemmelse skal ses i sammenhæng med, at det i elreformaftalen er  

 forudsat, at købsforpligtelsen kan reguleres.
Dette kan f.eks. vise  

 sig nødvendigt som følge af naturlige svingninger i  

 produktionen af VE-elektricitet, f.eks. i et svagt vindår eller  

 naturlige svingninger i varmebehovet og dermed i produktionen af varmebunden  

 VE-elektricitet på biomassefyrede kraftvarmeanlæg.
Til § 62 Bestemmelsen i stk. 1 fastsætter, at de  

 forsyningspligtige virksomheder varetager forpligtelsen til at købe  

 VE-beviser for de elforbrugere, som ikke har - eller ønsker at benytte  

 sig af - frit elleverandørvalg, eller som kun opfylder en del af deres  

 købsforpligtelse ved egenproduktion.
Stk. 2 fastlægger, at elforbrugere, der frit kan  

 vælge leverandør efter bestemmelsen i § 7, enten kan varetage  

 købsforpligtelsen på egen hånd eller kan anmode den  

 forsyningspligtige virksomhed om at indkøbe VE-beviser på deres  

 vegne.
Elforbrugere med frit leverandørvalg kan også anmode  

 andre end den forsyningspligtige virksomhed om at indkøbe VE-beviser.  

 Såfremt der gøres brug af denne mulighed, påhviler  

 ansvaret for opfyldelse af købsforpligtelsen dog som udgangspunkt  

 fortsat den pågældende elforbruger.
Stk. 3 bemyndiger miljø- og energiministeren til at  

 fastsætte nærmere regler om dokumentation af opfyldelsen af  

 købsforpligtelsen.
Den nærmere udformning af regler om,  

 hvornår og hvordan opfyldelsen af købsforpligtelsen efter § 61  

 skal dokumenteres, afhænger af den i elreformaftalen omtalte udredning  

 om et marked for vedvarende energi.
Det vil f.eks. kunne fastsættes, at  

 dokumentation for opfyldelse af købsforpligtelsen skal foretages  

 årligt.
Det er hensigten, at en elforbrugers forpligtigelse til at  

 aftage VE-beviser kan opfyldes helt eller delvist ved egen produktion af  

 VE-elektricitet.
Såfremt elforbrugeren i egen installation har  

 tilsluttet et anlæg, som producerer VE-elektricitet - som det f.eks. er  

 tilfældet med solceller i bygninger - kan forpligtelsen til at  

 købe VE-beviser opfyldes helt eller delvist ved at modregne  

 egenproduktionen.
Det vil også blive overvejet, at flere elforbrugere  

 kan opfylde deres pligt til at købe VE-beviser ved lokal  

 produktion.
Til § 63 Bestemmelsen fastsætter, at der ved  

 manglende opfyldelse af købsforpligtelsen efter § 61 skal indbetales  

 et beløb på 27 øre pr. kWh til statskassen.  

 Beløbet på 27 øre pr. kWh udgør en indirekte  

 maksimumspris for VE-beviser, idet de ansvarlige efter § 62 alene skal betale  

 27 øre pr. kWh for manglende opfyldelse af forpligtelsen.
Da  

 beløbet indirekte fungerer som en maksimumspris, og dermed har  

 betydning for opnåelse af målene for udbygning med anlæg,  

 der producerer VE-elektricitet, kan der være behov for på et  

 senere tidspunkt ved lov at ændre størrelsen af det  

 beløb, der skal betales.
VE-fonden Til § 64 Med bestemmelsen oprettes en fond, der  

 benævnes "VE-fonden". Fonden skal primært opkøbe  

 VE-beviser efter bestemmelsen i § 65 og overtage vindmøller efter  

 bestemmelsen i § 66. Men miljø- og energiministeren bemyndiges til at  

 fastsætte regler om, at VE-fonden også på anden måde  

 kan fremme VE-elektricitet, f.eks. ved at opkøbe yderligere VE-beviser  

 eller støtte udbygningen med anlæg, der producerer  

 VE-elektricitet.
Denne bemyndigelse forudsættes anvendt, såfremt  

 VE-fonden efter opfyldelse af forpligtelsen i § 65 ikke har anvendt et  

 beløb svarende til det, der er indbetalt til statskassen efter §  

 63.
Med bestemmelsen i stk. 2 foreslås det, at staten  

 årligt fastsætter et beløb på finansloven til  

 dækning af de udgifter, der er forbundet med de i stk. 1 nævnte  

 opgaver.
Forslaget får ikke konsekvenser for statsbudgettet, da  

 udgifterne til de i stk. 1 nævnte opgaver samtidigt optræder som  

 en indtægt på finansloven.
Forslaget indebærer, at  

 VE-fonden er selvfinansierende, dog således at såvel VE-fondens  

 udgifter og indtægter optræder på finansloven.  

 Forpligtelsen til at opkøbe VE-beviser efter § 65 samt VE-fondens  

 driftsudgifter hertil er således finansieret gennem det beløb,  

 der indbetales efter § 63.
Ligeledes er VE-fonden indirekte selvfinansierende for  

 så vidt angår forpligtelsen til at overtage vindmøller  

 efter bestemmelsen i § 66. Det skyldes, at elektricitet fra  

 vindmøller, som VE-fonden overtager efter § 66, afregnes til en  

 betaling, der svarer til VE-fondens omkostninger ved overtagelsen, herunder  

 omkostninger ved fondens administration af ordningen, jf. 59, stk. 2.  

 VE-fonden vil have udgifter i forbindelse med overtagelse af  

 vindmøller, indtil der opnås indtægter fra salg af  

 elektriciteten fra disse vindmøller.
Udgifterne ved § 66 vil i en  

 kortere periode således ikke være dækket ved  

 selvfinansiering, og i denne periode vil overtagelsesordningen derfor alene  

 kunne fungere, såfremt der afsættes midler hertil på  

 finansloven.
 Miljø- og energiministeren kan i medfør af  

 stk. 3 fastsætte regler, der er nødvendige for VE-fondens  

 oprettelse og funktion, herunder om VE-fondens ledelse og om anvendelse af  

 fondens midler.
Med bestemmelsen i stk. 4 foreslås det, at  

 omkostninger forbundet med VE-fondens administration afholdes af fondens  

 midler.
Se herom bemærkningerne til stk. 2.
Til § 65 VE-fonden er ifølge stk. 1 forpligtet  

 til at købe VE-beviser til minimum 10 øre pr. kWh,  

 såfremt købsforpligtelsen i § 61 ikke er opfyldt på  

 landsplan.
Bestemmelsen vil medvirke til at sikre, at VE-beviser i  

 overensstemmelse med reformaftalen kan omsættes til minimum 10  

 øre pr. kWh.
VE-fondens udgifter til køb af disse VE-beviser  

 samt administration af købsforpligtelsen finansieres af statskassen,  

 dog således at omkostningerne indirekte dækkes via det i  

 medfør af § 63 indbetalte beløb til statskassen.
Der henvises  

 herom til bemærkningerne til § 64.
Til § 66 Ved bestemmelsen gennemføres den i  

 elreformaftalen indeholdte garanti om, at såfremt "ændringer i  

 pristillægget til vindmøller resulterer i, at  

 vindmølleejere ikke vil kunne afvikle gælden på  

 investeringen i vindmøller, vil staten efter anmodning fra  

 vindmølleejeren garantere, at systemansvaret kan overtage  

 vindmølle og betalingen af restgælden på lån, der  

 inden lovens fremsættelse er optaget til at finansiere købet af  

 vindmøllen." Det foreslås, at det ikke er de systemansvarlige  

 virksomheder, der overtager vindmøllen og betaler restgælden,  

 men VE-fonden.
 Den foreslåede bestemmelse indebærer, at  

 følgende betingelser alle skal være opfyldt, for at garantien  

 udløses:
a) Vindmøllen skal være privat ejet.
Elværksejede  

 vindmøller er således ikke omfattet.
 b) Lånet til finansieringen af vindmøllen skal være  

 optaget inden denne lovs fremsættelse.
 c) Vindmølleejeren skal godtgøre, at det er en ændring  

 af pristillægget, der har medført, at gælden på  

 investeringen i vindmøllen ikke kan afvikles.
 d) Vindmølleejeren skal inden en af miljø- og  

 energiministeren fastsat frist anmode VE-fonden om at overtage  

 vindmøllen og afvikle gælden på denne.
Bestemmelsen i stk. 3 indebærer, at man kan  

 fastsætte regler om, at anmodninger om overtagelse skal være  

 indleveret inden en bestemt frist.
Herved bliver det muligt at foretage en  

 samlet opgørelse af de udgifter, der er forbundet med VE-fondens  

 overtagelse af vindmøller og restgæld efter stk. 1.
 Med bestemmelsen i stk. 4 foreslås det, at VE-fonden  

 efter overtagelse af en vindmølle kan nedtage, videresælge eller  

 drive denne.
Bestemmelsen i stk. 5 indebærer, at midler, der  

 hidrører fra overtagelse af vindmøller efter stk. 1, tilfalder  

 statskassen.
Disse midler anvendes indirekte via finansloven til finansiering  

 af ordningen.
Se endvidere bemærkningerne til § 64.
Tilslutning m.m. af miljøvenlige el- og  

 kraftvarmeproduktionsanlæg Til § 67 Bestemmelsen viderefører principperne  

 i § 9 a, stk. 4-6, i den hidtil gældende elforsyningslov.
I forhold til  

 disse bestemmelser er det i overensstemmelse med praksis på  

 området præciseret, at det alene påhviler ejeren af  

 anlægget at afholde den udgift, der ville være forbundet med at  

 lade sig tilslutte 10-20 kV-elnettet, uanset om netvirksomheden ud fra  

 objektive kriterier vælger et andet tilslutningspunkt.  

 Undtagelsesbestemmelsen i stk. 3 omfatter også vindmøller  

 opstillet i den eksklusive økonomiske zone og på  

 søterritoriet.
Til § 68 Elektricitetsproduktion fra  

 vindmøller, der ikke er elværksejede, er hidtil blevet reguleret  

 i medfør af kapitel 2 i lov om udnyttelse af vedvarende energikilder  

 m.v., jf. lovbekendtgørelse nr. 837 af 7. oktober 1992, med senere  

 ændringer.
Men som følge af aftalen om elreformen vil  

 elektricitet fra disse vindmøller for fremtiden blive reguleret i  

 medfør af denne lov.
Der er derfor behov for, at de bemyndigelser  

 miljø- og energiministeren har i kapitel 2 i lov om udnyttelse af  

 vedvarende energikilder m.v. videreføres i denne lov.
Bestemmelsen viderefører derfor bemyndigelserne i  

 kapitel 2 i lov om udnyttelse af vedvarende energikilder m.v., i det omfang  

 disse bemyndigelser ikke optræder andet steds i loven.
Det er  

 hensigten, at de principper for nettilslutning af vindmøller, der  

 fremgår af lov om udnyttelse af vedvarende energikilder m.v. samt  

 bekendtgørelse om vindmøllers tilslutning til elnettet, jf.  

 bekendtgørelse nr. 1148 af 13. december 1996, som ændret ved  

 bekendtgørelse nr. 392 af 23. juni 1998, videreføres for  

 vindmøller, der opstilles på land.
Der vil endvidere kunne  

 fastsættes regler om principper for nettilslutning af vindmøller  

 på søterritoriet og i den eksklusive økonomiske zone.
Herudover fastlægger bestemmelsen i stk. 1, at  

 miljø- og energiministeren kan fastsætte regler om fordeling af  

 omkostninger ved at være tilsluttet til elnettet.
Miljø- og  

 energiministeren kan efter denne bestemmelse bl.a. fastsætte regler om,  

 hvilke omkostninger der kan pålægges vindmølleejere i form  

 af abonnementsbetaling.
Bestemmelsen i stk. 2 fastlægger, at miljø-  

 og energiministeren kan fastsætte regler om, at de kollektive  

 elforsyningsvirksomheder, herunder netvirksomhederne, opgør, hvor  

 mange kWh de enkelte vindmøller har produceret.
Bestemmelsen skal ses  

 i sammenhæng med, at størrelsen af det pristillæg, der i  

 en overgangsperiode vil blive ydet til elektricitet produceret af  

 vindmøller, bl.a. afhænger af, hvor mange kWh den enkelte  

 vindmølle har produceret.
Efter de gældende regler i bekendtgørelsen om  

 vindmøllers tilslutning til elnettet, jf. bekendtgørelse nr.  

 1148 af 13. december 1996, som ændret ved bekendtgørelse nr. 392  

 af 23. juni 1998, træffer elforsyningsselskaberne afgørelse i  

 sager om opfyldelse af tilslutningsbetingelser, fordeling af omkostninger ved  

 nettilslutning og vilkår for afregning af vindmøllestrøm.  

 Afgørelserne kan påklages til Energistyrelsen, men klageadgangen  

 til miljø- og energiministeren er afskåret.
I henhold til stk. 2  

 kan miljø- og energiministeren fastsætte regler om, at  

 afgørelser i medfør af stk. 2 kan delegeres til de kollektive  

 elforsyningsvirksomheder.
Det forventes, at denne kompetence delegeres til  

 netvirksomhederne.
Denne delegation til private er fundet  

 hensigtsmæssig, idet nettilslutning af vindmøller ofte foretages  

 af elforbrugere, der i forvejen har kontakt til den netvirksomhed, i hvis  

 område vindmøllen skal opstilles.
Det er endvidere den lokale  

 netvirksomhed, der måler og afregner elektricitet produceret af  

 vindmøllen.
Den hidtidige ordning har fungeret godt, og det findes  

 derfor forsvarligt at fortsætte hermed.
Det forudsættes, at  

 delegationsbemyndigelsen ikke vil blive benyttet i videre omfang end hidtil.
 Miljø- og energiministeren fører tilsyn med  

 regler udstedt i medfør af stk. 1 og 2. Det forventes, at  

 miljø- og energiministeren i medfør af bestemmelsen i § 78,  

 stk. 3, vil henlægge klageadgangen til Energitilsynet, og at  

 klageadgang til miljø- og energiministeren vil blive afskåret i  

 medfør af § 90, stk. 1, nr. 1.
Bestemmelserne i stk. 3 og 4 er en videreførelse af  

 bemyndigelserne i § 10 e i lov om udnyttelse af vedvarende energikilder m.v.,  

 jf. lovbekendtgørelse nr. 837 af 7. oktober 1992, med senere  

 ændringer.
Størrelsen af gebyrer opkrævet i medfør  

 af bestemmelsen i stk. 4 vil alene svare til de til formålet afholdte  

 udgifter.
Til kapitel 10 Priser og betingelser for elektricitet Elforsyningsvirksomhedernes priser og betingelser Til § 69 De kollektive elforsyningsvirksomheders priser reguleres i  

 §§ 69-77. Det fælles udgangspunkt for reguleringen af priserne  

 fremgår af stk. 1, hvorefter priserne for ydelserne fastsættes  

 under hensyntagen til virksomhedernes omkostninger til indkøb af  

 energi, lønninger, tjenesteydelser, administration, vedligeholdelse,  

 andre driftsomkostninger og afskrivninger samt forrentning af kapital.
Ved  

 kapital forstås kapitalfremskaffelse i bred forstand, herunder til  

 investering og konsolidering samt udbytte til indskydere.
Reguleringen vil gælde prisfastsættelsen i  

 alle de led, som reguleres, d.v.s. både priser til forbrugerne og  

 prisfastsættelsen for ydelser mellem forskellige kollektive  

 elforsyningsvirksomheder indbyrdes.
Forslaget indebærer, at den  

 hidtidige mulighed for at indregne et beløb på forhånd som  

 henlæggelser til nyinvesteringer bortfalder.
Hensigten er, at  

 virksomhederne skal finansiere investeringer på samme måde som i  

 andre virksomheder, d.v.s. gennem fremmedfinansiering, ved at rejse  

 indskudskapital eller ved at opsamle kapital i virksomheden.
 Efter stk. 2 kan miljø- og energiministeren bl.a.  

 fastsætte regler for beregning af driftsmæssige afskrivninger.  

 Formålet er at sikre ensartede principper for afskrivningerne under  

 hensyntagen til investeringens omfang og levetid og virksomhedens  

 finansieringsbehov.
Endvidere kan miljø- og energiministeren  

 fastsætte regler for opgørelsen af virksomhedernes kapital,  

 herunder eventuel indskudskapital.
Det er ikke alle kollektive  

 elforsyningsvirksomheder, som i dag har en opgjort og veldefineret  

 indskudskapital, men bestemmelsen giver mulighed for at fastslå  

 størrelsen af indskud, som ejerne har foretaget i virksomhederne under  

 den hidtil gældende elforsyningslov og i tiden forud for denne lov.  

 Endvidere kan bestemmelsen anvendes til at fastsætte et  

 reguleringsmæssigt kapitalbegreb for net- og transmissionsvirksomhed,  

 som ikke nødvendigvis afspejler virksomhedens konkrete kapitalforhold,  

 men som er det kapitalgrundlag, der kan anses for nødvendigt for at  

 opretholde og drive et net af en konkret udstrækning og  

 sammensætning.
Hensigten hermed er at kunne etablere et veldefineret,  

 ensartet grundlag for forrentning.
Bestemmelsen giver også mulighed for at  

 fastlægge de forrentningssatser, der kan anvendes ved indregning af  

 forrentning af kapital, herunder indskudskapital.
Satserne vil blive fastsat  

 som et maksimum under hensyn til risikoforholdene og forrentningsniveauet i  

 sammenlignelige brancher.
De konkrete forhold i den enkelte virksomhed vil  

 være afgørende for, om   og i givet fald i hvilket omfang  

 overskud i form af forrentning vil kunne opnås for virksomheden og  

 dennes ejere, jf. herved § 70, stk. 4, og § 71, stk. 2.
Endelig kan ministeren fastsætte regler om  

 regnskabsføring og budgettering, herunder om regnskabsmæssig  

 adskillelse mellem forskellige aktiviteter.
Ministeren kan herunder  

 fastsætte regler om, at kollektive elforsyningsvirksomheder skal  

 udarbejde, lade revidere og offentliggøre årsregnskaber i  

 overensstemmelse med bestemmelserne i årsregnskabsloven.
Formålet  

 med de regler, som ministeren kan fastsætte vil primært  

 være at sikre gennemsigtighed og sammenlignelighed i regnskaber og  

 budgetter af hensyn til den offentlige interesse i virksomhedernes  

 økonomi og overholdelse af prisbestemmelserne og Energitilsynets  

 kontrol hermed, herunder gennemsigtighed m.v. mellem aktiviteter under samme  

 bevilling.
Reglerne vil skulle udformes under hensyn til bestemmelserne i  

 eldirektivets art. 14.
Til § 70 Bestemmelsen regulerer priser og tariffer for net- og  

 transmissionsvirksomheders ydelser.
Bestemmelsen fastlægger et nyt  

 princip for prisfastsættelsen, idet tilladte indtægter til  

 dækning af omkostninger ved net- og transmissionsvirksomheders drift,  

 vedligeholdelse, administration og anlæg af net samt måling og  

 fakturering fastsættes i medfør af indtægtsrammer, det vil  

 sige rammer for, hvor meget der kan opkræves over tarifferne for  

 virksomhedens ydelser.
I indtægtsrammen indgår således  

 også forrentning af den kapital som jf. § 69, stk. 2 og efter  

 Energitilsynets godkendelse, er den reguleringsmæssige  

 kapitalstørrelse.
Indtægtsrammerne skal fastlægges med  

 udgangspunkt i omkostningerne ved en effektiv drift af virksomheden.
I det  

 omfang selskaberne har omkostninger, der overstiger det tilladte niveau for  

 opkrævning over tariffen, opnår selskaberne et underskud.
I medfør af stk. 2 fastsætter miljø-  

 og energiministeren generelle indtægtsrammer for alle virksomheder for  

 et nærmere angivet antal år.
Inden for den generelle ramme  

 fastsætter Energitilsynet årligt en indtægtsramme for hver  

 af de berørte virksomheder.
Hensigten med bestemmelsen er, at  

 ministeren fastsætter generelle krav om, at indtægtsrammen  

 reduceres med en procentdel hvert år for alle selskaber, således  

 at hver virksomhed må foretage en løbende effektivisering for at  

 holde deres omkostninger inden for rammen for indtægter.
Ministeren kan  

 herunder fastsætte, at indtægtsrammerne reduceres med en generel  

 procentsats, der gælder alle selskaber, samt fastsætte rammer for  

 Energitilsynets fastlæggelse af en individuel procentsats, der  

 afhænger af det enkelte selskabs effektivitetsniveau.
Ministeren kan tillige sætte rammer for, hvor stort  

 et samlet reduktionskrav for indtægtsrammen en virksomhed kan stilles  

 over for i et enkelt år og eventuelt tillige akkumuleret over en  

 årrække.
Ministeren kan tillige fastsætte, at visse af  

 virksomhedernes aktiviteter ved årets afslutning indgår i  

 indtægtsrammen med de af virksomheden faktisk afholdte omkostninger i  

 forbindelse med aktiviteten; det gælder for omkostninger ved  

 aktiviteter, som ikke må give anledning til et provenu for  

 virksomheden, f.eks. eventuel elhandel til balanceformål og  

 indkøb af el til dækning af nettab, omkostninger ved sikring af  

 forbrugerindflydelse efter bestemmelserne i §§ 40-43 samt  

 energirådgivning, herunder rådgivning om  

 elsikkerhedsmæssige spørgsmål; og det gælder for  

 aktiviteter, hvor virksomheden ikke selv kan påvirke omkostningerne,  

 f.eks. omkostninger i overliggende net.
Ministeren kan fastsætte niveauer for forrentning af  

 den reguleringsmæssige kapitalstørrelse, som nævnt i  

 bemærkningerne til stk. 1, 1. afsnit, der kan indgå i  

 fastlæggelsen af indtægtsrammen.
Fastsættelsen skal ske  

 bl.a. under hensyn til en rimelig forrentning af indskudskapitalen.
Bestemmelsen pålægger endvidere Energitilsynet  

 inden for de af miljø- og energiministeren fastsatte generelle  

 indtægtsrammer årligt at fastsætte en indtægtsramme  

 for hver af de berørte virksomheder.
Energitilsynet skal ved  

 fastlæggelsen af individuelle indtægtsrammer for det enkelte  

 selskab tage selskabets effektiviseringspotentiale i betragtning.
I medfør af stk. 3 kan Energitilsynet dispensere  

 fra indtægtsrammerne, som er fastsat af tilsynet selv, hvis det er  

 nødvendigt, for at virksomheden kan gennemføre forpligtelser,  

 der er pålagt i medfør af loven.
Bestemmelsen sigter ikke  

 på at holde hånden over virksomheder, der vedvarende undlader at  

 effektivisere, men på at sikre opretholdelse af netydelser til alle.  

 Hensynet til forsyningssikkerhed vejer således tungere end hensynet til  

 effektivitet.
Bestemmelsen er kun møntet på helt særlige  

 tilfælde og kan især tænkes benyttet, hvor forholdene, der  

 forhindrer virksomheden i at leve op til indtægtsrammen, ikke kan  

 lægges virksomheden til last.
Stk. 4 fastlægger, at enhver form for indtægt  

 i virksomheden skal medgå til dækning af udgifter ved de  

 bevillingspligtige aktiviteter.
Således skal også netselskabers  

 eventuelle indtægter fra ejerandele i tilknyttede virksomheder  

 (kraftværker, decentral kraftvarme, vindmøller, handelsselskaber  

 m.v.) medgå til dækning af udgifter ved de bevillingspligtige  

 aktiviteter.
I det omfang selskaberne kan holde omkostningerne under  

 indtægtsrammen opnår selskaberne et overskud.
Har et selskab  

 overskud, har det mulighed for at opnå forrentning af indskudskapital  

 eller at få godkendt ekstraordinære effektiviseringsgevinster.  

 Overskud i form af ekstraordinære effektiviseringsgevinster skal ikke  

 som alle øvrige indtægter i virksomheden   medgå til  

 dækning af udgifter ved de bevillingspligtige aktiviteter.
Et  

 sådant overskud er således frit disponibelt for selskabets ejere.  

 Indtægter ved ejerandele i tilknyttede virksomheder kan ikke  

 indgå i fastlæggelsen af en effektiviseringsgevinst.
Miljø- og energiministeren kan fastsætte  

 regler om, hvad der kan anses for ekstraordinære  

 effektiviseringsgevinster, og om rammer for, hvilke ekstraordinære  

 effektiviseringsgevinster der kan disponeres af virksomheden.
Der kan  

 således sættes et loft for, hvor meget der kan anerkendes som  

 effektiviseringsgevinster f.eks. i forhold til virksomhedens omsætning  

 eller kapitalgrundlag, herunder at forrentning af indskudskapital og  

 effektiviseringsgevinster ikke tilsammen kan overstige en vis procentdel af  

 virksomhedens tilladte indtægter.
Bestemmelsen kan også anvendes  

 til at fastlægge, at kun en del af det overskud, som opnås inden  

 for indtægtsrammen, kan anerkendes som ekstraordinær  

 effektiviseringsgevinst.
Endvidere kan der være tale om at  

 fastlægge kvalitative krav til kilden til effektiviseringsgevinster,  

 f.eks. at der skal være tale om vedvarende omkostningsdæmpende  

 effekt.
Der kan endvidere fastsættes nærmere regler om  

 effektiviseringsgevinster i forbindelse med sammenlægning af  

 virksomheder, der begge er undergivet prisregulering ved  

 indtægtsrammer.
Stk. 5 angiver, at virksomheder, som i deres priser har  

 indregnet realiserede tab ved sideordnet virksomhed efter bestemmelserne i §  

 9, stk. 6, i den hidtil gældende lov om elforsyning, ikke kan anvende  

 bestemmelsen i stk. 4, 2. pkt., før det nævnte tab er  

 dækket.
Bestemmelsen sikrer, at ingen virksomhed omfattet af denne  

 bestemmelse eller dennes ejere kan disponere over overskud i form af  

 forrentning af indskudskapital eller ekstraordinære  

 effektiviseringsgevinster førend virksomhedens tab er dækket.  

 Således medgår enhver effektiviseringsgevinst til dækning  

 af tidligere realiserede tab, indtil de er fuldt afviklede.
Bestemmelsen vil  

 få betydning for SEAS Transmission A/S, hvor tidligere realiserede tab  

 forventes at være fuldt afviklet senest 31.12.2009. Ingen andre forhold  

 eller selskaber forventes at falde under denne bestemmelse.
 Bestemmelsen i stk. 6 om at kommuner ikke må yde  

 tilskud til kommunal virksomhed, som ikke drives i selskaber med  

 begrænset ansvar, er ikke til hinder for, at kommunen som debitor  

 dækker eventuelle underskud i sådan virksomhed.
Til kapitel 71 Ved lovforslaget opretholdes i princippet den hidtidige  

 prisregulering for de systemansvarlige virksomheder, idet disse i priserne  

 kan indregne nødvendige omkostninger i relation til de  

 omkostningsarter, som er nævnt i § 71, stk. 1.
Nødvendige omkostninger er omkostninger, som  

 virksomheden afholder ud fra driftsøkonomiske overvejelser med henblik  

 på at opretholde en effektiv drift.
Dette svarer til den hidtil  

 gældende elforsyningslov, men bestemmelserne i forslagets stk. 3 om  

 godkendelse af priserne indebærer en tættere kontrol med, at  

 omkostningerne er nødvendige.
 Forslagets stk. 2 fastslår, at enhver indtægt  

 i virksomheden skal medgå til dækning af udgifter ved de  

 bevillingspligtige aktiviteter, d.v.s. at en eventuel overdækning i  

 regnskabsåret i forhold til den forudgående  

 prisfastsættelse som udgangspunkt ikke anses for overskud, men skal  

 tilbageføres over priserne i det eller de næste år.
Princippet om tilbageføring gælder dog ikke  

 overskud i form af en rimelig forrentning af indskudskapital.
Dette  

 indebærer, at hvis virksomheden ved en rationel drift i forhold til  

 budgettet har oparbejdet en overdækning, kan der heraf udtages et  

 beløb som rimelig forrentning af en eventuel indskudskapital.  

 Rimeligheden vurderes ud fra virksomhedens drifts- og risikoforhold.
I de  

 systemansvarlige virksomheder vil der efter forslaget ikke være andre  

 overskudsmuligheder.
Adgangen til at opsamle overskud ved rationaliseringer  

 efter den gældende elforsyningslov foreslås således  

 afskaffet for disse virksomheder.
Efter forslagets stk. 3 skal Energitilsynet godkende  

 prisfastsættelsen på grundlag af den i forslagets § 76  

 nævnte anmeldelse.
Godkendelsen vil ske ved hver  

 prisfastsættelse, d.v.s. forudgående prisfastsættelse  

 på grundlag af budget og efterfølgende opgørelse ved  

 regnskabsperiodens afslutning.
Godkendelsen kan ledsages af vilkår,  

 f.eks. om nedbringelse af omkostninger, som ikke findes nødvendige  

 eller om generelle effektivitetsforbedringer i den fremtidige drift.  

 Miljø- og energiministeren kan fastsætte regler om vilkår  

 for godkendelsen for at sikre en ensartet og fast praksis.
Til § 72 Forsyningspligtige virksomheder vil efter forslaget blive  

 pålagt en prisregulering, som tager hensyn til, at virksomhederne skal  

 kunne agere kommercielt.
Det foreslås i stk. 1, at de  

 forsyningspligtige virksomheder kan indregne de kategorier af omkostninger,  

 som er nævnt i § 69, samt et overskud, som er rimeligt i forhold til  

 omsætningens størrelse og effektiviteten ved indkøb af  

 elektricitet og andre omkostninger.
Overskuddet skal fastsættes ud fra  

 en konkret vurdering af den enkelte forsyningspligtige virksomheds  

 effektivitet sammenholdt med de muligheder, som der er for at agere effektivt  

 på markedet.
Det forudsættes således, at virksomheden  

 agerer effektivt ved køb af elektricitet, og at den herunder  

 afsøger mulighederne for lang- og kortsigtede aftaler og sikrer sig  

 tilstrækkelige reserveleverancer.
Endvidere forudsættes det, at  

 virksomhedens egne omkostninger holdes på et effektivt niveau.
Der  

 henvises i øvrigt til de almindelige bemærkninger om priser og  

 betingelser for elektricitet pkt. i).
Ifølge forslagets stk. 2 skal Energitilsynet  

 godkende prisfastsættelsen på grundlag af anmeldelse fra  

 virksomheden.
Godkendelsen kan ledsages af vilkår, herunder om mere  

 effektive og billige indkøb af elektricitet.
Det foreslås  

 videre, at miljø- og energiministeren kan fastsætte regler om  

 indholdet af vilkårene.
Til § 73 Bestemmelsen indebærer, at priserne for de  

 kollektive elforsyningsvirksomheders ydelser skal fordeles på  

 køberne af ydelserne efter rimelige, objektive og ikke-diskriminerende  

 kriterier, således at der ikke kan krydssubsidieres til fordel for  

 bestemte kategorier.
Dette gælder såvel forbrugerpriser som  

 betaling, som skal ydes af producenter og betaling for netadgang herunder  

 transit.
 Forbrugerpriserne skal fastsættes således, at  

 omkostningerne fordeles på forbrugsafhængige og faste takster  

 efter kriterier, som tager hensyn til rimelighed og energieffektivitet.  

 Formålet er, at forbrugerprisen afspejler forskelle i energiforbruget  

 og således kan motivere til øget energibevidsthed.
Kun i de situationer, hvor det følger af lovens  

 bestemmelser, vil der være tale om, at brugerne ikke selv skal afholde  

 omkostningerne.
Dette gælder eksempelvis §§ 67 og 68. I sådanne  

 tilfælde vil omkostningerne skulle bæres af alle forbrugere inden  

 for et sammenhængende elforsyningssystem, jf. § 9.
Til § 74 Bestemmelsen skal sikre, at de kapitaler, som de  

 kollektive elforsyningsvirksomheder agter at forrente efter ovenstående  

 bestemmelser, bliver opgjort af virksomheden og forelagt for Energitilsynet,  

 således at dette kan gribe ind ved urigtige eller urimelige  

 opgørelser.
Opgørelsen skal specificeres for forskellige  

 kategorier af kapitaler, d.v.s. fremmedkapital og indskudskapital og for net-  

 og transmissionsvirksomheders vedkommende tillige den  

 reguleringsmæssige kapitalstørrelse, jf. § 69. Ifølge  

 stk. 2 skal Energitilsynet opgøre størrelsen af den kapital,  

 herunder indskudskapital, som kan danne grundlag for fastsættelsen af  

 den forrentning, som lovligt kan indregnes i priserne.
Endvidere skal  

 egenkapitalen opgøres.
Bestemmelsen skal ses på baggrund af, at  

 der er behov for at sikre en uvildig opgørelse af disse kapitaler, som  

 har væsentlig betydning for, om prisfastsættelsen kan anses for  

 lovlig.
 Tilsynet skal ved sin afgørelse tage hensyn til  

 virksomhedens finansieringsforhold og omsætning, således at der  

 ikke kan godkendes kapitaler, som står i et urimeligt forhold til  

 omsætningens størrelse og virksomhedens forhold, herunder  

 kapitalforhold, i øvrigt.
 Bestemmelsen i stk. 3 har til hensigt at præcisere,  

 at der efter lovens gennemførelse fortsat er adgang til frit at  

 disponere over den kapital, hvorover der har været fri dispositionsret  

 allerede under den nugældende elforsyningslov.
Produktionspriser Til § 75 Elproduktionsvirksomheders priser og betingelser ved salg  

 af elektricitet beror som udgangspunkt på markedsforholdene.
Disse  

 forhold reguleres ved den almindelige konkurrencelovgivning.
Dog er priser  

 for en række prioriterede eller vedvarende elproduktioner  

 særskilt reguleret i kap. 9 i lovforslaget, ligesom  

 prisfastsættelsen for elektricitet fra kraftvarmeværker, som  

 leverer til fjernvarmeforsyningen, omfattes af den foreslåede stk. 2.  

 Disse forhold er således underlagt Energitilsynet.
Efter forslagets stk. 2 må ejere af  

 kraftvarmeanlæg ikke udnytte deres stilling til at opnå fordele,  

 som anses for urimelige for fjernvarmeforbrugerne.
Bestemmelsen, som omfatter  

 værker med levering til eksterne forbrugere af fjernvarme, skal  

 beskytte fjernvarmesiden, som er afhængige af leveringsmonopolet, imod  

 at de elementer af produktionsomkostningerne, som ikke kan henføres  

 til varmeproduktionen, bliver overvæltet på varmeprisen.  

 Bestemmelsen gælder i princippet både ved elværksejede  

 centrale kraftvarmeværker og decentrale kraftvarmeværker, som  

 ofte ejes af fjernvarmevirksomheder.
Disse sidste vil dog indtil videre  

 være sikret afsætning af elektriciteten efter de gældende  

 ordninger for prioriteret elproduktion.
 De centrale kraftvarmeværker omfattes af en  

 kraftvarmegaranti, som giver ejerne sikkerhed for, at nødvendige  

 omkostninger, der er forbundet med samproduktionen, kan dækkes som en  

 prioriteret elproduktion.
 Prisreguleringen skal sikre, at aftaler om fordeling af  

 kraftvarmefordelen mellem el- og fjernvarmesiden er rimelige for  

 fjernvarmeforbrugerne, og at der i prisen for fjernvarme kun indgår  

 omkostninger, der er nødvendige for fjernvarmeproduktionen.
 Ved de nuværende kraftvarmeanlæg  

 indebærer bestemmelsen, at de principper for deling af  

 kraftvarmefordelen, som parterne har fastsat i de gældende aftaler om  

 levering af fjernvarme, bliver opretholdt også fremover, således  

 at der ikke sker en overvæltning af omkostninger på varmesiden i  

 forhold til grundlaget for disse aftaler.
Ved etableringen af nye centrale kraftvarmeanlæg vil  

 fjernvarmevirksomhederne have mulighed for selv at etablere anlæggene  

 eller som hidtil at indgå aftale om køb af fjernvarme fra et  

 anlæg ejet af andre.
Også her skal prisreguleringen sikre, at der  

 kun indregnes nødvendige omkostninger i varmeprisen.
 Virksomheder, som producerer elektricitet ved  

 forbrænding af affald, vil for så vidt angår virksomhedens  

 leveringer af elektricitet være omfattet af reglerne i kapitel 9.  

 Elektriciteten vil være prioriteret i lastfordelingen og vil kunne  

 få en garanteret afregningspris efter bestemmelserne i § 57, stk. 1 og  

 3.
De af bestemmelsen omfattede anlæg er primært  

 etableret for at dække lokale behov for affaldsbortskaffelse igennem  

 affaldsforbrænding og et lokalt varmebehov.  

 Affaldsforbrændingsanlæg er først og fremmest etableret  

 med henblik på at håndtere affald.
Produktion af elektricitet og  

 varme er alene et sekundært formål.
Af den samlede elproduktion  

 udgjorde elproduktion fra affaldsforbrændingsanlæg kun ca. 2% i  

 1997.
 Med bestemmelsen i § 75, stk. 3, sikres, at et  

 økonomisk hvile-i-sig-selv princip svarende til det hvile-i-sig-selv  

 princip, som har fundet udtryk i miljøbeskyttelseslovens § 48  

 henholdsvis i varmeforsyningslovens kapitel 4, vil gælde for samtlige  

 virksomheder, som ejer og driver affaldsforbrændingsanlæg, idet  

 affaldsbehandlingsvirksomheden som helhed, dvs. inklusiv indtægterne  

 fra den tilknyttede elproduktion, økonomisk skal hvile-i-sig-selv,  

 således som det hidtil har været tilfældet.
Over- eller underskud vedrørende elproduktion skal  

 indgå i beregningen af affaldsbehandlingsprisen/affaldsgebyret og i  

 varmepriserne.
For kommuner, der producerer elektricitet i medfør af §  

 4, stk. 1, 1. pkt., omfatter reglen i stk. 3, 1. pkt. kommunens samlede  

 affaldsbehandling og indtægterne fra den tilknyttede elproduktion, jf.  

 § 48 i lov om miljøbeskyttelse.
Priserne for varme reguleres fortsat i  

 varmeforsyningsloven.
Eventuelle overskud inklusiv indtægter fra  

 tilknyttet elproduktion og opgjort efter en rimelig forrentning af  

 indskudskapitalen vil skulle afspejles i lavere  

 affaldsbehandlingspriser/affaldsgebyrer henholdsvis lavere priser for  

 virksomhedens varmeleverancer.
 Med bestemmelsen i stk. 3 vil virksomhederne ikke kunne  

 vælte omkostninger over på brugerne af  

 affaldsbehandlingsanlægget eller på fjernvarmeforbrugerne ved at  

 sælge den tilknyttede elproduktion til priser, som er lavere end den  

 højest mulige afregningspris.  

 Affaldsbehandlingsbehandlingsanlægget vil være sikret  

 afsætning af den producerede elektricitet til en i loven eller i  

 medfør af loven fastsat afregningspris.
Bestemmelsen bidrager til at opnå ensartede  

 vilkår for samtlige affaldsforbrændingsanlæg uanset  

 ejerskab.
Miljø- og energiministeren vil kunne fastsætte regler  

 for fordeling af omkostningerne.
Tilsynet med omkostningsfordelingen mellem  

 el- varme og affaldsbehandling vil skulle varetages af Energitilsynet, medens  

 fastsættelsen af affaldsgebyret efter miljøbeskyttelsesloven og  

 tilsynet hermed i øvrigt fortsat vil følge reglerne i  

 miljøbeskyttelsesloven.
 For eksisterende, elværksejede  

 affaldsforbrændingsanlæg vil der i forbindelse med den  

 selskabsmæssige udskillelse efter § 48 og overgangen til  

 prisfastsættelse efter § 75, skulle udarbejdes en  

 åbningsredegørelse efter bestemmelserne i § 101.
 Miljø- og energiministeren kan ifølge stk. 4  

 fastsætte regler om fordelingen af omkostningerne.
Tilsyn med priser, fastsættelse af regler Til § 76 Det fremgår af bestemmelsen, at de i stk. 1, nr.  

 1-6, nævnte forhold skal anmeldes til Energitilsynet.
Anmeldelserne er  

 som udgangspunkt offentlige, jf. § 82, og tjener til at sikre gennemsigtighed  

 og at give tilsynet mulighed for at kontrollere priser og betingelser.  

 Priser, tariffer og betingelser omfatter såvel priser efter faste  

 takster som forhandlede priser f.eks. for transit.
Både priser til  

 forbrugere og aftalte priser i andre led, som reguleres ved bevillingerne  

 skal anmeldes, eksempelvis priser for balanceringsydelser etc.  

 Leveringsbetingelser omfatter eksempelvis tilslutningsbetingelser for  

 forbrugere og producenter, vilkår for netadgang etc.
Med grundlaget for fastsættelsen sigtes til  

 budgetter, regnskaber m.v., eventuelt i standardiseret form, samt efter  

 omstændighederne leveringsaftaler af væsentligt omfang, f.eks. i  

 forsyningspligtvirksomheder.
Energitilsynet kan træffe nærmere  

 bestemmelse om omfang og form for det grundlag, som skal anmeldes.
 Med dokumentation for udskillelse af kommercielle  

 aktiviteter sigtes især til redegørelser for, at kommercielle  

 aktiviteter er udskilt efter bestemmelserne i kap. 7. Endvidere kan tilsynet  

 f.eks. påse, at netselskaberne kun udøver deres vederlagsfri  

 energibesparelsesaktiviteter på ikke-kommercielle områder,  

 således at aktiviteterne ikke påfører andre virksomheder  

 konkurrence.
 Ved nr. 5 sikres kontrollen med, at SEAS Transmission A/S  

 fortsat overholder de vilkår om afvikling af tab ved sideordnede  

 aktiviteter, som selskabet blev pålagt ved en godkendelse i  

 medfør af bestemmelserne i § 9, stk. 6, i den gældende  

 elforsyningslov.
 Endelig skal net- og transmissionsvirksomheder anmelde  

 regnskaber, budgetter og andre oplysninger efter tilsynets nærmere  

 bestemmelse til brug ved fastsættelse af indtægtsrammerne efter §  

 70.
 Det fremgår af stk. 2, at Energitilsynet endvidere  

 kan pålægge ejere af kraftvarmeproduktionsanlæg at anmelde  

 salgspriser for fjernvarme samt grundlaget for prisfastsættelsen.  

 Bestemmelsen tænkes anvendt, hvor der er behov for at følge  

 fordelingsforholdene nøjere for at undgå misbrug af dominerende  

 stilling, jf. § 75, stk. 2.
Energitilsynet kan ifølge stk. 3 fastsætte  

 regler om anmeldelser efter ovenstående bestemmelser.
Der kan  

 således fastsættes krav til, hvad der skal anmeldes, indholdet og  

 formen af anmeldelserne samt frister for anmeldelser.
Til § 77 Det fremgår af stk. 1 at Energitilsynet kan give  

 pålæg om ændring af priser og betingelser jf. herom  

 bemærkningerne til § 76, stk. 1, hvis tilsynet finder, at disse  

 må anses for at være i strid med bestemmelserne i denne lov, jf.  

 i øvrigt bestemmelserne i §§ 69-73 og § 75, stk. 2 og 3.
Hvis et ulovligt forhold i forbindelse med forhandlinger  

 om netadgang ikke kan bringes til ophør ved pålæg efter  

 stk. 1, kan Energitilsynet ifølge stk. 2 udstede pålæg til  

 bevillingshavere om at indgå en aftale om forholdet på  

 sædvanligt gældende vilkår for tilsvarende aftaler.
I den  

 forbindelse skal der lægges vægt på markedets praksis for  

 aftaler af tilsvarende varighed og omfang.
Endvidere kan Energitilsynet efter stk. 3 beslutte, at en  

 kollektiv elforsyningsvirksomhed skal nedsætte forbrugerpriserne, hvis  

 virksomheden har foretaget en disposition, der ikke kan anses for rimelig for  

 forbrugerne.
Der sigtes til eksempelvis ulovlige dispositioner til fordel for  

 sideordnede virksomheder og efter omstændighederne f.eks. også  

 urimelige dispositioner ved forsyningspligtige virksomheders indkøb af  

 elektricitet.
Energitilsynet kan herunder bestemme, at virksomheden i  

 nærmere angivet omfang skal anvende et overskud hertil.
Til kapitel 11 Energitilsynet Til § 78 De hidtidige prisudvalg   elprisudvalget og gas- og  

 varmeprisudvalget - består af repræsentanter for energisektorens  

 danske parter og denne form for interessevaretagelse er ikke  

 hensigtsmæssig i et fremtidigt mere konkurrencepræget  

 energimarked.
Det foreslås derfor, at der oprettes et nyt tilsyn,  

 betegnet "Energitilsynet", som er et uafhængigt udvalg, der  

 skal fungere på et objektivt og neutralt grundlag uden direkte  

 involvering fra sektorens parter.
Energitilsynets medlemmer udnævnes af miljø-  

 og energiministeren, men er i det daglige arbejde og i behandlingen af de  

 enkelte sager helt uafhængige af miljø- og energiministeren.
Det  

 generelle administrationsgrundlag for tilsynet er fastlagt i lovforslaget og  

 vil blive yderligere fastsat gennem retsregler med hjemmel heri.  

 Miljø- og energiministeren kan ikke ændre tilsynets konkrete  

 afgørelser, og kan ikke afsætte de udpegede medlemmer inden for  

 deres beskikkelsesperiode.
Energitilsynet skal ikke kun overtage de opgaver, som  

 hidtil er blevet varetaget af de to energiprisudvalg.
Disse udvalgs praksis  

 har i vid udstrækning været præget af bagudrettet kontrol  

 med de enkelte selskabers priser og betingelser og har derfor - i  

 overensstemmelse med den gældende lovgivning - været præget  

 af enkeltsagsafgørelser inden for rammen af hvile-i-sig-selv  

 princippet.
Med etableringen af det nye Energitilsyn lægges der op til  

 et mere fremadrettet, aktivt tilsyn, hvor reguleringen med omkostningsrammer  

 og benchmarking skal tilskynde til samarbejde og effektiviseringer i  

 sektoren.
Endvidere vil lovforslaget i højere grad end den  

 hidtil gældende elforsyningslov indebære bedømmelse af  

 tekniske forhold i forbindelse med, at produktions- og handelsvirksomheder  

 skal have en lige og så vidt mulig uhindret adgang til nettet.
Dette  

 gælder således bedømmelse af kapacitetsforhold,  

 nødvendig reservekapacitet, lagerkapacitet, måletekniske forhold  

 herunder forskrifter herfor m.v., ligesom dele af tariferingen på  

 nettet er afhængig af en teknisk bedømmelse, f.eks. af  

 nødvendig mængde balancekraft til varetagelse af den  

 prioriterede produktion, håndtering og fordeling af denne produktion  

 m.v., forskning og energibesparelser o.s.v.
 De kollektive elforsyningsvirksomheder vil med henblik  

 på at opfylde deres forpligtelser efter loven - herunder navnlig de  

 forpligtelser, der er opregnet i § 8 - efter omstændighederne kunne  

 være nødsaget til at indgå aftaler og/eller udvise en  

 adfærd, som under normale omstændigheder ville blive anset for at  

 stride mod bestemmelserne i konkurrencelovens § 6  

 (konkurrencebegrænsende aftaler) eller § 11 (misbrug af dominerende  

 stilling). Det følger imidlertid af konkurrencelovens § 2, stk. 2, at  

 bl.a. bestemmelserne i lovens §§ 6 og 11 ikke finder anvendelse, "hvis en  

 konkurrencebegrænsning er en direkte eller nødvendig  

 følge af offentlig regulering". Afgørelsen af, om en  

 konkurrencebegrænsning er en direkte eller nødvendig  

 følge af offentlig regulering, skal i henhold til konkurrencelovens §  

 2, stk. 4, træffes af den myndighed m.v., der har fastsat den  

 pågældende regulering eller, såfremt reguleringen er  

 fastsat ved lov eller EF-forordning, af vedkommende minister.
Det vil således være op til miljø- og  

 energiministeren at vurdere, om konkurrencebegrænsende aftaler og/eller  

 adfærd, der kan udgøre et misbrug af dominerende stilling,  

 må anses for at være en direkte eller nødvendig  

 følge af den regulering, der følger af loven eller af regler,  

 som ministeren har fastsat i medfør af loven.
Såfremt den  

 konkurrencebegrænsende aftale eller adfærd vedrører  

 forhold, der er reguleret i regler, som Energitilsynet har fastsat i henhold  

 til loven, vil det være tilsynet, der skal foretage den omhandlede  

 vurdering.
Såfremt miljø- og energiministeren og/eller  

 Energitilsynet vurderer, at en aftale eller adfærd ikke er en direkte  

 eller nødvendig følge af denne lov eller af regler fastsat i  

 henhold til loven, vil det være op til Konkurrencerådet at  

 vurdere, om der foreligger en overtrædelse af konkurrencelovens  

 bestemmelser.
De beføjelser, der tilkommer Energitilsynet efter denne  

 lov, vil kunne udøves, selv om Konkurrencerådet konstaterer, at  

 der ikke foreligger nogen overtrædelse af konkurrencelovens  

 bestemmelser.
 Med hjemmel i § 78, stk. 3, vil der blive udstedt en  

 bekendtgørelse som nærmere præciserer Energitilsynets  

 opgaver.
Blandingen af nye og gamle opgaver gør det  

 naturligt at sekretariatsbetjene tilsynet med faglig bistand fra såvel  

 Konkurrencestyrelsen (som betjente de hidtidige prisudvalg) som fra  

 Energistyrelsen.
Den nærmere opgavefordeling i forbindelse med  

 sekretariatsbetjeningen vil blive aftalt mellem erhvervsministeren og  

 miljø- og energiministeren.
Der skal fastlægges en  

 forretningsgang ved sekretariatsbetjeningen, som understøtter  

 tilsynets uafhængighed i det daglige arbejde.
De omkostninger, som er forbundet med Energitilsynets  

 etablering og drift, skal betales af de virksomheder og selskaber, der  

 føres tilsyn med.
Miljø- og energiministeren kan efter  

 bestemmelsen i stk. 7 fastsætte regler om, at der til dækning af  

 tilsynets omkostninger skal betales et gebyr for indbringelse af klage.
Der  

 vil dog som udgangspunkt ikke blive stillet krav om gebyr ved indbringelse af  

 klage fra forbrugere m.v., hvorimod gebyr for indbringelse af sager fra de  

 kollektive elforsyningsvirksomheder og de kommercielle parter kan vise sig  

 hensigtsmæssigt.
Til § 79 Energitilsynets medlemmer skal have branchekendskab, men  

 skal ikke repræsentere energisektorens parter eller i øvrigt  

 have særlig tilknytning hertil.
Tilsynets virksomhed skal ikke  

 være præget af "interessevaretagelse", men af  

 afgørelser truffet på et helt objektivt grundlag.
Dette er  

 baggrunden for, at der i loven stilles krav om at mindst et medlem skal  

 opfylde betingelserne for at kunne være landsdommer.
Til § 80 Energitilsynet kan behandle og afgøre sager  

 på eget initiativ eller på grundlag af en anmeldelse eller en  

 klage.
Udover at tage stilling til klager og udføre tilsynsopgaver vil  

 tilsynet således kunne iværksætte generelle analyser og  

 undersøgelser af branchen med henblik på at kunne vurdere  

 forholdet mellem omkostninger og ydelser eller virke for fusioner og  

 samarbejde mellem selskaber for gennem strukturrationaliseringer at  

 opnå effektiviseringsgevinster til gavn for forbrugerne.
 Energitilsynets kontrol med priser, aftaleforhold,  

 leveringsbetingelser m.m. omfatter kompetence til   efter en forhandling   at  

 gribe ind over for såvel ulovlige som urimelige forhold, jf. § 77.
Til § 81 Det har været nøje vurderet, om der er behov  

 for en bestemmelse af denne karakter, som giver en offentlig myndighed adgang  

 til privat ejendom.
Det er fundet nødvendigt at medtage bestemmelsen  

 for at sikre, at Energitilsynet kan varetage sine opgaver i henhold til loven  

 på et effektivt og betryggende grundlag, som det vurderes ikke ville  

 kunne opnås på anden måde.
Bestemmelsen skal blandt andet  

 ses på baggrund af eldirektivets artikel 22, hvorefter medlemsstaterne  

 skal etablere passende, effektive mekanismer med henblik på blandt  

 andet kontrol for at hindre ethvert misbrug af dominerende stilling m.v.
Energitilsynets adgang til en virksomheds ejendom er  

 begrænset til de lokaliteter på ejendommen, hvor de oplysninger,  

 der er nødvendige for tilsynets varetagelse af sine opgaver,  

 forefindes.
Det vil sædvanligvis være virksomhedens  

 administrationslokaler.
 Der er i overensstemmelse med fast lovgivningspraksis ikke  

 i bestemmelsen fastsat krav om retskendelse, da der ikke er et retsindhold  

 for retten at tage stilling til.
Til §§ 82 og 83 Selvom der i lovforslaget er lagt stor vægt på  

 at sikre Energitilsynets uafhængighed, må det sikres, at der er  

 et tæt samarbejde mellem tilsynet og de øvrige  

 energimyndigheder.
Efter § 82 skal Energitilsynet derfor årligt  

 udarbejde en rapport til miljø- og energiministeren, ligesom tilsynet  

 skal offentliggøre analyser og statistiske oplysninger, så  

 sådanne oplysninger kan indgå i de øvrige  

 energimyndigheders arbejde.
For at sikre at den forestående markedsåbning  

 på elområdet sker på en måde, så forbrugerne  

 har mulighed for at gennemskue vilkårene fra forskellige  

 leverandører, er der i loven givet tilsynet kompetence til at tage de  

 fornødne skridt til at sikre gennemsigtighed omkring priser, tariffer,  

 rabatter og vilkår.
Tilsynet kan fastætte regler om, hvorledes  

 sådanne oplysninger skal offentliggøres overfor kunderne.
 Samarbejdet mellem Energitilsynet og miljø- og  

 energiministeren er yderligere søgt styrket gennem bestemmelser om  

 udveksling af informationer, ligesom Energitilsynet har pligt til at  

 gøre miljø- og energiministeren opmærksom på  

 forhold, som tilsynet mener vil kunne have betydning for ministerens arbejde.  

 Et sådant samarbejde vil navnlig kunne blive relevant i forbindelse med  

 Energistyrelsens tilsyn med overholdelse af bevillingsforpligtelserne for  

 produktionsselskaber og for de kollektive forsyningsvirksomheder.
Til kapitel 12 Oplysningspligt, regnskabsforhold Til § 84 Myndighederne kan med hjemmel i stk. l kræve alle  

 oplysninger, som skønnes nødvendige for deres virksomhed, eller  

 til afgørelse af om et forhold er omfattet af lovens bestemmelser,  

 herunder regnskaber, regnskabsmateriale, udskrift af bøger, andre  

 forretningspapirer og elektronisk lagrede data.
Bestemmelsen sikrer  

 implementering af eldirektivets artikel 13.
Bestemmelsen i stk. 2 skal eksempelvis sikre, at  

 myndighederne kan pålægge de nævnte virksomheder at  

 udlevere det nødvendige datagrundlag for udarbejdelse af f.eks.  

 forbrugs- og produktionsstatistikker.
Myndighederne kan desuden  

 pålægge virksomhederne at udarbejde statistiske analyser over  

 udviklingen i elforbruget og dettes fordeling på forskellige  

 forbrugerkategorier og anvendelsesformål og udlevere disse oplysninger  

 til myndighederne.
Bestemmelsen sikrer hjemmel til fortsat  

 gennemførelse af Rådets direktiv 90/377/EØF af 29. juni  

 1990 om prisgennemsigtighed, som pålægger medlemsstaterne at  

 sikre, at leverandører af elektricitet til store elforbrugere i  

 industrien forpligtes til under fortrolighed at give meddelelse til  

 Kommissionen om priser og salgsbetingelser m.v. i overensstemmelse med  

 direktivets nærmere krav til de statistiske oplysninger.
 Direktivet er i dag gennemført ved aftale mellem de  

 berørte parter om, at brancheforeningen udarbejder de statistiske  

 oplysninger og sender dem til Danmarks statistik, som officielt sender dem  

 til Eurostat.
Bestemmelsen indeholder en udtrykkelig hjemmel for  

 ministeren til at pålægge de berørte virksomheder at  

 afgive oplysninger i overensstemmelse med direktivets krav.
I denne og  

 lignende situationer vil der kunne være behov for også at  

 pålægge elhandelsvirksomheder forpligtelser med hjemmel i stk. 2.  

 I øvrigt er bestemmelsen i første række rettet mod  

 bevillingshaverne.
Formålet med stk. 3 er at sikre, at de  

 systemansvarlige virksomheder hos de øvrige kollektive  

 elforsyningsvirksomheder og hos elproduktions- og elhandelsvirksomheder kan  

 kræve de oplysninger, som er nødvendige til varetagelsen af  

 deres opgaver.
Som følge af karakteren af de systemansvarlige  

 virksomheders opgaver vil disse have et stort behov for at kunne indhente  

 oplysninger hos andre virksomheder.
Stk. 4 pålægger de kollektive  

 elforsyningsvirksomheder at meddele andre virksomheder, som eksempelvis vil  

 kunne være brugerne af elsystemet, tilstrækkelige oplysninger til  

 at sikre, at transmission og distribution af elektricitet kan foregå  

 på en måde, der er forenelig med en sikker og effektiv drift af  

 det sammenkoblede system.
Bestemmelsen dækker bl.a. de systemansvarlige  

 virksomheders oplysningsforpligtelse i henhold til eldirektivets artikel 7.  

 stk. 4.
Til § 85 Bestemmelsen pålægger elproduktions- og  

 elhandelsvirksomheder at følge årsregnskabslovens regler.
Der  

 findes ikke i den gældende elforsyningslov tilsvarende krav til  

 regnskabsføringen.
For de virksomheder, som ikke i dag er forpligtet  

 til at følge årsregnskabslovens regler, vil bestemmelsen kunne  

 indebære, at nogle virksomheder vil skulle ændre deres  

 regnskabsføring.
 Bestemmelsen indebærer endvidere krav om  

 regnskabsmæssig adskillelse i de situationer, hvor virksomhederne  

 samtidig driver ikke elektricitetsrelateret aktivitet.
 I andre situationer følger det af lovens krav om  

 selskabsmæssig adskillelse, herunder § 47, at der også vil  

 være regnskabsmæssig adskillelse mellem transmissions, net- og  

 forsyningspligtaktiviteter samt ikke elektricitetsrelaterede aktiviteter.
Efter stk. 3 kan miljø- og energiministeren  

 fastsætte nærmere regler om virksomhederne  

 regnskabsføring.
Reglerne vil skulle udarbejdes under hensyn til  

 bestemmelserne i eldirektivets artikel 14.
 Bestemmelsen skal ses i sammenhæng med § 69, stk. 2,  

 hvorefter miljø- og energiministeren kan fastsætte regler om  

 kollektive elforsyningsvirksomheders budgettering og regnskabsføring.
Til kapitel 13 Sanktionsbestemmelser Til § 86 Bestemmelsen i § 86 giver adgang til, at  

 Energitilsynet kan pålægge daglige eller ugentlige  

 tvangsbøder i tilfælde af, at påbud meddelt af  

 Energitilsynet i medfør af § 77 ikke efterkommes rettidigt.  

 Bestemmelsen skal blandt andet ses på baggrund af eldirektivets artikel  

 22, hvorefter medlemsstaterne skal etablere passende, effektive mekanismer  

 med henblik på regulering, kontrol og gennemsigtighed for at hindre  

 ethvert misbrug af dominerende stilling, navnlig til skade for forbrugerne,  

 og enhver form for aggressiv adfærd.
Det er skønnet, at  

 effektueringen af pålæg om priser m.v. har en særlig  

 hastende karakter, ikke mindst i den nuværende situation, hvor der er  

 tale om introduktion af konkurrence på et hidtil monopolreguleret  

 område.
Det bemærkes f.eks., at afgørelser om priser eller  

 andre betingelser over for kunder, der bl.a. kan være industrielle  

 storforbrugere, kan have kontraktsmæssige konsekvenser, f.eks. bortfald  

 af indgået kontrakt i tilfælde af, at Energitilsynets påbud  

 ikke efterkommes rettidigt.
Afgørelser om nettarifering vil  

 påvirke et meget stort antal brugere af nettet og dermed have  

 væsentlige konsekvenser samlet set.
Samtidig skønnes  

 mulighederne for at opnå effektiviseringer i de kollektive  

 elforsyningsvirksomheder i høj grad at bero på, at  

 indtægtsrammerne respekteres, og at der kan skrides ind  

 umiddelbart.
Til § 87 og 88 §§ 87 og 88 indeholder strafbestemmelser, som  

 skal medvirke til at sikre lovens overholdelse.
Bestemmelserne bygger  

 på samme principper for strafbestemmelser som i den hidtil  

 gældende elforsyningslov.
Til kapitel 14 Klager, Energiklagenævn m.m.
Til § 89 Bestemmelsen foreslår, at det uafhængige  

 Energiklagenævn, som er nedsat i henhold til § 5, stk. 2, i lov om  

 statstilskud til dækning af udgifter til kuldioxidafgift i visse  

 virksomheder med et stort energiforbrug, jf. lovbekendtgørelse nr. 850  

 af 13. november 1995, skal være 2. instans for afgørelser  

 truffet i henhold til loven af miljø- og energiministeren og  

 Energitilsynet.
Derved overføres ved lovens ikrafttræden, eller  

 senere, jf. § 103, de klagesager, som i dag behandles af  

 Konkurrenceankenævnet over Elprisudvalgets afgørelser, til  

 Energiklagenævnet.
Herudover skal nævnet være ankeinstans i  

 forhold til en række yderligere afgørelser truffet af  

 miljø- og energiministeren og Energitilsynet i medfør af loven.
Til § 90 Stk. 1, nr. 1, skal ses i sammenhæng med den  

 generelle delegationsbeføjelse i § 92, hvorefter miljø- og  

 energiministerens beføjelser efter loven helt eller delvist  

 påtænkes henlagt til Energistyrelsen, og at det i den forbindelse  

 vil være hensigtsmæssigt at kunne afskære adgangen til at  

 klage til ministeren over styrelsens afgørelser.
Samtidig bemyndiges  

 ministeren til at fastsætte nærmere regler om klageberettigede,  

 og om hvilke afgørelser der kan påklages, idet det samtidig  

 forudsættes, at visse mindre indgribende afgørelser kan  

 afgøres endeligt i 1. instans.
 Stk. 1, nr. 2, indeholder en generel bemyndigelse til  

 ministeren om at fastsætte regler for gebyr, herunder  

 størrelsen, ved indbringelse af en klage for  

 Energiklagenævnet.
Til § 91 I loven om statstilskud til dækning af udgifter til  

 kuldioxidafgift er fastsat en sammensætning af Energiklagenævnets  

 medlemmer med henblik på de sagstyper, som nævnet skal behandle  

 efter denne lov.
Der vil være behov for en anden medlemsmæssig  

 sammensætning af nævnet i forbindelse med klager efter  

 elforsyningsloven.
En nævnsmæssig sammensætning, der anses  

 for hensigtsmæssig for denne sagstype, foreslås derfor fastsat  

 ved § 91.
Til § 92 Bestemmelsen indeholder en generel hjemmel  

 for miljø- og energiministeren til at bemyndige en institution under  

 ministeriet eller en anden myndighed til at udøve ministerens  

 beføjelser efter loven.
Det forventes, at ministeren helt eller  

 delvist vil delegere sine beføjelser efter loven til Energistyrelsen,  

 således som det også er tilfældet efter den hidtil  

 gældende elforsyningslov.
Til kapitel 15 Ikrafttrædelses-, ophævelses- og  

 overgangsbestemmelser Ikrafttrædelse Til § 93 For at loven skal kunne fungere i praksis, vil der skulle  

 udarbejdes en række bekendtgørelser og andet  

 administrationsgrundlag, som f.eks. paradigmer for bevillingsskrivelser, krav  

 til vedtægter o.s.v., ligesom Energitilsynet skal etableres.
Endvidere  

 vil de eksisterende elforsyningsselskaber skulle gennemføre en  

 række organisatoriske, administrative og aftalemæssige  

 tilpasninger for at kunne leve op til kravene i den nye elforsyningslov.
 Der sigtes derfor mod, at loven i sin helhed kan  

 sættes i kraft pr. 1. januar 2000 med de fornødne  

 overgangsregler.
Det foreslås, at tidspunktet for lovens  

 ikrafttræden fastsættes af ministeren med mulighed for, at dele  

 af loven kan sættes i kraft før andre, herunder hel eller delvis  

 ikrafttrædelse af lovens enkelte bestemmelser.
Dette vurderes at  

 være hensigtsmæssigt bl.a. under hensyn til, at dele af loven  

 ikke vil kunne sættes i kraft, før Europa-Kommissionens  

 godkendelse efter statsstøttereglerne foreligger.
Ligeledes vil det  

 eventuelt kunne blive aktuelt at sætte dele af loven i kraft på  

 et tidligere tidspunkt af hensyn til implementeringen af eldirektivet.  

 Herudover vil praktiske hensyn kunne tale for en gradvis implementering.
Ophævelse Til §§ 94, 95 og 96 Bestemmelserne skal ses i sammenhæng med § 93 og  

 skal muliggøre en etapevis ophævelse af elforsyningsloven i takt  

 med, at denne skal erstattes af bestemmelser i denne lov.
Ved § 95 bemyndiges  

 ministeren til at ophæve de bestemmelser i lov om udnyttelse af  

 vedvarende energi m.v., som omhandler vindkraftanlæg, herunder  

 afregningsprisen for strøm for sådanne anlæg.  

 Bestemmelserne vil blive ophævet samtidig med ikraftsættelsen af  

 bestemmelserne i kapitel 9 i denne lov, som herefter vil regulere disse  

 forhold.
 § 96 åbner bl.a. mulighed for, at  

 bekendtgørelse nr. 1148 af 13. december 1996, som ændret ved  

 bekendtgørelse nr. 392 af 23. juni 1998 om ændring af  

 bekendtgørelse om vindmøllers tilslutning til elnettet og  

 bekendtgørelse nr. 270 af 2. maj 1991 om typegodkendelse og  

 certificering af vindmøller forbliver i kraft, indtil de erstattes af  

 nye regler udstedt i medfør af denne lov.
Til § 97 Denne regel indeholder bestemmelser om de betingelser,  

 hvorunder de hidtidige virksomheder på elområdet har ret til at  

 få bevilling til virksomhed, som efter denne lov er bevillingspligtig.  

 Udgangspunktet er, at virksomheder, der ved lovens ikrafttræden driver  

 virksomhed, herunder virksomhed som i modsætning til tidligere  

 gøres bevillingspligtig, ved lovens ikrafttræden har ret til at  

 få bevilling til virksomheden.
 Bestemmelsen tager navnlig sigte på at sikre, at de  

 nuværende distributionsselskaber kan få såvel en  

 netbevilling, som en forsyningpligtbevilling, hvis de ønsker dette og  

 opfylder betingelserne herfor.
 Stk. 2 fastsætter, at det er en betingelse for  

 meddelelse af bevilling til kollektiv elforsyningsvirksomhed, at (andele af)  

 elproduktionsvirksomheder, transmissionsvirksomheder, systemansvarlige  

 virksomheder og forsyningspligtige virksomheder er direkte ejet af den  

 virksomhed, der skal drive netvirksomheden.
Under den eksisterende ordning gælder der ingen  

 særlige bestemmelser om, hvem der kan være ejer af  

 elforsyningsvirksomheder.
De pågældende virksomheder er på  

 nuværende tidspunkt ofte samlet i én juridisk person, men  

 lovforslaget vil medføre, at der i et vist omfang skal oprettes  

 selvstændige selskaber med begrænset ansvar med henblik på  

 udførelse af elproduktions- og elforsyningsvirksomhed.
Kapitalandele i  

 disse nyoprettede selskaber vil skulle placeres i det selskab (eller anden  

 form for juridisk person), der fremover vil skulle drive netvirksomheden.
Som  

 det fremgår af § 47, stk. 2, vil net- og transmissionsvirksomhed dog  

 kunne drives inden for rammerne af én juridisk person.
Såfremt kapitalandele i elproduktionsvirksomheder,  

 transmissionsvirksomheder, systemansvarlige virksomheder og  

 forsyningspligtige virksomheder på tidspunktet for lovforslagets  

 fremsættelse besiddes indirekte af den virksomhed, der vil skulle drive  

 netvirksomhed - hvorved forstås, at netvirksomheden besidder  

 kapitalandelene indirekte som følge af besiddelse af kapitalandele i  

 andre selskaber mv. - vil bestemmelsen indebære, at kapitalandelene vil  

 skulle overføres til netvirksomheden.
Kapitalandele i de omhandlede  

 virksomheder, der direkte eller indirekte besiddes af den kommende  

 netvirksomheds ejere, vil også skulle overføres til  

 netvirksomheden, førend denne virksomhed kan opnå den  

 fornødne bevilling.
Det er ligeledes en betingelse for meddelelse af  

 bevilling til transmissionsvirksomheder, systemansvarlige virksomheder og  

 forsyningspligtige virksomheder, at ejerandelene i disse virksomheder er  

 overført til den eller de berørte netvirksomheder.
 Stk. 2 opstiller således et organisatorisk krav,  

 hvorefter det er en betingelse for meddelelse af bevilling, at der i relation  

 til eksisterende elforsyningsvirksomheder (eller ejerandele heri), som ligger  

 inden for en fælles ejerkreds, etableres en juridisk struktur, hvor det  

 er netvirksomheden, der er den direkte modervirksomhed for de øvrige  

 virksomheder.
 Bestemmelsen tjener et dobbelt formål:
 Lovforslaget indebærer, at  

elproduktionsvirksomheder (kraftværker m.v.) ikke længere  

 vil være underlagt hvile-i-sig-selv princippet, der har været  

 lovfæstet siden ikrafttrædelsen af den nugældende  

 elforsyningslov den 1.1.1977. Hvile-i-sig-selv princippet medfører, at  

 optjente værdier som udgangspunkt skal benyttes til at nedbringe  

 omkostningerne ved virksomhedens fremtidige drift, og i det omfang den  

 eksisterende ordning har muliggjort en opsparing af værdier i  

 elproduktionsvirksomhederne, har det derfor været forudsat, at disse  

 værdier skulle komme forbrugerne til gode, jf. dog § 74, stk. 3.
Ved at placere det direkte ejerskab til  

 elproduktionsvirksomhederne i netvirksomheden opnås, at udlodninger fra  

 elproduktionsvirksomheder eller kapitalgevinster ved afståelse af  

 ejerandele i disse virksomheder som udgangspunkt kun kan benyttes til  

 netvirksomhedens bevillingspligtige aktiviteter, jf. § 70. I overensstemmelse  

 med de forudsætninger, der ligger til grund for den eksisterende  

 ordning, sikres det derfor, at de værdier, der er opsparet i perioden  

 siden 1.1.1977, kommer forbrugerne til gode.
Som det fremgår af  

 bemærkningerne til § 74, stk. 3, vil netvirksomheden som ejer af  

 (andele af) elproduktionsvirksomheder derimod fortsat kunne disponere frit  

 over dels den egenkapital, der stammer fra tiden før den  

 nuværende lovs ikrafttræden den 1.1.1977, dels den kapital, som  

 der i øvrigt har kunnet disponeres frit over allerede under den hidtil  

 gældende elforsyningslov.
Ejere af elproduktionsvirksomheder har under den  

 eksisterende ordning som nævnt ikke kunnet have nogen berettiget  

 forventning om, at der kunne opstå (yderligere) fri kapital, som kunne  

 benyttes til udlodning eller lignende.
Når elproduktionsvirksomhederne  

 ikke længere vil være underlagt hvile-i-sig-selv princippet,  

 må dette forventes at medføre en ikke ubetydelig  

 forøgelse af elproduktionsvirksomhedernes værdi.
Også  

 denne værdistigning vil i medfør af den foreslåede ordning  

 komme forbrugerne til gode.
 Bestemmelsen skal ses i sammenhæng med § 36, som  

 sikrer, at den beskrevne ejerstruktur opretholdes, sålænge  

 elproduktionsvirksomheden bevares inden for en fælles ejerkreds, jf.  

 nærmere bemærkningerne til denne bestemmelse.
I relation til transmissionsvirksomheder, systemansvarlige  

 virksomheder og forsyningspligtige virksomheder sikrer stk. 2, at  

 kommercielle ejerinteresser ikke får indflydelse på de kollektive  

 elforsyningsvirksomheders drift, hvilket kunne være skadeligt for en  

 fri konkurrence og skabe en risiko for misbrug.
Bestemmelsen skal på  

 dette punkt ses i sammenhæng med § 38, der modvirker denne risiko for  

 så vidt angår tiden efter lovens ikrafttræden.
 I medfør af stk. 3 har miljø- og  

 energiministeren mulighed for at dispensere fra betingelsen i stk. 2,  

 såfremt særlige hensyn tilsiger det.
Det er ikke muligt at udelukke, at bestemmelsen i stk. 2 -  

 såfremt der ikke er mulighed for at dispensere herfra - vil kunne  

 indebære, at der kun kan opnås bevilling ved overførsel af  

 ejerandele mellem virksomheder, der ikke kan anses for at ligge inden for  

 samme ejerkreds.
Dette vil f.eks. kunne være tilfældet,  

 såfremt den virksomhed, der søger netbevilling, delvis ejes af  

 en juridisk person, der ikke besidder ejerandele i de  

 transmissionsvirksomheder m.v., der i øvrigt ligger inden for den  

 fælles ejerkreds.
Det samme vil gælde, hvis kravet i stk. 2  

 fører til, at det indbyrdes forhold mellem ejernes andele i en  

 transmissionsvirksomhed m.m. forrykkes.
I givet fald ville kravet om  

 overførsel af ejerandele til netvirksomheden kunne udgøre et  

 ekspropriativt indgreb, hvilket ikke er tilsigtet.
 Dispensationsadgangen forudsættes kun benyttet i  

 netop de tilfælde, hvor en håndhævelse af stk. 2 ville  

 kunne udgøre et ekspropriativt indgreb.
Til §§ 98 og 99 § 98 indeholder overgangsbestemmelser, der opretholder  

 tidligere givne bevillinger og tilladelser i overensstemmelse med deres  

 indhold og løbetid.
Langt den overvejende del af  

 produktionsbevillingerne udløber med udgangen af 1999. I henhold til  

 stk. 2 kan en bevillingspligtig virksomhed, når den har indgivet  

 ansøgning om bevilling, midlertidigt fortsætte sin virksomhed  

 uden bevilling indtil miljø- og energiministeren har afgjort  

 ansøgningen.
I stk. 3 gives endvidere hjemmel til, at  

 bevillingskravene for net- og forsyningspligtvirksomhederne kan sættes  

 gradvist i kraft. § 99 skal sikre hjemmel til fastsættelse af de  

 nødvendige overgangsregler.
Til § 100 Med lovforslaget introduceres nye regler for  

 prisregulering af sektoren.
Hvile-i-sig-selv princippet afskaffes og  

 produktion og handel fritages helt for prisregulering, mens prisreguleringen  

 af de kollektive elforsyningsvirksomheder moderniseres.
I forbindelse med overgangen til en ny prisregulering er  

 der behov for bestemmelser om opgørelse af selskabernes over- og  

 underdækning indtil lovens ikrafttræden, ligesom der er behov for  

 at sikre, at uforbrugte, henlagte midler tilbagebetales til forbrugerne som  

 konsekvens af, at de nuværende henlæggelsesregler afskaffes.  

 Disse udeståender skal efter bestemmelsen for de kollektive  

 forsyningsvirksomheder anmeldes og udlignes over de fremtidige priser og  

 tariffer efter Energitilsynets nærmere bestemmelse.
De kollektive  

 forsyningsvirksomheder skal på baggrund af opgørelsen udarbejde  

 en åbningsbalance, som skal danne grundlag for den fremtidige  

 prisfastsættelse.
 Bestemmelsen i stk. 5 sikrer, at SEAS forsat kan indregne  

 de realiserede tab ved den tidligere drift af sideordnet virksomhed med drift  

 af tomater.
Til § 101 Dele af bestemmelsen svarer til § 100 med hensyn til at  

 sikre opgørelsen af ikke anvendte henlæggelser og over- og  

 underdækning.
Derudover skal bestemmelsen sikre, at  

 produktionsselskaberne opgør omkostninger, som de har påtaget  

 sig eller er blevet pålagt, herunder strandede omkostninger, opfyldelse  

 af forsyningspligt overfor fjernvarmekunder og udnyttelse af biomasse og  

 udbygning med vindkraft.
Størrelsen af forpligtelserne opgøres  

 af selskaberne efter bestemmelser fastsat af ministeren.
 Ifølge stk. 2 skal opgørelsen danne grundlag  

 for virksomhedernes økonomiske åbningsbalance i forbindelse med  

 prisfastsættelse efter § 75 i denne lov.
 Stk. 3 og 4 indeholder bestemmelser om den særlige  

 økonomiske opgørelse, som vil skulle danne grundlag for  

 åbningsbalancen i de elproduktionsvirksomheder, som ved lovens  

 ikrafttræden udøver virksomhed ved forbrænding af affald.  

 Opgørelsen vil bl.a. skulle indeholde oplysninger om, hvorledes  

 anlægget er finansieret og om anlæggets forventede restlevetid.
I stk. 5 sikres hjemmel til, at miljø- og  

 energiministeren kan godkende, at ejeren i forbindelse med udskillelsen af  

 affaldsforbrændingsaktiviteterne og den dertil knyttede elproduktion i  

 en særligt hvile-i-sig-selv reguleret virksomhed kan ydes en betaling  

 fra affaldsforbrændingsvirksomheden til den virksomhed, som udskiller  

 affaldsforbrændingsanlægget.
Betalingen modsvarer den  

 nødvendige fremmedkapital, som er en følge af, at aktiverne  

 forøges, fordi tidligere foretagne henlæggelser over elprisen  

 trækkes ud af opgørelsen.
Hvis der ydes en sådan betaling  

 fra affaldsforbrændingsvirksomheden, vil denne skulle indgå i  

 åbningsbalancen efter stk. 2.
Stk. 6 skal sikre, at ministeren, efter at de  

 økonomiske forpligtelser for kraftværkerne er afklaret, kan  

 træffe beslutning om, hvorledes kraftværkernes samlede  

 økonomiske overgang fra hvile-i-sig-selv til markedsvilkår skal  

 forløbe.
Herunder skal ministeren godkende størrelsen af de  

 forpligtelser, der er nævnt i stk. 1, og tage stilling til hvorledes de  

 skal forløbe fremover.
Til § 102 Det følger af §§ 4, 47 og 48, at det ved lovens  

 ikrafttræden i et vist omfang vil kunne være nødvendigt at  

 opsplitte en eksisterende juridisk enhed i flere selvstændige juridiske  

 enheder, herunder selskaber med begrænset ansvar.
Hver enkelt af disse  

 selvstændige juridiske enheder vil fremover skulle varetage en bestemt  

 aktivitet, såsom elproduktion, forsyningspligtvirksomhed, netvirksomhed  

 m.v.
Måden, hvorpå denne opsplitning gennemføres, vil  

 kunne få afgørende indflydelse på fastlæggelsen af  

 de priser, som den enkelte virksomhed fremover vil kunne kræve for sine  

 ydelser, jf. herved navnlig bestemmelserne i lovens kap. 10, idet  

 omkostningsniveauet i den enkelte virksomhed vil afhænge af, hvilke  

 aktiver og passiver der "følger med" virksomheden ved  

 opsplitningen af eksisterende juridiske enheder.
Bestemmelsen i § 102, stk. 1, har til formål at  

 præcisere, at opsplitningen skal gennemføres således, at  

 de aktiver og passiver, der indgår i den eksisterende virksomhed,  

 henføres til de respektive nye juridiske enheder, hvor de naturligt  

 hører hjemme.
Herved præciseres det samtidig, at ejerne i  

 forbindelse med en eventuel opsplitning af eksisterende juridiske enheder  

 ikke må trække kapital ud af disse.
I henhold til § 102, stk. 2,  

 påses dette i tilknytning til Energitilsynets og/eller miljø- og  

 energiministerens godkendelse eller fastlæggelse af virksomhedernes  

 åbningsbalancer i henhold til §§ 100 og 101.
Bestemmelserne i stk. 1-2 tænkes ikke administreret  

 på en sådan måde, at der stilles hindringer i vejen for en  

 hensigtsmæssig fremtidig struktur.
Det kan f.eks. være naturligt  

 for elforsyningsvirksomheder med en fælles ejerkreds, at generelle  

 administrative opgaver samles i et enkelt selskab, der stiller sine ydelser  

 til rådighed for samtlige virksomheder inden for ejerkredsen.  

 Bestemmelsen er i sådanne tilfælde ikke til hinder for, at det  

 administrative personale og hertil hørende aktiver i form af  

 edb-anlæg eller lignende placeres i det pågældende selskab,  

 selv om personalet udfører funktioner for en række andre  

 juridiske enheder.
Navnlig i relation til eksisterende juridiske enheders  

 gældsforpligtelser vil det efter omstændighederne kunne  

 være vanskeligt præcist at henføre en konkret  

 gældsforpligtelse til bestemte aktiver eller aktiviteter.
I så  

 fald må der ske en rimelig, skønsmæssig fordeling af  

 gældsforpligtelsen mellem de juridiske enheder, der fremover vil skulle  

 bestå.
Det præciseres i stk. 1, 2. pkt., at fordelingen af  

 passiverne udelukkende vedrører det interne forhold mellem de  

 selvstændige juridiske enheder, der vil skulle etableres som  

 følge af loven.
Bestemmelsen er således en præcisering af,  

 at der ikke sker noget lovbestemt debitorskifte i forhold til de eksisterende  

 virksomheders kreditorer.
Den juridiske enhed, der ved lovens  

 ikrafttræden hæfter for en given gældsforpligtelse, vil  

 således ikke i forhold til kreditor blive frigjort for denne  

 forpligtelse, uanset om det pågældende passiv i det interne  

 forhold mellem de juridiske enheder, der etableres, henføres (helt  

 eller delvis) til en anden juridisk enhed.
Til § 105 Bestemmelsen giver ministeren bemyndigelse til at  

 fastsætte de nødvendige overgangsregler, hvilket skønnes  

 nødvendigt under hensyn til, at det må påregnes, at der i  

 forbindelse med overgangen til den nye lovgivning vil kunne opstå behov  

 for overgangsregler, som det ikke er muligt at fastlægge på  

 forhånd.
Bilag 1 Elreformen Aftale mellem regeringen, Venstre, Det Konservative Folkeparti,  

 Socialistisk Folkeparti og Kristeligt Folkeparti om en lovreform  

 for elsektoren Med denne aftale fastlægges rammerne for, hvordan  

 forbrugerbeskyttelse, miljøhensyn og forsyningssikkerhed skal  

 varetages på det kommende liberaliserede elmarked.
 Parterne er enige om elsektorens fremtidige organisering, åbningen  

 af elmarkedet og opfyldelse af de internationale miljøforpligtelser.
 Parterne er enige om rammer for elsektorens CO2-udledning og  

 for udbygning med vedvarende energi for en periode frem til udgangen af 2003.
 Aftalen skal medvirke til at sikre, at Danmark kan opfylde de langsigtede  

 internationale miljøforpligtelser i 2008-2012, men parterne er alene  

 forpligtede i forhold til fastlæggelsen af elsektorens bidrag for den  

 første budgetperiode 2000-2003 og for den videre udbygning med  

 vedvarende energi i perioden til og med 2003.
 Som opfølgning på aftalen gennemføres en lovreform,  

 som skal sikre:
opfyldelse af internationale miljøforpligtelser adgang til elsystemet på objektive og ikke-diskriminerende  

 vilkår.
 et fortsat velfungerende elsystem med høj energi- og  

 omkostningseffektivitet, kvalitet og forsyningssikkerhed.
 et velfungerende og konkurrencepræget marked for produktion og  

 handel med el med fortsatte tilskyndelser til energibesparelser.
 øget rammestyring, som vil give markedsaktørerne flere  

 individuelle valgmuligheder.
 et miljømæssigt og økonomisk effektivt samspil  

 mellem det danske elsystem og udenlandske systemer og med det øvrige  

 danske energisystem.
1. Markedsåbning Inden udgangen af 2002 skal der være gennemført en fuld  

 markedsåbning, hvor alle forbrugere frit kan vælge  

 elleverandør.
Markedsåbningen skal gennemføres på  

 en måde, som sikrer alle forbrugere lige muligheder for at udnytte det  

 frie leverandørvalg.
For yderligere at fremme erhvervslivets  

 konkurrenceevne gennemføres en fremrykket åbning af markedet for  

 forbrugere med et årligt forbrug over 1 GWh pr. forbrugssted inden  

 udgangen af 2000. Der tilstræbes en åbning af markedet for  

 forbrugere med et årligt forbrug over 10 GWh pr. forbrugssted inden 1.  

 april 2000.
Både før og efter gennemførelse af fuld  

 markedsåbning er der behov for selskaber, som er kontrollerede  

 af direkte eller indirekte valgte repræsentanter for forbrugerne.  

 Selskaber, der er regulerede ved bevillinger, skal sikre en række  

 offentligt tilgængelige tjenester vedrørende systemansvar,  

 netadgang og forsyningspligtydelser og medvirke til at fremme  

 energibesparelser.
Disse selskaber vil sammen med en mere aktiv  

 prisregulering og offentlig indsigt medvirke til at skabe et transparent og  

 konkurrencebetonet elmarked, hvor også mindre forbrugere med  

 begrænsede muligheder for selv at udnytte de nye kommercielle  

 muligheder får andel i gevinsterne ved den kommende yderligere  

 markedsåbning, jf. afsnit 2 nedenfor.
2. Selskabsregulering Der gennemføres en ny selskabsregulering, som skal sikre  

 adskillelse mellem monopol- og konkurrenceområder.
De nuværende  

 eldistributionsselskaber vil fortsat fungere som netselskaber.
Hvis  

 distributionsselskaberne vil påtage sig andre opgaver end netdrift,  

 skal sådanne aktiviteter være selskabsmæssigt udskilt.
Ved  

 en selskabsmæssig udskillelse af handelsselskaber fra de  

 nuværende distributionsselskaber skal de nuværende  

 distributionsselskabers ejerandele i kraftværker og overordnede  

 transmissionsnet placeres i netselskabet.
 Den fremtidige struktur vil i hovedtræk bestå af  

 følgende selskabstyper:
Produktionsselskaber og handelsselskaber, som fremover vi l skulle  

 drives som almindelige kommercielle virksomheder.
Kraftvarmeværker vil  

 dog fortsat være underkastet en forsyningspligt til varmeforbrugere,  

 som skal beskytte varmeforbrugerne mod overvæltning af omkostninger.  

 Prisreguleringen skal sikre, at der i prisen på varme leveret fra  

 kraftvarmeværkerne kun indregnes de omkostninger, som er en  

 følge af de gældende principper for deling af  

 kraftvarmefordelen.
For at sikre en effektiv konkurrence skal en vertikal  

 integration modvirkes.
Det forudsættes, at produktions- og  

 handelsselskaber ikke ejer over 15% af net-, forsyningspligt- eller  

 systemansvarlige selskaber.
Netselskaber, som har ansvaret for at drive nettet.
I netselskaber  

 skal direkte eller indirekte valgte repræsentanter for forbrugerne have  

 bestemmende indflydelse.
I netselskaber er der - bortset fra en rimelig  

 forrentning af indskudskapital - ikke mulighed for afkast til ejerne.
Nettet  

 skal fungere som en offentlig infrastruktur, der mod betaling stilles til  

 rådighed for alle brugere af elsystemet på objektive og  

 ikke-diskriminerende vilkår.
Netselskaberne skal sikre den tekniske  

 forsyningssikkerhed og fremme indsatsen for energibesparelser og  

 -effektiviseringer samt udføre informationsaktiviteter for at skabe  

 størst mulig gennemsigtighed om markedsforholdene for alle  

 forbrugergrupper.
Forsyningspligtselskaber, som skal tilbyde alle forbrugere i  

 forsyningsområdet elleverancer.
Disse selskaber skal sikre, at alle  

 forbrugere tilbydes en standardpakke af energi- og energispareydelser, som  

 leveres på rimelige vilkår.
Direkte eller indirekte valgte  

 forbrugerrepræsentanter skal råde over minimum 1/3 af  

 stemmerettighederne.
Der er adgang til en prisreguleret fortjeneste til ejere  

 af forsyningspligtselskaber.
Der fastlægges standardvedtægter for  

 valg af forbrugerrepræsentanter i net- og forsyningspligtselskaber.
Forsyningspligtopgaven er speciel vigtig i overgangsperioden frem mod fuld  

 markedsåbning for alle forbrugere.
Men også når en fuld  

 markedsåbning er gennemført, er der behov for  

 forsyningspligtselskaber, som kan sikre beskyttelse af især  

 småforbrugere med lille mobilitet og begrænsede muligheder for at  

 agere på det kommercielle elmarked.
Systemansvarlige virksomheder, som fortsat har det overordnede  

 ansvar for forsyningssikkerheden, for koordineringen af det samlede elsystem  

 og for gennemførelsen af særlige demonstrations- og  

 udviklingsprogrammer for udnyttelsen af miljøvenlige  

 elproduktionsmetoder.
I systemansvarlige virksomheder skal der være  

 minimum to offentlige repræsentanter i bestyrelsen.
Bortset fra en  

 rimelig forrentning af indskudskapital er der ikke mulighed for afkast til  

 ejerne.
Staten har forkøbsret, såfremt nuværende ejere  

 ønsker at afhænde ejerandele i overordnede  

 transmissionssnet.
En række ydelser, herunder forsyningspligt-, net- og systemtjenester  

 vil være omfattet af en ny prisregulering, som skal skabe flere  

 incitamenter til effektiviseringer samtidig med, at der opretholdes et  

 højt niveau for kvalitet og forsyningssikkerhed ved levering af  

 ydelserne.
Disse aktiviteter vil være omfattet af bestemmelserne i lov  

 om offentlighed i forvaltning, og prisreguleringen skal medvirke til at sikre  

 gennemsigtighed omkring omkostnings- og tariferingsforhold.
Prisreguleringen  

 skal sikre, at konkurrencen og incitamenterne til energibesparelser ikke  

 modvirkes af tariferingen af ydelserne, f.eks. ved høje faste priser  

 på abonnement m.v.
Det nye uafhængige Energitilsynsudvalg  

 varetager kontrollen med disse opgaver og træffer afgørelser i  

 sager, der indbringes for udvalget, jf. afsnit 7.
3. Mere effektiv indsats for energibesparelser Regeringen udarbejder inden udgangen af 1999 oplæg til en ny  

 energisparelovgivning med henblik på at sikre en mere  

 sammenhængende prioritering af indsatsen for at opnå den  

 størst mulige miljøgevinst.
I kraft af ovennævnte klarere  

 adskillelse mellem monopolydelser i netselskaber og kommercielle tjenester i  

 forsyningspligt- og handelsselskaber får aktørerne mere  

 veldefinerede roller i forhold til besparelsesindsatsen.
Der skal sikres en  

 klar opgavefordeling og prioritering mellem de forskellige  

 "offentlige" energispareaktiviteter og den bedst mulige udnyttelse  

 af det lokale og folkelige engagement i indsatsen.
4. CO2-rammer Med henblik på at Danmark kan leve op til sine internationale  

 miljøforpligtelser, indføres en ny rammestyring, som omfatter  

 objektive godkendelseskriterier for etablering af ny produktionskapacitet og  

 kvoter for elproducenternes CO2-udledning.
 Et CO2-kvotesystem skal sikre en omkostningseffektiv  

 CO2-reduktion og vil endvidere kunne forberede brugen af  

 Kyoto-mekanismerne, nærmere betegnet handel med kvoter og de  

 projektbaserede mekanismer "Joint Implementation" og "Clean  

 Development Mechanism" (CDM).
 De internationale miljøforpligtelser betyder, at Danmark i perioden  

 2008-2012 i henhold til EUs byrdefordeling skal reducere den gennemsnitlige  

 udledning af drivhusgasser med 21 % i forhold til 1990. Danmark har i den  

 forbindelse i EU afgivet en erklæring om, at forpligtelsen må ses  

 i forhold til det korrigerede niveau på omkring 80 mill. tons  

 CO2-ækvivalenter i 1990. Danmark har endvidere  

 erklæret, at man med hjemlige virkemidler kan reducere med 17%, og at  

 man antager, at der med hensyn til at nå de 21% gennemføres  

 yderligere fælles virkemidler på EU-niveau.
I år 2005 skal industrilandene i henhold til Kyoto-protokollen have  

 gjort bevislige fremskridt i retning mod at opfylde deres  

 reduktionsforpligtelser.
Danmark opfylder denne forpligtelse gennem  

 målene i Energi 2000.
Elsektoren spiller en nøglerolle i forhold til opfyldelsen af  

 miljøforpligtelser.
Således udgør elsektorens  

 CO2-udledning ca. 40% af den samlede CO2-udledning, som  

 er den væsentligste drivhusgas, og ca. 33 % af alle drivhusgasser.
 På den baggrund fastsættes der for perioden 2000-2003 et  

 loft for elsektorens samlede CO2-udledning på 23 mill. tons  

 i 2000, 22 mill. tons i 2001, 21 mill. tons i 2002 og 20 mill. tons i 2003.  

 Dette skal ses i forhold til en CO2-udledning i 1990 på 27,3  

 mill. tons (korrigeret) og 20,4 mill. tons (faktisk). Loftet udmøntes  

 i CO2-kvoter, der fordeles på produktionsselskaberne,  

 herunder de to produktionssammenslutninger.
 Loftet over CO2-udledningen muliggør, at elsektoren kan  

 indarbejde miljøforpligtelserne i selskabernes planlægnings- og  

 beslutningsgrundlag for de fremtidige investeringer og driftsdispositioner.  

 Ved en overskridelse af den årlige kvote skal produktionsselskaberne  

 erlægge en betaling til staten på 40 kr./ton CO2  i  

 årene 2000-03. Et evt. provenu fra denne afgift skal anvendes  

 til energispareformål.
 Dette system er fastlagt med henblik på at sikre en gradvis  

 reduktion i CO2-udledningen for at opnå en CO2-udledning på 20  

 mill. tons inden udløbet af aftaleperioden.
Principperne og de enkelte elementer i CO2-kvotesystemet skal  

 fastlægges nærmere.
Systemet tilrettelægges med henblik  

 på at skabe fleksibilitet, så selskaberne kan udnytte fordelene  

 ved eludvekslingen med de øvrige nordiske lande.
Uudnyttede kvoter  

 under 20 mio. tons kan overføres til efterfølgende år.  

 Derfor kan selskaberne spare udledningstilladelser op i en  

 "CO2-bank", således at mindreudnyttelse af kvoten  

 i et år fører til en tilsvarende forøgelse af kvoten i  

 det efterfølgende år.
Inden udgangen af 2001 skal parterne forhandle elsektorens bidrag for  

 perioden efter 2003 til den samlede reduktionsforpligtelse efter  

 Kyoto-protokollen.
Dette vil blandt andet ske på baggrund af erfaringer  

 vedrørende overholdelsen af det eksisterende loft for elsektoren,  

 status for VE samt udviklingen i det øvrige energiforbrug.
Endvidere  

 vil forhandlingerne ske i lyset af resultaterne fra det 6. partsmøde  

 under Klimakonventionen, hvor de nærmere retningslinjer for brugen af  

 de ovennævnte Kyoto-mekanismer forventes vedtaget helt eller delvist.  

 Det er intentionen, at der ligeledes etableres et tættere samarbejde i  

 Østersø-regionen omkring anvendelse af Kyoto-mekanismerne med  

 det formål dels at realisere en del af områdets potentiale for  

 emissions-reduktioner, dels at sætte en høj teknologisk standard  

 for energi- og miljøprojekter og endelig at udvikle et operationelt  

 system til brug inden for rammerne af Kyoto-protokollen.
Fastlæggelsen af elsektorens CO2-rammer sker på  

 grundlag af en samlet klimastrategi.
Der sker en løbende  

 overvågning af den forventede udvikling.
 Ved forhandlingerne i 2001 er parterne naturligvis bundet af Danmarks  

 internationale miljøforpligtelser, men det betyder ikke, at man herved  

 på forhånd har taget stilling til det konkrete loft for  

 elsektorens CO2 -udledninger for den efterfølgende periode.  

 Parterne er dog enige om, at de selskaber, der ved udgangen af 2003 har  

 opsparet udledningstilladelser i "CO2-banken", kan  

 overføre de opsparede udledningstilladelser til perioden efter 2003.
5. Prioritering af miljøvenlig elproduktion En stigende andel af elforbruget vil fremover blive dækket af  

 elproduktion på vedvarende energi kilder.
Det er derfor  

 væsentligt, at det fremtidige elmarked kan udnytte mere  

 konkurrence-baserede mekanismer, som kan sikre en omkostningseffektiv  

 udbygning af VE-produktionen.
 Der indføres gradvist markedsmekanismer for handlen med vedvarende  

 energi, og der etableres overgangsordninger i forhold til det nuværende  

 system efter følgende principper:
Der indføres en certificering af strøm produceret på  

 vedvarende energikilder ("VE-beviser"), som skaber grundlag for en  

 gradvis udvikling af et marked for VE-strøm.
Systemet vil omfatte  

 strøm produceret på vindmøller, forskellige former for  

 biomasse, biogas, solceller, geotermiske anlæg samt  

 vandkraftværker på mindre end 10 MW og nye VE-teknologier.
Princippet i lov nr. 486 af 12. juni 1996 om ændring af lov om  

 elforsyning (Adgang til elforsyningsnettet m.v.) om, at alle elforbrugere i  

 Danmark har pligt til at aftage elektricitet fra prioriterede anlæg,  

 videreføres.
Som led i dette udmeldes fremover VE-kvoter, hvor alle  

 elforbrugere forpligtes til at købe en stigende andel strøm fra  

 vedvarende energi.
Der fastlægges i første omgang en kvote som  

 betyder, at 20% af elforbruget ved udløbet af aftaleperioden  

 dækkes af vedvarende energi.
Købsforpligtelsen, der i  

 aftaleperioden maksimalt kan udgøre 20%, fastlægges med henblik  

 på at sikre en gradvis indførelse af et system, hvor  

 markedsprisen på VE-beviser medvirker til at sikre en stabil  

 efterspørgsel efter VE og dermed en jævn stigning i  

 VE-produktionen i perioden.
Hvis den faktiske udbygning i et enkelt år  

 mod forventning ikke står mål med den forudsatte  

 efterspørgsel, er der enighed om, at pligtaftaget reguleres
herefter.
Parterne er frit stillede med hensyn til rammerne for en  

 yderligere VE-udbygning for perioden efter 2003. Parterne er dog enige om, at  

 forbrugernes aftageforpligtelse også for perioden efter 2003 skal  

 medvirke til at sikre rimelige vilkår for de investeringer, der er  

 foretaget frem til dette tidspunkt.
Private, eksisterende VE-anlæg sikres rimelige  

 afskrivningsvilkår på allerede foretagne investeringer.
Private  

 vindmøller, der er købt på bindende, ubetinget kontrakt  

 inden udgangen af 1999 og for hvilke, der foreligger de fornødne  

 tilladelser, betragtes som eksisterende vindmøller.
For vindmøller fastlægges en afregningspris på  

 33 øre/kWh (svarende til gennemsnittet af den nuværende 85% s  

 regel), indtil der er etableret et velfungerende marked for VE.
Endvidere vil  

 vindmøller fortsat få et pristillæg på 10  

 øre/kWh (CO2  

 10-øren).
Et yderligere pristillæg på 17 øre udbetales til  

 vindmøller med en kapacitet på til og med 200 kW for en  

 produktion svarende til de første 25.000 fuldlasttimer.
For  

 vindmøller med en kapacitet på 201-599 kW udbetales  

 17-øres pristillægget for en produktion svarende til de  

 første 15.000 fuldlasttimer.
For 600 kW vindmøller og derover  

 ophører 17-øres tillægget pr. 31. december 1999, dog  

 først når møllen har produceret 12.000 fuldlasttimer.
 Såfremt disse ændringer i pristillægget til  

 vindmøller resulterer i, at vindmølleejere ikke vil kunne  

 afvikle gælden på investeringen i vindmøller, vil staten  

 efter anmodning fra vindmølleejeren garantere, at systemansvaret kan  

 overtage vindmøllen og betalingen af restgælden på  

 lån, der inden lovens fremsættelse er optaget til at finansiere  

 købet af vindmøllen.
Øvrige private VE-anlæg vil få et 17-øres  

 pristillæg samt pristillægget på 10 øre/kWh.  

 Afregningsreglerne for biogasanlæg vil blive fastsat på en  

 sådan måde, at biogasanlæg sikres en pris på 33  

 øre/kWh, svarende til prisen på vind.
I øvrigt skal  

 afregningsreglerne for små biomasseanlæg nærmere vurderes  

 under hensyn til økonomien i disse anlæg, således at der  

 sikres en fortsat teknologiudvikling på området.
Nye VE-produktionsanlæg, der opføres i perioden frem  

 til udgangen af 2002, vil kunne få en reguleret afregningspris.
Nye  

 vindmøller vil få ovennævnte afregningspris på 33  

 øre/kWh i en 10-årig periode.
Andre VE-anlæg vil få  

 en afregningspris på 50 øre/kWh i en 10-årig periode.  

 Mulighederne for lån med længere løbetider til  

 finansiering af VE-investeringer undersøges.
Forbrugerne/de forsyningspligtige selskaber skal herudover betale et  

 pristillæg på mindst 10 øre/kWh som betaling for et  

 VE-bevis, der udstedes ved produktion på de nye anlæg.
Ved  

 manglende opfyldelse af købsforpligtelsen betaler forbrugerne 27  

 øre/kWh til det systemansvarlige selskab for det manglende køb.  

 Det systemansvarlige selskab anvender denne indtjening til at støtte  

 etablering af nye VE-anlæg.
Der etableres særlige regler for at fremme udskiftningen af gamle  

 møller under 100 kW.
Under forudsætning af at den  

 eksisterende mølle skrottes, kan mølleejeren i stedet erhverve  

 vindmølleandele i en ny fællesejet vindmølle for en  

 elproduktion svarende til den tre-dobbelte af den nedtagne mølles  

 elproduktion til en garanteret afregningspris på 60 øre/kWh for  

 en produktion svarende til 12.000 fuldlasttimer.
Herefter er møllen  

 sikret en afregning lige som andre nye møller, der etableres i  

 perioden.
 Der fastsættes særlige regler for småproducenter og  

 småskala VE-teknologier (solceller, "husstandsmøller"  

 m.v.). Det skal i den forbindelse overvejes at udvide ordningen for afregning  

 af elafgift for solcellestrøm til også at gælde for  

 husstandsmøller.
Produktionen fra elværksejede vindkraftanlæg og  

 biomasseanlæg m.v., som er finansieret ved henlæggelser under  

 de hidtidige regler, vil ikke få udstedt VE-beviser.
Denne produktion  

 vil dermed indgå i selskabernes salg, der fremover sker på  

 almindelige markedsbetingelser.
Produktionen fra nye elværksejede  

 VE-anlæg, herunder de anlæg som i de kommende år skal  

 etableres i forbindelse med havmøllepålægget, vil  

 være omfattet af de nye regler for VE-produktion og få udstedt de  

 nye VE-beviser.
Der er dog behov for en nærmere afklaring af  

 kraftværksselskabernes økonomiske situation ved overgangen til  

 de nye markedsvilkår, jf. afsnit 6.
Havmølleudbygninger ud over det fastlagte program, som  

 elværkerne skal gennemføre, vil ske på baggrund af en  

 central udbudsprocedure, hvor private kan byde på lige vilkår med  

 elværkerne.
Tilladelsen gives til de producenter, som kan tilbyde  

 staten de mest favorable betingelser i forbindelse med udnyttelsen af  

 arealerne.
Udbudsproceduren søges under hensyn til EU-retten  

 tilrettelagt, så der kan stilles krav om, at en andel af  

 produktionskapaciteten, der godkendes for et fastlagt område, skal  

 opføres med mulighed for at forbrugere og andre private investorer kan  

 deltage som medejere.
 Decentrale- og industrielle kraftvarmeanlæg, som ikke er ejet af  

 elværkerne, fortsætter indtil videre med nuværende  

 afregningsregler.
 Den særlige kraftvarmegaranti, som frem til 2006 gør det  

 muligt at prioritere produktionen fra centrale kraftvarmeværker,  

 såfremt disse kommer i økonomiske vanskeligheder,  

 videreføres.
Inden udgangen af 1999 udarbejdes en nærmere udredning og vurdering  

 af, hvordan handlen med vedvarende energi kan organiseres og effektiviseres  

 ud fra hensyn til at sikre bl.a. stabile rammer for forskellige  

 aktører på markedet, den nødvendige program- og  

 teknologiudvikling indenfor VE-området m.v.
Heri indgår  

 overvejelser om markedsmæssige rammer, som kan reducere prisudsving for  

 investorer på VE-området.
Udredningen gennemføres under  

 inddragelse af erfaringer fra udlandet og i dialog med interessenter på  

 området, herunder industrien, faglige eksperter og organisationer, som  

 arbejder med disse problemstillinger.
Det forudsættes, at der i 2003 er etableret velfungerende  

 markedsrammer.
Markedet giver mulighed for en mere fleksibel  

 imødekommelse af forbrugernes efterspørgsel efter VE ud over  

 minimumsforpligtelsen.
Det må forventes, at en stigende  

 efterspørgsel også vil være et resultat af øgede  

 miljøkrav og stigende produktionsomkostninger på konventionel  

 elproduktion samt en reduktion i omkostningerne på VE-produktion.
6. Vilkår for de centrale produktionsselskaber Produktionsselskaberne frigøres fra hvile-i-sig-selv princippet og  

 elforsyningspligten, men skal til gengæld som udgangspunkt selv  

 dække omkostninger, som selskaberne har påtaget sig eller er  

 blevet pålagt.
Disse omkostninger omfatter følgende:
"Stranded costs" (take-or-pay gaskøbsaftaler, skrotning  

 af gamle anlæg, pensionsforpligtelser) Opfyldelse af forsyningspligt overfor fjernvarmekunder til rimelige  

 priser Udnyttelse af biomasse og udbygning med vindkraft Under hensyn til ønsket om en fortsat konkurrencedygtig elsektor  

 skal der imidlertid ske en nærmere afklaring af de økonomiske  

 forpligtelser, som kraftværkerne under de kommende markedsvilkår  

 skal bære, især i forhold til de anlæg, som endnu ikke er  

 opført i henhold til biomasseaftalen.
Dette spørgsmål  

 hænger også sammen med kraftværksselskabernes  

 økonomiske åbningsbalance ved overgangen til de nye  

 markedsvilkår samt en afklaring på de igangværende  

 strukturovervejelser indenfor kraftværkssektoren.
7. Etablering af uafhængigt Energitilsynsudvalg Der etableres et uafhængigt Energitilsynsudvalg, som skal varetage  

 en særlig sektorspecifik tilsyns- og klagefunktion i forhold til  

 energisektoren.
Medlemmerne skal repræsentere juridisk,  

 økonomisk, erhvervsmæssig, miljømæssig og teknisk  

 sagkundskab.
Energitilsynsudvalgets afgørelser vil kunne ankes til  

 Energiklagenævnet.
Udvalget erstatter de 2 nuværende udvalg,  

 Elprisudvalget og Gas- og Varmeprisudvalget.
Parterne vil drøfte  

 sekretariatsbetjeningen med henblik på at sikre den størst  

 mulige uafhængighed.
8. Godkendelse af transmissionsledninger Et velfungerende transmissionssystem er afgørende for  

 forsyningssikkerheden, en effektiv udbygning med og udnyttelse af vedvarende  

 energiteknologier og for skabelsen af en markedsplads, som kan sikre en  

 øget konkurrence og realisering af miljømæssige og  

 økonomiske gevinster ved samhandel med udlandet.
Det må derfor  

 påregnes, at behovet for etablering af 400 kV-forbindelser vil kunne  

 vokse i takt med udbygningen med vedvarende energi og kraftvarme.
9. Beskatning og statsfinansielle virkninger Som udmøntning af aftalen om finansloven for 1999 forbedres statens  

 finanser med 1,3 mia. kr. i 1999 stigende til 2 mia. kr. årligt ved  

 følgende tiltag:
 Indførelse af distributionsafgift på to niveauer:
 Momsregistrerede virksomheder betaler et bidrag til afgiften på 1  

 øre pr. kWh for de første 15 GWh.
 Ikke-momsregistrerede forbrugere betaler et bidrag til afgiften  

 på 4 øre pr. kWh.
Omlægning af produktionstilskud til vedvarende energi: De  

 statslige elproduktionstilskud til vedvarende energi (10 og 17 øre)  

 ophæves.
Omkostningerne til støtte af vedvarende energi  

 finansieres i stedet over elprisen.
Beskatning af elselskaber: Alle elselskaber gøres  

 skattepligtige på linie med aktieselskaber - også de kommunale.  

 Skattelovgivningen tilpasses, så dette kan lade sig gøre for  

 selskaber, der vælger at fortsætte deres nuværende  

 organisationsform.
Der ændres ikke ved de nuværende regler om  

 kommunalt salg af elforsyningsvirksomhed.
 De første år forventes der ikke noget væsentligt  

 provenu herfra grundet selskabernes skattemæssige afskrivninger og  

 renteudgifter.
Statsfinansiel forbedring (mio. kr.) 1999 2000 2001 2002 Indførelse af distributionsafgift1 480 720 720 720 Reduktion i statslige VE-tilskud 590 1040 1210 1340 Beskatning af elselskaber - 90 90 90 Total 1070 1850 2020 2150 1. Baseret på et foreløbigt groft  

 skøn Vurderingen for 1999 er baseret på 2/3 af et helt års  

 forudsatte provenu.
I kraft af den nye lovgivning vil elselskaberne fremover kunne sælge  

 el på markedsvilkår, hvilket ventes at resultere i en stigning i  

 selskabernes værdi.
Der er avancebeskatning ved førstegangssalg  

 af selskaber.
1)   Loven  

 indeholder bestemmelser, der gennemfører Europa-Parlamentets og  

 Rådets direktiv 96/92/EF af  19. december 1996 om fælles regler  

 for det indre marked for elektricitet, jf.
EF-Tidende 1997, nr.
L 27, side  

 20, Rådets direktiv 90/547/EØF af 29. oktober 1990 om transit af  

 elektricitet gennem de overordnede net, jf.
EF-Tidende 1990, nr.
L 330, side  

 30, Rådets direktiv 90/377/EØF af 29. juni 1990 om en  

 fælleskabsprocedure med hensyn til gennemsigtighed af priserne  

  på gas og elektricitet til den endelige forbruger i industrien, jf.  

 EF-Tidende 1990, nr.
L 185, side 16 samt Rådets direktiv  

 85/337/EØF af 27. juni 1985 om vurdering af visse offentlige og  

 private projekters indvirkning på miljøet, jf.
EF-Tidende 1997,  

 nr.
L 73, side 5 og Rådets direktiv 97/11/EF af 3. marts 1997 om  

 ændring af forannævnte direktiv for så vidt angår  

 anlæg til udnyttelse af energi fra vandet og vind på  

 søterritoriet og i den eksklusive zone, jf.
EF-Tidende 1985, nr.
L  

 175, side 40.
