VEJLEDNING   

 OM   

 BEHANDLING AF ANSØGNINGER OM OPTAGELSE PÅ   

 FOLKETINGSVALGLISTEN   

 AF PERSONER, DER HAR VALGRET UANSET OPHOLD I UDLANDET (Til alle kommunalbestyrelser og Valgretsnævnet) INDHOLDSFORTEGNELSE Side 1. Indledning 	4 2. Ansøgning om optagelse på valglisten	5 2.1.	Ansøgning og frist for optagelse på  

 valglisten	5 2.2.	Oplysninger i ansøgningen	5 2.3.	Ansøgningsskema	6 2.4.	Udlevering af ansøgningsskema - notering i  

 folkeregistret	6 3. Behandling af ansøgningen	7 3.1. Ansøgning ikke indgivet på  

 ansøgningsskema	7 3.2. Kontrol af oplysningerne i ansøgningen	7 3.3. Ansøgeren eller ægtefællen/samleveren opfylder  

 ikke valgretsbetingelserne	7 3.4. Afhjælpning af fejl og mangler vedrørende oplysningerne  

 i ansøgningen om ansøgeren eller   

 ægtefællen/samleveren	8 3.5. Manglende datering, underskrift eller attestation	8 3.6. Ansøgning indgivet til forkert kommune, ansøgeren  

 flyttet til Færøerne eller Grønland m.v.	9 4. Afgørelse om optagelse på valglisten	9 4.1. Betingelserne for at kommunalbestyrelsen kan træffe  

 afgørelse om optagelse på valglisten	9 4.1.1. Ansøgninger på blåt skema	9 4.1.2. Ansøgninger på grønt skema	10 4.1.2.1. Ansøgning fra person udrejst for mere end 4 år siden  

 m.v.	10 4.1.2.2. Ansøgning fra person udrejst for mindre end 4 år  

 siden	10 4.2. Videresendelse af ansøgninger til  

 Valgretsnævnet	11 5. Underretning af ansøgeren og indberetning til  

 CPR	12 Bilag Bilag 1. Bekendtgørelse nr. 813 af 19. november 1998 om optagelse  

 på folketingsvalglisten af  

 personer, der har valgret uanset ophold i udlandet	13 Bilag 2. Blåt ansøgningsskema (for statsansatte beordret til  

 tjeneste i udlandet m.v.)	18 Bilag 3. Grønt ansøgningsskema (for personer med  

 midlertidigt ophold i udlandet)	20 Bilag 4. Standardbrev til ansøgere, der er flyttet til  

 Færøerne eller Grønland	22 Bilag 5. Standardbrev om optagelse på valglisten på grundlag  

 af blåt skema (hovedperson)	23 Bilag 6. Standardbrev om optagelse på valglisten på grundlag  

 af blåt skema (biperson)	24 Bilag 7. Standardbrev om optagelse på valglisten på grundlag  

 af grønt skema (hovedperson og   

 biperson)	25 Vejledning om behandling af ansøgninger om optagelse  

 på   

 folketingsvalglisten af personer, der har valgret uanset ophold i  

 udlandet (Til alle kommunalbestyrelser og Valgretsnævnet) 1. Indledning Ved Indenrigsministeriets bekendtgørelse nr. 813 af  

 19. november 1998 om optagelse på folketingsvalglisten af personer, der  

 har valgret uanset udlandsophold, er der fastsat nye regler om indgivelse og  

 behandling af ansøgninger om optagelse på folketingsvalglisten  

 af vælgere, der er omfattet af folketingsvalglovens § 2.  

 Bekendtgørelsen er en sammenskrivning af den hidtidige  

 bekendtgørelse (bekendtgørelse nr. 332 af 23. juni 1988) og det  

 hidtidige cirkulære (cirkulære nr. 75 af 23. juni 1988).  

 Bekendtgørelsen indeholder derfor såvel de regler, der  

 gælder for de pågældende vælgere om indgivelse af  

 ansøgning om optagelse på folketingsvalglisten m.v., som de  

 regler, der gælder for kommunalbestyrelsens henholdsvis  

 Valgretsnævnets behandling m.v. af sådanne  

 ansøgninger.
I forhold til de hidtil gældende regler indeholder  

 bekendtgørelsen i alt væsentligt alene ændringer, der er  

 en konsekvens af de ændringer af reglerne om valgret under  

 udlandsophold, der er gennemført ved lov nr. 472 af 12. juni 1996 om  

 ændring af lov om valg til Folketinget (Valgret til ugifte samboende  

 under midlertidigt ophold i udlandet), jf. nedenfor.
Herudover er der  

 gennemført enkelte andre ændringer vedrørende behandling  

 af ansøgninger om optagelse på folketingsvalglisten, og der er  

 givet adgang til at benytte et elektronisk udskrevet  

 ansøgningsskema.
 Ved lovændringen, der trådte i kraft den 1.  

 september 1996, er ugifte samlevende, som opfylder betingelserne for at  

 indgå ægteskab eller registreret partnerskab med hinanden, og som  

 havde etableret fælles bopæl inden udrejsen, blevet sidestillet  

 med samlevende ægtefæller, herunder registrerede partnere, i  

 henseende til valgret uanset udlandsophold.
Endvidere fremgår det nu udtrykkeligt af  

 folketingsvalgloven, at registrerede partnere er sidestillet med  

 ægtefæller i henseende til valgret uanset udlandsophold.
Denne  

 sidestilling har dog været gældende siden den 1. oktober 1989,  

 hvor loven om registreret partnerskab trådte i kraft (lov nr. 372 af 7.  

 juni 1989 om registreret partnerskab, som ændret ved lov nr. 821 af 19.  

 december 1989).
 Efter lovændringen har folketingsvalglovens  

 bestemmelser om opfyldelse af bopælskravet til valgret uanset  

 udlandsophold følgende ordlyd:
 »§ 2. Personer, der er ansat i den danske stat og beordret til  

 tjeneste uden for riget, anses for at have fast bopæl i riget.
 Stk. 2. Følgende personer, der midlertidigt har taget  

 ophold i udlandet, anses ligeledes for at have fast bopæl i  

 riget:
 1)	Personer, der er udsendt for at gøre tjeneste i udlandet som  

 ansat af en dansk offentlig myndighed eller en herværende privat  

 virksomhed eller forening.
 2)	Personer, der opholder sig i udlandet som ansat i en international  

 organisation, hvoraf Danmark er medlem.
 3)	Personer, der er udsendt for at gøre tjeneste i udlandet af  

 en dansk hjælpeorganisation.
 4)	Personer, der opholder sig i udlandet i  

 uddannelsesøjemed.
 5)	Personer, der opholder sig i udlandet af helbredsmæssige  

 grunde.
 6)	Personer, der opholder sig i udlandet, og som i henseende til  

 tilknytningen til riget ganske må sidestilles med de personer, der er  

 nævnt i nr. 1-5.
Stk. 3. En person, der samlever på fælles  

 bopæl med en person, der er omfattet af stk. 1 eller 2, anses for  

 at have fast bopæl i riget, såfremt de pågældende to  

 samlevende 1)	har indgået ægteskab eller registreret partnerskab med  

 hinanden eller 2)	opfylder betingelserne for at indgå ægteskab eller  

 registreret partnerskab med hinanden og havde etableret fælles  

 bopæl inden udrejsen.« Ved cirkulæreskrivelse af 30. august 1996 til alle  

 kommunalbestyrelser og Valgretsnævnet fastsatte Indenrigsministeriet,  

 at de hidtil gældende regler om behandling af ansøgninger om  

 optagelse på folketingsvalglisten indtil videre fortsat skulle finde  

 anvendelse, således at ansøgninger fra samlevere om optagelse  

 på valglisten i alle tilfælde skulle videresendes til  

 Valgretsnævnet til afgørelse.
 Efter at Valgretsnævnet således i en periode  

 har haft lejlighed til at indhøste erfaringer med administrationen af  

 reglerne om optagelse af samlevere på valglisten, er det i den nye  

 bekendtgørelse fastsat, at ansøgninger fra samlevere skal  

 behandles og afgøres efter de almindelige principper for  

 opgavefordelingen mellem kommunalbestyrelsen og Valgretsnævnet, jf.  

 nærmere nedenfor i afsnit 4.1.
 I den nye bekendtgørelse er endvidere  

 valgretsbetingelsen »ikke umyndiggjort« erstattet af betingelsen »ikke under  

 værgemål med fratagelse af den retlige handleevne, jf.  

 værgemålslovens § 6«, jf. § 20 i lov nr. 386 af 22. maj  

 1996 om ændringer af forskellige love som følge af  

 værgemålsloven, der trådte i kraft den 1. januar 1997.
 Bekendtgørelsen, der træder i kraft den 1.  

 januar 1999, er optrykt som bilag 1 til denne vejledning.
Formålet med denne vejledning er at give  

 kommunalbestyrelserne (folkeregistrene) en praktisk vejledning dels om  

 sagsbehandlingen i forbindelse med ansøgninger om optagelse på  

 folketingsvalglisten uanset ophold i udlandet, dels om de formelle kriterier  

 for, at folkeregistrene kan imødekomme sådanne  

 ansøgninger henholdsvis skal videresende disse til  

 Valgretsnævnet til afgørelse.
Vejledningen er opbygget som  

 bemærkninger til hovedafsnit og paragraffer i  

 bekendtgørelsen.
2. Ansøgning om optagelse på valglisten (Bekendtgørelsens §§ 1-3) 2.1. Ansøgning og frist for optagelse på  

 valglisten (Bekendtgørelsens § 1) Optagelse af udlandsdanskere på valglisten  

 forudsætter som hidtil, at de pågældende indgiver  

 ansøgning herom til den kommune, hvor de sidst har været  

 tilmeldt folkeregistret.
Endvidere er det en forudsætning for optagelse  

 på valglisten til et bestemt valg, at afgørelse om optagelse  

 på valglisten er truffet senest 18.-dagen før valgdagen.
 I forbindelse med de enkelte folketingsvalg,  

 folkeafstemninger og valg til Europa-Parlamentet giver Indenrigsministeriet  

 kommunalbestyrelserne særskilt vejledning om, hvilke foranstaltninger  

 der skal træffes for at sikre, at indkomne ansøgninger så  

 vidt muligt kan blive behandlet senest 18.- dagen før valgdagen.
 I øvrigt forudsættes, at ansøgninger  

 om optagelse på valglisten behandles løbende, jf. nærmere  

 nedenfor i afsnit 3.
2.2. Oplysninger i ansøgningen (Bekendtgørelsens § 2) De oplysninger, der skal gives i ansøgningen,  

 svarer til de hidtil krævede.
Det er dog nu fastsat, at en  

 ansøgning fra en »biperson«, dvs. en person, der søger om  

 optagelse i medfør af ægtefælle- eller samleverreglen i  

 lovens § 2, stk. 3, i alle tilfælde skal indeholde  

 oplysninger om »hovedpersonen«, dvs. den person, der direkte er omfattet af  

 lovens § 2, stk. 1, eller lovens § 2, stk. 2. Tidligere  

 skulle bipersonen kun give sådanne oplysninger, når hovedpersonen  

 ikke samtidig havde indgivet ansøgning om optagelse på  

 valglisten.
2.3. Ansøgningsskema (Bekendtgørelsens § 3, stk. 1-3) Ansøgning skal som hidtil indgives på et  

 ansøgningsskema, der er godkendt af Indenrigsministeriet.
Ved  

 Indenrigsministeriets foranstaltning er som hidtil fremstillet to forskellige  

 skemaer, et til brug for statsansatte beordret til tjeneste i udlandet og  

 disses ægtefæller eller samlevere (blåt skema) og et  

 til brug for personer, der af andre grunde opholder sig midlertidigt i  

 udlandet (grønt skema).
Ansøgningsskemaerne er udformet således, at  

 de afspejler de oplysninger, som en ansøgning ifølge  

 bekendtgørelsens § 2 skal indeholde.
Ansøgningsskemaerne  

 indeholder herudover rubrikker til angivelse af oplysninger, som ikke er  

 obligatoriske ifølge bekendtgørelsens § 2. Der  

 tænkes herved navnlig på rubrikken i det blå skemas felt 1  

 og 2 og det grønne skemas felt 1 til angivelse af »Evt.  

 kontaktadresse«.
Hvis ansøgeren ikke selv har udfyldt denne rubrik,  

 bør den udfyldes af folkeregistret, såfremt den  

 pågældende i forbindelse med udrejsen har oplyst en  

 kontaktadresse til folkeregistret, jf. nærmere nedenfor i afsnit 3.4.  

 om afhjælpning af fejl og mangler i en ansøgning.
 Det blå skema udleveres af vedkommende statslige  

 styrelse (og ikke af folkeregistrene), mens det grønne skema udleveres  

 af folkeregistrene og af de danske diplomatiske og konsulære  

 repræsentationer i udlandet.
Det er ikke mere noget krav, at der skal benyttes de  

 skemaer, som Indenrigsministeriet har ladet fremstille.
Skemaet skal blot  

 være godkendt af Indenrigsministeriet.
Dette indebærer, at de  

 kommuner, der måtte ønske det, kan anvende et elektronisk  

 udskrevet ansøgningsskema på betingelse af, at dette med hensyn  

 til udformning og indhold, herunder vejledningen på bagsiden, er  

 identisk med det skema, som Indenrigsministeriet har ladet fremstille.  

 Vejledningen på bagsiden kan udskrives på et særskilt ark.  

 Der stilles ikke krav om, at skemaet skal udskrives på grønt  

 papir.
 Nye ansøgningsskemaer har i længere tid  

 været til rådighed (er forneden i højre hjørne  

 påtrykt »Indenrigsministeriet 1996« eller »Indenrigsministeriet 1998«).  

 Selv om gamle skemaer fortsat vil kunne anvendes, er det dog mest  

 hensigtsmæssigt, at kommunalbestyrelsen snarest muligt rekvirerer de  

 nye skemaer (grønne skemaer) og derefter kasserer eventuelle restoplag  

 af gamle skemaer.
 De nye ansøgningsskemaer er vist i bilag 2  

 (blåt skema) og bilag 3 (grønt skema).
 De grønne skemaer kan rekvireres hos Barfod A/S,  

 Fabriksparken 56, Postboks 1332, 2600 Glostrup, tlf. 43 45 15 16, fax 43 45  

 19 99.
 Det er tillige muligt at hente et grønt skema  

 på Indenrigsministeriets hjemmeside, der findes på adressen  

 www.inm.dk.
2.4. Udlevering af ansøgningsskema - notering i  

 folkeregistret (Bekendtgørelsens § 3, stk. 4) Det er som hidtil fastsat, at ansøgningsskema  

 (grønt skema) skal udleveres eller sendes til alle vælgere, der  

 anmelder flytning til udlandet.
Ved vælgere forstås i denne  

 sammenhæng personer, der har dansk indfødsret, er fyldt 18  

 år (eller som vil fylde 18 år inden for nogle måneder), og  

 som ikke er under værgemål med fratagelse af den retlige  

 handleevne, jf. værgemålslovens § 6. Dette indebærer,  

 at også personer, som næppe vil opfylde betingelserne for valgret  

 uanset udlandsophold, skal have udleveret - eller i det mindste have tilbud  

 herom - eller tilsendt ansøgningsskema.
Som noget nyt er fastsat, at det skal noteres i  

 folkeregistret, hvem der har fået ansøgningsskema udleveret  

 (eller har fået tilbud herom) eller tilsendt.
En sådan praksis  

 følges allerede af en del folkeregistre, og den af Kommunernes  

 Landsforening fremstillede blanket til anmeldelse af udrejse indeholder en  

 rubrik til en sådan notering.
Formålet med noteringen er at skabe  

 størst mulig sikkerhed for, at udleveringspligten rent faktisk  

 efterleves.
Ved notering vil endvidere foreligge en vis form for  

 dokumentation for, at udlevering er sket, hvilket kan være  

 hensigtsmæssigt ved stillingtagen til eventuelle klager over manglende  

 udlevering eller tilsendelse af ansøgningsskema i forbindelse med  

 udrejsen.
 Hvis en vælger, der ved personlig henvendelse i  

 folkeregistret anmelder flytning til udlandet, efter at være blevet  

 vejledt om regler og praksis for optagelse på valglisten uanset  

 udlandsophold, ikke ønsker at modtage et ansøgningsskema,  

 noteres i folkeregistret, at den pågældende har fået tilbud  

 om udlevering af ansøgningsskema.
 I denne forbindelse bemærkes, at folkeregistrets  

 vejledning om regler og praksis må gives på en sådan  

 måde, at man ikke derved fraråder nogen at indgive  

 ansøgning.
3. Behandling af ansøgningen (Bekendtgørelsens §§ 4-8) Ansøgninger om optagelse på valglisten  

 bør behandles løbende, efterhånden som de modtages, evt.  

 på ugebasis eller lignende, uanset om der skal afholdes valg i en  

 nærmere fremtid.
Ansøgninger, hvor folkeregistret ikke kan  

 træffe afgørelse om optagelse, skal snarest muligt videresendes  

 til Valgretsnævnet, efter at folkeregistret har foretaget den  

 foreskrevne sagsbehandling, jf. nærmere nedenfor i afsnit 3.2.-3.4.
Bestemmelserne i bekendtgørelsens §§ 4-8 om  

 behandling af ansøgningen svarer i alt væsentligt til  

 §§ 2-4 i det hidtidige cirkulære.
De nævnte bestemmelser i  

 bekendtgørelsen indebærer dog en præcisering (og en vis  

 begrænsning) af de tilfælde, hvor kommunalbestyrelsen  

 (folkeregistret) på grund af formelle fejl m.v. ved ansøgningen  

 skal tilbagesende denne til ansøgeren, jf. nærmere nedenfor i  

 afsnit 3.1.-3.3. og 3.5.
3.1. Ansøgning ikke indgivet på  

 ansøgningsskema (Bekendtgørelsens § 4) Er ansøgningen ikke indgivet på  

 ansøgningsskema, vil dette normalt bevirke, at folkeregistret skal  

 tilbagesende ansøgningen bilagt et ansøgningsskema og med  

 besked til ansøgeren om, at der skal benyttes skema ved  

 ansøgning om optagelse på valglisten.
Er der tale om en ansøgning om
fornyet optagelse, som indgives i form af et almindeligt brev  

 m.v. underskrevet af ansøgeren, vil der dog normalt kunne ses bort fra  

 manglende benyttelse af ansøgningsskema, idet folkeregistret allerede  

 (mindst) én gang har kontrolleret, at de grundlæggende  

 oplysninger om ansøgerens identitet, udrejsedato m.v. stemmer med  

 oplysningerne i CPR.
Spørgsmålet om, hvorvidt  

 kommunalbestyrelsen (folkeregistret) kan træffe afgørelse om  

 fornyet optagelse på valglisten, eller om ansøgningen skal  

 videresendes til Valgretsnævnet, afgøres efter de almindelige  

 regler herfor, jf. bekendtgørelsens § 10, jf. § 9, herunder  

 om ansøgeren er udrejst for mindre eller mere end 4 år  

 siden.
3.2. Kontrol af oplysningerne i ansøgningen (Bekendtgørelsens § 5) Bekendtgørelsens § 5 indebærer, at  

 folkeregistret ved opslag i CPR skal kontrollere, at de oplysninger om  

 ansøgeren, der er anført på ansøgningsskemaet,  

 stemmer med oplysningerne i CPR.
Folkeregistret skal i forbindelse hermed  

 kontrollere, at ansøgeren opfylder de almindelige betingelser for  

 valgret, dvs. at ansøgeren har dansk indfødsret, er fyldt 18  

 år og ikke er under værgemål med fratagelse af den retlige  

 handleevne, jf. værgemålslovens § 6.
Hvis ansøgeren har søgt om optagelse under  

 henvisning til ægtefælle- og samleverreglen, jf. lovens § 2,  

 stk. 3, og ansøgeren dermed er biperson, skal det endvidere ved  

 opslag i CPR undersøges, om de meddelte oplysninger om  

 ægtefællen/samleveren (hovedpersonen) stemmer med oplysningerne i  

 CPR.
Folkeregistret skal tillige undersøge, om hovedpersonen opfylder  

 de almindelige betingelser for valgret (dansk indfødsret, fyldt 18  

 år, ikke under værgemål med fratagelse af den retlige  

 handleevne, jf. værgemålslovens § 6). Herudover skal det ved  

 opslag i CPR undersøges, om de pågældende to personer har  

 indgået ægteskab (eller registreret partnerskab) med hinanden.  

 Har de pågældende to personer ikke indgået ægteskab  

 med hinanden, skal tillige kontrolleres, at de ikke er beslægtet i ret  

 op- og nedstigende linie eller er søskende.
Endvidere kontrolleres, at  

 ingen af de to personer er part i et endnu bestående ægteskab  

 (eller registreret partnerskab) med 3. person.
 Endelig skal det ved gennemgang af selve  

 ansøgningen kontrolleres, om ansøgningen er dateret og  

 egenhændigt underskrevet af ansøgeren samt, for så vidt  

 angår ansøgninger på blåt skema, påført  

 den foreskrevne attestation fra vedkommende statslige styrelse.
3.3. Ansøgeren eller  

 ægtefællen/samleveren opfylder ikke valgretsbetingelserne (Bekendtgørelsens § 6, stk. 1, og  

 § 7, stk. 1) Hvis undersøgelsen af ansøgerens data viser,  

 at ansøgeren ikke opfylder de almindelige betingelser for valgret -  

 dansk indfødsret, fyldt 18 år, ikke under værgemål  

 med fratagelse af den retlige handleevne, jf. værgemålslovens  

 § 6 - skal kommunalbestyrelsen (folkeregistret) meddele afslag på  

 ansøgningen under henvisning til, at ansøgeren ikke opfylder  

 den pågældende betingelse for valgret.
Hvis den manglende betingelse for valgret består i,  

 at ansøgeren endnu ikke er fyldt 18 år, bør der dog ikke  

 meddeles afslag på ansøgningen af den grund, såfremt  

 ansøgeren inden for en vis kortere tid (et par måneder) vil  

 være fyldt 18 år.
Hvis den pågældende ansøger  

 i øvrigt opfylder betingelserne for optagelse på valglisten  

 uanset udlandsophold, kan folkeregistret derfor sætte sagen i bero,  

 indtil ansøgeren er fyldt 18 år.
Hvis folkeregistret er i tvivl  

 om, hvorvidt ansøgeren, bortset fra aldersbetingelsen, opfylder  

 betingelserne for valgret uanset udlandsophold, skal ansøgningen  

 videresendes til Valgretsnævnet uden at afvente, at ansøgeren  

 fylder 18 år.
 Hvis ansøgeren har søgt om optagelse under  

 henvisning til ægtefælle- og samleverreglen, og det viser sig, at  

 ægtefællen/samleveren (dvs. hovedpersonen) ikke opfylder alle de  

 almindelige betingelser for valgret, f.eks. ikke har dansk indfødsret,  

 skal kommunalbestyrelsen derimod ikke af den grund meddele afslag på  

 ansøgningen, men skal videresende ansøgningen til  

 Valgretsnævnet.
 3.4. Afhjælpning af fejl og mangler  

 vedrørende oplysningerne i ansøgningen om ansøgeren  

 eller ægtefællen/samleveren m.v.
(Bekendtgørelsens § 6, stk. 2, og  

 § 7, stk. 2) Konstateres der fejl eller mangler vedrørende de i  

 ansøgningen meddelte oplysninger om ansøgeren, skal disse  

 så vidt muligt afhjælpes derved, at folkeregistret  

 påfører korrekte henholdsvis manglende oplysninger på  

 ansøgningsskemaet.
Der tænkes herved f.eks. på fejl  

 vedrørende personnummer, seneste adresse i Danmark og udrejsedato.
 Eventuelle fejl eller mangler vedrørende adresse i  

 udlandet samt vedrørende eventuel kontaktadresse afhjælpes  

 ligeledes.
Fejl eller mangler vedrørende oplysninger om en  

 ægtefælle eller samlever afhjælpes ligeledes, såfremt  

 ægtefællens/samleverens identitet er fastslået.
I  

 tilfælde, hvor hovedperson og biperson samtidig indgiver  

 ansøgning om optagelse på valglisten, kan der ses bort fra, at  

 ansøgningen fra bipersonen indeholder mangelfulde oplysninger om  

 hovedpersonen.
Den situation, der er omtalt i bekendtgørelsen - at  

 ansøgningen skal tilbagesendes til ansøgeren i tilfælde,  

 hvor der er tvivl om ansøgerens identitet (i det omfang  

 tilbagesendelse er mulig uanset denne tvivl) - vil formentlig kun forekomme  

 helt undtagelsesvist.
Tvivl om en ægtefælles eller samlevers  

 identitet kan aldrig give anledning til tilbagesendelse, idet  

 ansøgningen i så fald skal videresendes til  

 Valgretsnævnet.
 Såfremt der er behov for at indhente yderligere  

 oplysninger fra ansøgeren om årsagen til ansøgerens  

 udlandsophold m.v., skal sagen - efter at den foreskrevne sagsbehandling  

 er foretaget - videresendes til Valgretsnævnet, der herefter behandler  

 sagen.
3.5. Manglende datering, underskrift eller  

 attestation (Bekendtgørelsens § 6, stk. 3-6) Manglende datering af en ansøgning skal  

 normalt medføre, at ansøgningen sendes tilbage til  

 ansøgeren med meddelelse om årsagen til tilbagesendelsen.
Der  

 kan dog ses bort fra manglende datering, såfremt ansøgningen er  

 indgivet i forbindelse med ansøgerens fraflytning til udlandet.
Det  

 forudsættes herved, at ansøgningerne stemples med datoen for  

 modtagelse i folkeregistret.
Manglende datering skal heller ikke give  

 anledning til tilbagesendelse i tilfælde, hvor ansøgningen -  

 efter sædvanlig sagsbehandling, jf. afsnit 3.2-3.4. - skal videresendes  

 til Valgretsnævnet.
For så vidt angår ansøgninger  

 på blåt skema kan dateringen på attestationen  

 træde i stedet for en eventuel manglende datering fra ansøgerens  

 side.
Manglende egenhændig underskrift skal normalt  

 medføre, at ansøgningen sendes tilbage til ansøgeren til  

 underskrift.
Underskrift i henhold til fuldmagt er ikke tilstrækkelig.  

 Hvis der er tale om en ansøgning, som skal videresendes til  

 afgørelse i Valgretsnævnet, skal ansøgningen dog ikke  

 tilbagesendes til ansøgeren til underskrift, men - efter  

 sædvanlig sagsbehandling - videresendes til Valgretsnævnet.
Ved ansøgninger på blåt skema vil  

 manglende attestation fra vedkommende statslige styrelse normalt altid  

 medføre, at folkeregistret skal sende ansøgningen tilbage til  

 ansøgeren med henblik på, at denne kan sørge for, at  

 ansøgningen bliver påført attestation.
Hvis det  

 imidlertid - undtagelsesvist - drejer sig om en ansøgning, der skal  

 videresendes til Valgretsnævnet til afgørelse (f.eks. fordi  

 ansøgeren er samlever, og der ikke var etableret fælles  

 bopæl mellem ansøger og hovedperson inden udrejsen), skal  

 ansøgningen dog ikke tilbagesendes til ansøgeren til  

 attestation inden videresendelsen til Valgretsnævnet.
 3.6. Ansøgning indgivet til forkert kommune,  

 ansøgeren flyttet til Færøerne eller Grønland  

 m.v.
(Bekendtgørelsens § 8) Er ansøgningen indgivet til en anden kommune end  

 den, hvor ansøgeren senest har været tilmeldt folkeregistret,  

 skal folkeregistret videresende ansøgningen til den rette kommune.
Hvis ansøgeren med rette ikke er frameldt  

 folkeregistret, eller det fremgår af ansøgningen sammenholdt med  

 oplysningerne i CPR, at ansøgeren er flyttet til Færøerne  

 eller Grønland, skal folkeregistret underrette ansøgeren om, at  

 ansøgeren automatisk vil blive optaget på valglisten, så  

 længe vedkommende står tilmeldt folkeregistret i Danmark,  

 henholdsvis at ansøgeren automatisk vil blive optaget på  

 valglisten til folketingsvalg på Færøerne/i  

 Grønland.
Vælgere, der flytter til Færøerne eller  

 Grønland, bliver omfattet af de regler, der gælder for  

 Færøerne henholdsvis Grønland, og de  

 pågældende kan ikke i Danmark deltage i folketingsvalg og  

 folkeafstemninger.
Standardbrev til ansøgere, der er flyttet til  

 Færøerne eller Grønland, er optaget som bilag  

 4.
4. Afgørelse om optagelse på valglisten (Bekendtgørelsens §§ 9-10) Bekendtgørelsens § 9 fastsætter  

 betingelserne for, at kommunalbestyrelsen (folkeregistret) kan træffe  

 afgørelse om optagelse på valglisten, mens § 10  

 fastsætter betingelserne for videresendelse af ansøgningen til  

 afgørelse i Valgretsnævnet, samt hvilke oplysninger der skal  

 medfølge ved videresendelsen til nævnet.
4.1. Betingelserne for at kommunalbestyrelsen kan  

 træffe afgørelse om optagelse på valglisten (Bekendtgørelsens § 9) Betingelserne for, at kommunalbestyrelsen (folkeregistret)  

 kan imødekomme en ansøgning om optagelse på valglisten,  

 kan rent praktisk inddeles efter, om det drejer sig om en ansøgning  

 på blåt skema eller en ansøgning på grønt  

 skema.
4.1.1. Ansøgninger på blåt skema Ansøgning fra hovedperson Ansøgning på blåt skema, der er  

 behørigt attesteret af vedkommende statslige styrelse, fra en  

 hovedperson, dvs. en person der er ansat i den danske stat og beordret til  

 tjeneste uden for riget, vil normalt ikke kunne give anledning til tvivl om,  

 at ansøgeren opfylder betingelserne for optagelse på valglisten.  

 Dvs., efter sædvanlig behandling af ansøgningen, jf.  

 bekendtgørelsens § 5, jf. afsnit 3.2.-3.5., kan  

 kommunalbestyrelsen (folkeregistret) træffe afgørelse om  

 optagelse på valglisten.
Ansøgning fra biperson, der er ægtefælle Ansøgning på blåt skema, der er  

 behørigt attesteret af vedkommende statslige styrelse, fra en  

 ægtefælle til en hovedperson, der er ansat i den danske stat og  

 beordret til tjeneste uden for riget, vil normalt heller ikke kunne give  

 anledning til tvivl om, at ansøgeren opfylder betingelserne for  

 optagelse på valglisten, såfremt de pågældende under  

 udlandsopholdet har oplyst samme adresse.
Det forudsættes herved, at  

 det ved opslag i CPR er bekræftet, at de pågældende to  

 personer har indgået ægteskab (eller registreret partnerskab) med  

 hinanden.
I bekræftende fald kan kommunalbestyrelsen (folkeregistret)  

 derfor træffe afgørelse om optagelse på valglisten.
Ansøgning fra biperson, der er samlever Ansøgning på blåt skema, der er  

 behørigt attesteret af vedkommende statslige styrelse, fra en samlever  

 til en hovedperson, der er ansat i den danske stat og beordret til tjeneste  

 uden for riget, vil normalt ikke give anledning til tvivl,  

såfremt hovedperson og biperson inden flytningen til udlandet  

 ifølge oplysningerne i CPR var tilmeldt samme adresse og under  

 udlandsopholdet tillige har oplyst samme adresse samt opfylder betingelserne  

 for at indgå ægteskab eller registreret partnerskab med hinanden.  

 Betingelserne for at indgå ægteskab eller registreret partnerskab  

 indebærer i denne sammenhæng, at parterne ikke må  

 være beslægtet i ret op- og nedstigende linie eller være  

 søskende, samt at ingen af parterne må være part i et  

 endnu bestående ægteskab eller registreret partnerskab med 3.  

 person.
Hvis de nævnte betingelser er opfyldt, træffer  

 kommunalbestyrelsen (folkeregistret) beslutning om optagelse på  

 valglisten.
Hvis ikke alle disse betingelser er opfyldt, videresendes  

 ansøgningen til Valgretsnævnet.
4.1.2. Ansøgninger på grønt  

 skema 4.1.2.1. Ansøgning fra person udrejst for mere end 4  

 år siden m.v.
Ansøgning på grønt skema fra en  

 person, der på tidspunktet for kommunens modtagelse af  

 ansøgningen har opholdt sig mere end 4
år i udlandet, dvs., at det er mere end 4 år siden, at den  

 pågældende sidst har været tilmeldt folkeregistret, skal i  

 alle tilfælde - efter sædvanlig sagsbehandling, jf.  

 bekendtgørelsens § 5, jf. afsnit 3.2.-3.4. - videresendes til  

 Valgretsnævnet til afgørelse.
Det gælder både for  

 ansøgninger fra hovedpersoner og ansøgninger fra  

 bipersoner.
 I tilfælde, hvor hovedpersonen er udrejst for mere  

 end 4 år siden, skal en ansøgning fra bipersonen ligeledes i  

 alle tilfælde videresendes til Valgretsnævnet, selv om bipersonen  

 er udrejst for mindre end 4 år siden.
4.1.2.2. Ansøgning fra person udrejst for mindre  

 end 4 år siden Ansøgning fra hovedperson For ansøgere, der er udrejst for mindre end 4  

 år siden, kan kommunalbestyrelsen (folkeregistret) træffe  

 afgørelse om optagelse på valglisten, såfremt der ikke er  

 anledning til tvivl om, at ansøgeren er omfattet af en af de  

 persongrupper, der er opregnet i lovens § 2, stk. 2, nr. 1-5. Hvis  

 ansøgningsskemaet er afkrydset i en af krydsruderne A-E i felt 2  

 på ansøgningsskemaet, og der er givet supplerende oplysninger,  

 der understøtter rigtigheden af afkrydsningen, vil der normalt ikke  

 være anledning til tvivl.
 Om Valgretsnævnets praksis i henseende til at anse  

 betingelserne i nr. 1-5, jf. krydsrude A-E på skemaet, for at  

 være opfyldt, henvises til Valgretsnævnets beretning for  

 1985-1992, der den 7. juli 1993 blev sendt til alle folkeregistre.  

 Beretningen kan i øvrigt fås ved henvendelse til  

 Valgretsnævnet på Indenrigsministeriets adresse og  

 telefonnummer.
 Omvendt vil en ansøgning normalt give anledning til  

 tvivl i nedennævnte tilfælde med den virkning, at  

 ansøgningen skal videresendes til Valgretsnævnet til  

 afgørelse.
 En ansøgning vil normalt altid give anledning til  

 tvivl, såfremt ansøgeren overhovedet ikke har givet oplysninger  

 om årsagen til udlandsopholdet, dvs. hverken har afkrydset en krydsrude  

 eller givet supplerende oplysninger.
 En ansøgning vil normalt også give anledning  

 til tvivl, såfremt ansøgeren på ansøgningsskemaet  

 alene har afkrydset en krydsrude og ikke tillige givet de forudsatte  

 supplerende oplysninger til at godtgøre, at afkrydsningen af den  

 pågældende krydsrude er sket med rette.
Endelig vil det normalt altid kunne give anledning til  

 tvivl, om en ansøger er omfattet af sidestillingsbestemmelsen i lovens  

 § 2, stk. 2, nr. 6. Ansøgninger, hvori ansøgeren  

 påberåber sig »Andre årsager«, jf. krydsrude F i felt 2  

 på det grønne skema, skal derfor normalt altid videresendes til  

 Valgretsnævnet til afgørelse.
Hvis det klart fremgår af de  

 meddelte oplysninger om arten af de »Andre årsager«, at der i  

 virkeligheden er tale om en at de årsager, der er nævnt i lovens  

 § 2, nr. 1-5, jf. krydsrude A-E i felt 2 på det grønne  

 skema, kan kommunalbestyrelsen (folkeregistret) dog træffe  

 afgørelse om optagelse, uanset at ansøgeren har  

 påberåbt sig »Andre årsager«.
 Det vil i øvrigt bero på en konkret  

 vurdering, om en ansøgning giver anledning til tvivl.
 Opmærksomheden henledes på, at  

kommunalbestyrelsen (folkeregistret) ikke i noget tilfælde har  

 beføjelse til at meddele afslag på en ansøgning  

 (bortset fra de tilfælde, hvor afslaget er begrundet i, at  

 ansøgeren ikke opfylder de almindelige valgretsbetingelser - dansk  

 indfødsret, fyldt 18 år, ikke under værgemål med  

 fratagelse af den retlige handleevne - jf. nærmere ovenfor i afsnit  

 3.3.). Selv om kommunalbestyrelsen (folkeregistret) måtte være  

 overbevist om, at ansøgeren ikke opfylder betingelserne, skal  

 ansøgningen alligevel videresendes til Valgretsnævnet til  

 afgørelse.
Ansøgning fra biperson, der er ægtefælle Hvis der ikke er tvivl om, at hovedpersonen er omfattet af  

 en af de persongrupper, der er opregnet i lovens § 2, stk. 2, nr.  

 1-5 (eller eventuelt nr. 6), vil der normalt heller ikke være tvivl om,  

 at den pågældendes ægtefælle (bipersonen) er  

 omfattet, såfremt ægtefællen under udlandsopholdet har  

 oplyst samme adresse som hovedpersonen.
Det forudsættes i  

 øvrigt, at det ved opslag i CPR er bekræftet, at de  

 pågældende to personer har indgået ægteskab (eller  

 registreret partnerskab). Kommunalbestyrelsen (folkeregistret) kan derfor i  

 bekræftende fald optage den pågældende  

 ægtefælle på valglisten.
 Der stilles ikke krav om, at ægtefællerne  

 (hovedperson og biperson) skal være udrejst på samme tidspunkt,  

 og ej heller, at de havde etableret fælles bopæl inden udrejsen.  

 Det er ikke nogen betingelse for at optage ægtefællen  

 (bipersonen) på valglisten, at hovedpersonen selv har søgt om at  

 blive optaget på valglisten.
 Hvis hovedpersonen ikke har dansk indfødsret (eller  

 ikke er fyldt 18 år, hvilket dog er en ret teoretisk mulighed) eller er  

 under værgemål med fratagelse af den retlige handleevne, jf.  

 værgemålslovens § 6, skal ansøgningen dog  

 videresendes til Valgretsnævnet.
Det bemærkes, at således som de nye  

 grønne skemaer er udformet, skal en ansøger, der søger  

 om optagelse i medfør af ægtefællereglen (eller  

 samleverreglen, jf. nedenfor) afkrydse såvel krydsrude G, der angiver,  

 at der søges om optagelse i medfør af  

 ægtefællereglen (samleverreglen), som en af de øvrige  

 krydsruder og angive de krævede supplerende oplysninger, idet der  

 herved angives årsagen til hovedpersonens udlandsophold.
Det er  

 forudsat, at en person, der opfylder betingelserne for at blive optaget  

 på valglisten såvel i egenskab af hovedperson som i egenskab af  

 som biperson, alene afkrydser en krydsrude beregnet for en hovedperson  

 (krydsrude A-F) og ikke tillige krydsruden for biperson (krydsrude G). Hvis  

 et ansøgningsskema er afkrydset i såvel krydsrude G (for  

 biperson) som i en af de øvrige krydsruder, må man derfor  

 gå ud fra, at krydset i den »øvrige« krydsrude vedrører  

 hovedpersonen og ikke ansøgeren (bipersonen) selv.
Ansøgning fra biperson, der er samlever Den første betingelse for at en biperson,  

 der er samlever, kan optages på valglisten, er - ligesom i  

 tilfælde, hvor bipersonen er ægtefælle - at der ikke er  

 tvivl om, at hovedpersonen er omfattet af en af de persongrupper, der er  

 opregnet i lovens § 2, stk. 2, nr. 1-5, (eller eventuelt nr. 6).  

 Det er heller ikke i relation til samlevere en betingelse, at hovedpersonen  

 selv har søgt om at blive optaget på valglisten.
Den anden betingelse for at optage samleveren  

 på valglisten er, at samleveren og hovedpersonen havde etableret  

 fælles bopæl inden udrejsen og under opholdet i udlandet har  

 oplyst samme adresse i udlandet.
Fælles bopæl inden udrejsen  

 anses for etableret, såfremt de pågældende to personer  

 inden udrejsen ifølge oplysningerne i CPR var tilmeldt samme  

 adresse.
Den tredje betingelse for at optage samleveren  

 på valglisten er, at det er kontrolleret, at samleveren og  

 hovedpersonen opfylder betingelserne for at indgå ægteskab eller  

 registreret partnerskab med hinanden.
Betingelserne for at indgå  

 ægteskab eller registreret partnerskab indebærer i denne  

 sammenhæng, at parterne ikke må være beslægtet i ret  

 op- og nedstigende linie eller være søskende, samt at ingen af  

 parterne må være part i et endnu bestående ægteskab  

 eller registreret partnerskab med 3. person.
Det bemærkes, jf. den anden betingelse, at  

 det - uanset kravet om fælles bopæl inden udrejsen - ikke er  

 nogen betingelse for at optage en samlever på valglisten, at samleveren  

 (bipersonen) og hovedpersonen flytter til udlandet på samme tidspunkt.  

 I de tilfælde, hvor den ene af parterne, typisk hovedpersonen, er  

 udrejst på et tidligere tidspunkt end den anden part (bipersonen), skal  

 kravet om fælles bopæl inden udrejsen være opfyldt ved den  

 første parts udrejse.
Den omstændighed, at den anden part i den  

 mellemliggende periode måtte have været tilmeldt en anden  

 adresse, er ikke i sig selv til hinder for, at kravet om fælles  

 bopæl inden udrejsen kan anses for opfyldt.
Er der forløbet en  

 længere periode mellem de to parters udrejsetidspunkt (mere end 1  

 år), vil der dog normalt være anledning til at videresende  

 ansøgningen til Valgretsnævnet til afgørelse.
4.2. Videresendelse af ansøgninger til  

 Valgretsnævnet (Bekendtgørelsens § 10) I de tilfælde, hvor kommunalbestyrelsen  

 (folkeregistret) ikke kan træffe afgørelse om optagelse på  

 valglisten (og dette ikke skyldes, at ansøgeren ikke opfylder de  

 almindelige valgretsbetingelser), f.eks. fordi en ansøger på  

 grønt skema har været udrejst i mere end 4 år, eller fordi  

 der er tvivl om, hvorvidt ansøgeren er omfattet af en af de  

 persongrupper, der opregnet i lovens § 2, (dvs. i praksis § 2,  

 stk. 2, eller § 2, stk. 3), skal ansøgningen  

 videresendes til Valgretsnævnet til afgørelse.
I forbindelse med videresendelsen til Valgretsnævnet  

 skal folkeregistret give oplysning til nævnet om årsagen til  

 videresendelsen, enten ved et (standard)følgebrev eller ved  

 påtegning på bagsiden af ansøgningsskemaet.
Det skal  

 ligeledes fremgå ved videresendelsen, at folkeregistret har  

 kontrolleret, at ansøgningsskemaet er indholdsmæssigt korrekt  

 udfyldt, dvs., at de meddelte data om ansøgerens og eventuelt tillige  

 ansøgerens ægtefælle/samlever svarer til oplysningerne i  

 CPR.
I forbindelse med videresendelse af ansøgningen  

 skal så vidt muligt gives oplysning om det afstemningssted, hvor  

 ansøgeren i givet fald skal afgive stemme på valgdagen, idet  

 Valgretsnævnet i tilfælde, hvor ansøgningen  

 imødekommes, skal give ansøgeren oplysning herom.
Denne  

 oplysningsforpligtelse kan dog også opfyldes ved, at  

 kommunalbestyrelsen (folkeregistret) giver Valgretsnævnet en generel  

 meddelelse om, at alle udlandsdanskere indtil videre vil blive optaget  

 på valglisten for et nærmere angivet afstemningsområde  

 (afstemningssted).
 Om valg af afstemningssted for udlandsdanskere henvises i  

 øvrigt til bemærkningerne nedenfor i afsnit 5.
5. Underretning af ansøgeren og indberetning til  

 CPR (Bekendtgørelsens §§ 11-13) Som bilag er optaget standardbreve til meddelelse om  

 optagelse på valglisten i medfør af henholdsvis lovens § 2,  

 stk. 1, (bilag 5), lovens § 2, stk. 3, jf. stk. 1,  

(bilag 6) og lovens § 2, stk. 2, og § 2, stk. 3,  

 jf. stk. 2 (bilag 7).
Det bemærkes, at kommunalbestyrelsen  

 (folkeregistret) er frit stillet med hensyn til at beslutte, om  

 udlandsdanskere skal optages på valglisten i det  

 afstemningsområde, hvortil den adresse, som den pågældende  

 senest har været tilmeldt, hører, eller om alle udlandsdanskere  

 skal optages på valglisten på ét bestemt afstemningssted i  

 kommunen.
Dette gælder også for udlandsdanskere, der sidst har  

 været tilmeldt folkeregistret i Københavns Kommune.
 Da Københavns Kommune omfatter flere storkredse, og  

 idet en vælger kun kan stemme personligt på en kandidat, der er  

 opstillet i den stor- eller amtskreds, hvor vedkommende er optaget på  

 valglisten, skal meddelelser om optagelse på valglisten i  

 Københavns Kommune som minimum indeholde oplysning om, i hvilken  

storkreds vælgeren optages på valglisten.
 Om indberetning til CPR henvises til  

 bekendtgørelsens § 13.
 Bekendtgørelsen i bilag 1 er udeladt her, da den har  

 været offentliggjort i Lovtidende A, som nr. 813 af 19. november 1998,  

 samt forefindes i Retsinformation.
Bilag 1 Bekendtgørelse om optagelse på  

 folketingsvalglisten af personer, der har valgret uanset ophold i  

 udlandet I medfør af § 16, stk. 4, og § 129,  

 stk. 2, i lov om valg til Folketinget, jf. lovbekendtgørelse nr.  

 488 af 11. juni 1997, fastsættes:
Ansøgning om optagelse på valglisten § 1. Vælgere, der er omfattet af lovens  

 § 2, optages efter anmodning på valglisten i den kommune, hvor de  

 sidst har været tilmeldt folkeregistret, jf. dog § 17.
 Stk. 2. Det er en betingelse for optagelse på  

 valglisten, at vælgeren har indgivet ansøgning herom efter  

 reglerne i §§ 2-3, jf. § 14, og at afgørelse om optagelse  

 på valglisten er truffet senest 18.-dagen før valgdagen.
 § 2. Ansøgning om optagelse på  

 valglisten indgives til kommunalbestyrelsen i den kommune, hvor  

 vælgeren (ansøgeren) sidst har været tilmeldt  

 folkeregistret.
Stk. 2. Ansøgningen, der skal være dateret og  

 egenhændigt underskrevet af ansøgeren, skal indeholde oplysning  

 om ansøgerens 1)	fulde navn, 2)	personnummer, 3)	udrejsedato, 4)	seneste adresse i Danmark (tilmeldt et folkeregister), 5)	adresse i udlandet og 6)	årsag til udlandsopholdet.
 Stk. 3. For ansøgere, der søger om optagelse i  

 medfør af lovens § 2, stk. 1, skal ansøgningen ud  

 over de oplysninger om ansøgeren, der er nævnt i stk. 2,  

 tillige indeholde en attestation fra vedkommende statslige styrelse af, at  

 ansøgeren er ansat i den danske stat og beordret til tjeneste uden for  

 riget.
Stk. 4. For ansøgere, der søger om optagelse i  

 medfør af lovens § 2, stk. 3, skal ansøgningen ud  

 over de oplysninger om ansøgeren, der er nævnt i stk. 2,  

 tillige indeholde oplysning om ansøgerens ægtefælles,  

 herunder registrerede partners, eller samlevers 1)	fulde navn, 2)	personnummer, 3)	udrejsedato, 4)	seneste adresse i Danmark (tilmeldt et folkeregister), 5)	adresse i udlandet og 6)	årsag til udlandsopholdet.
 Stk. 5. For ansøgere, der søger om optagelse i  

 medfør af lovens § 2, stk. 3, jf. stk. 1, skal  

 ansøgningen ud over de oplysninger om ansøgeren, der er  

 nævnt i stk. 2, og de oplysninger om ansøgerens  

 ægtefælle eller samlever, der er nævnt i stk. 4,  

 tillige indeholde en attestation fra vedkommende statslige styrelse af, at  

 ansøgerens ægtefælle eller samlever er ansat i den danske  

 stat og beordret til tjeneste uden for riget.
 § 3. Ansøgning skal indgives på en  

 formular (ansøgningsskema), der er godkendt af  

 Indenrigsministeriet.
 Stk. 2. Ansøgningsskema til brug for ansøgning  

 om optagelse på valglisten i medfør af lovens § 2,  

 stk. 1, eller lovens § 2, stk. 3, jf. stk. 1, kan  

 fås hos vedkommende statslige styrelse.
 Stk. 3. Ansøgningsskema til brug for ansøgning  

 om optagelse på valglisten i medfør af lovens § 2,  

 stk. 2, eller lovens § 2, stk. 3, jf. stk. 2, kan  

 fås hos kommunen (folkeregistret) samt hos danske diplomatiske og  

 konsulære repræsentationer i udlandet.
 Stk. 4. Kommunalbestyrelsen skal sørge for, at  

 vælgere, der anmelder flytning til udlandet, får udleveret eller  

 tilsendt et ansøgningsskema, jf. stk. 3. Det noteres i  

 folkeregistret, hvilke personer der i forbindelse med anmeldelse af flytning  

 til udlandet har fået udleveret eller tilsendt et  

 ansøgningsskema.
Behandling af ansøgningen § 4. En ansøgning, der ikke er indgivet  

 på et ansøgningsskema, der er godkendt af Indenrigsministeriet,  

 jf. § 3, tilbagesendes til ansøgeren tillige med et  

 ansøgningsskema og med meddelelse om årsagen til  

 tilbagesendelsen.
Hvis ansøgningen vedrører fornyet optagelse  

 på valglisten, jf. § 11, stk. 4, skal ansøgningen dog  

 kun tilbagesendes, hvis der er særlig grund hertil.
§ 5. Kommunalbestyrelsen skal undersøge,  

 om 1)	ansøgeren har dansk indfødsret, er fyldt 18 år  

 og ikke er under værgemål med fratagelse af den retlige  

 handleevne, jf. værgemålslovens § 6, 2)	de oplysninger om ansøgeren, der er nævnt i § 2,  

 stk. 2, nr. 1-5, svarer til oplysningerne i Det Centrale Personregister  

 (CPR), 3)	ansøgningen er dateret og egenhændigt underskrevet af  

 ansøgeren, samt 4)	ansøgningen for så vidt angår ansøgere,  

 der søger om optagelse i medfør af lovens § 2,  

 stk. 1, indeholder den foreskrevne attestation fra vedkommende statslige  

 styrelse, jf. § 2, stk. 3.
Stk. 2. For ansøgere, der søger om optagelse i  

 medfør af lovens § 2, stk. 3, skal kommunalbestyrelsen  

 endvidere undersøge, om 1)	ansøgerens ægtefælle eller samlever har dansk  

 indfødsret, er fyldt 18 år og ikke er under værgemål  

 med fratagelse af den retlige handleevne, jf. værgemålslovens  

 § 6, 2)	de oplysninger om ansøgerens ægtefælle eller  

 samlever, der er nævnt i § 2, stk. 4, nr. 1-5, svarer til  

 oplysningerne i CPR, 3)	ansøgeren ifølge oplysningerne i CPR har indgået  

 ægteskab, herunder registreret partnerskab, eller opfylder  

 betingelserne herfor med den person, som ansøgeren har anført  

 som sin ægtefælle eller samlever, samt 4)	ansøgningen for så vidt angår ansøgere,  

 der søger om optagelse i medfør af lovens § 2,  

 stk. 3, jf. stk. 1, indeholder den foreskrevne attestation fra  

 vedkommende statslige styrelse, jf. § 2, stk. 5.
 § 6. Hvis ansøgeren ikke opfylder de  

 valgretsbetingelser, der er nævnt i § 5, stk. 1, nr. 1,  

 meddeler kommunalbestyrelsen den pågældende, at  

 ansøgningen som følge heraf ikke kan imødekommes.
Stk. 2. Hvis der er fejl eller mangler i ansøgningen  

 vedrørende ansøgerens fulde navn, personnummer, udrejsedato og  

 seneste adresse i Danmark, påfører kommunalbestyrelsen  

 ansøgningen de korrekte henholdsvis manglende oplysninger.
Hvis der  

 på grund af uoverensstemmelser mellem oplysningerne i  

 ansøgningen og oplysningerne i CPR eller på grund af manglende  

 oplysninger i ansøgningen er tvivl om ansøgerens identitet,  

 tilbagesendes ansøgningen til ansøgeren med meddelelse om  

 årsagen hertil.
Stk. 3. Hvis ansøgningen ikke er dateret, tilbagesendes  

 ansøgningen til ansøgeren med meddelelse om årsagen  

 hertil.
Hvis ansøgningen er indgivet i forbindelse med  

 ansøgerens udrejse. eller ansøgningen skal videresendes til  

 Valgretsnævnet, jf. § 10, jf. § 9, skal ansøgningen  

 dog ikke tilbagesendes til ansøgeren.
Tilsvarende gælder, at  

 manglende datering af en ansøgning fra en ansøger, der  

 søger om optagelse på valglisten i medfør af lovens  

 § 2, stk. 1, eller lovens § 2, stk. 3, jf. stk. 1,  

 ikke skal medføre, at ansøgningen tilbagesendes til  

 ansøgeren, idet dateringen af den foreskrevne attestation, jf.  

 § 2, stk. 3 og 5, kan træde i stedet for ansøgerens  

 datering af ansøgningen.
Stk. 4. Hvis ansøgningen ikke er underskrevet  

 egenhændigt af ansøgeren, tilbagesendes ansøgningen til  

 ansøgeren med meddelelse om årsagen hertil.
Hvis det drejer sig  

 om en ansøgning, der skal videresendes til Valgretsnævnet, jf.  

 § 10, jf. § 9, skal ansøgningen dog ikke tilbagesendes til  

 ansøgeren, men videresendes til Valgretsnævnet uanset manglende  

 egenhændig underskrift.
 Stk. 5. Hvis en ansøgning fra en ansøger, der  

 søger om optagelse i medfør af lovens § 2, stk. 1,  

 ikke indeholder den foreskrevne attestation fra vedkommende statslige  

 styrelse, tilbagesendes ansøgningen til ansøgeren med  

 meddelelse om årsagen hertil.
Stk. 6. Hvis en ansøgning fra en ansøger, der  

 søger om optagelse i medfør af lovens § 2, stk. 3,  

 jf. stk. 1, ikke indeholder den foreskrevne attestation fra vedkommende  

 statslige styrelse, tilbagesendes ansøgningen til ansøgeren med  

 meddelelse om årsagen hertil.
Hvis ansøgningen skal videresendes  

 til Valgretsnævnet, jf. § 10, jf. § 9, skal  

 ansøgningen dog ikke tilbagesendes til ansøgeren, men  

 videresendes til Valgretsnævnet uanset manglende attestation.
 § 7. Hvis ansøgerens ægtefælle  

 eller samlever i tilfælde, hvor ansøgeren søger om  

 optagelse i medfør af lovens § 2, stk. 3, ikke opfylder de  

 valgretsbetingelser, der er nævnt i § 5, stk. 2, nr. 1, skal  

 ansøgningen videresendes til Valgretsnævnet, jf. § 10, jf.  

 § 9.
Stk. 2. Hvis der i tilfælde, hvor ansøgeren  

 søger om optagelse i medfør af lovens § 2, stk. 3, er  

 fejl eller mangler i ansøgningen vedrørende oplysninger om  

 ægtefællens eller samleverens fulde navn, personnummer,  

 udrejsedato eller seneste adresse i Danmark, påfører  

 kommunalbestyrelsen ansøgningen de korrekte henholdsvis manglende  

 oplysninger, såfremt ægtefællens henholdsvis samleverens  

 identitet kan fastslås på grundlag af oplysningerne i  

 ansøgningen.
Hvis der er tvivl om ægtefællens henholdsvis  

 samleverens identitet, skal ansøgningen videresendes til  

 Valgretsnævnet, jf. § 10, jf. § 9.
 § 8. Hvis en ansøgning er indgivet til en  

 anden kommune end den, hvor ansøgeren sidst har været tilmeldt  

 folkeregistret, skal ansøgningen videresendes til denne kommune.
 Stk. 2. Hvis ansøgeren med rette ikke er frameldt  

 folkeregistret, underrettes ansøgeren om, at optagelse på  

 valglisten vil ske automatisk, så længe den  

 pågældende står tilmeldt et folkeregister i Danmark.
 Stk. 3. Hvis ansøgeren er flyttet til  

 Færøerne eller Grønland, underrettes ansøgeren om,  

 at vedkommende automatisk vil blive optaget på valglisten på  

 Færøerne henholdsvis i Grønland.
Afgørelse om optagelse på valglisten § 9. Kommunalbestyrelsen træffer  

 afgørelse om optagelse på valglisten, såfremt 1)	ansøgeren er fyldt 18 år, har dansk indfødsret  

 og ikke er under værgemål med fratagelse af den retlige  

 handleevne, jf. værgemålslovens § 6, 2)	ansøgerens ægtefælle eller samlever i  

 tilfælde, hvor ansøgeren søger om optagelse i  

 medfør af lovens § 2, stk. 3, er fyldt 18 år, har  

 dansk indfødsret og ikke er under værgemål med fratagelse  

 af den retlige handleevne, jf. værgemålslovens § 6, 3)	ansøgningsskemaet er korrekt udfyldt, herunder er dateret og  

 underskrevet egenhændigt af ansøgeren, samt indeholder en  

 foreskreven attestation, jf. dog stk. 2 og 3, 4)	der ikke er anledning til tvivl om, at ansøgeren er omfattet  

 af en af de persongrupper, der er nævnt i lovens § 2, samt 5)	for så vidt angår ansøgere, der søger om  

 optagelse i medfør af lovens § 2, stk. 2, eller lovens  

 § 2, stk. 3, jf. stk. 2, ansøgeren inden for de sidste  

 4 år før ansøgningens modtagelse i kommunen har  

 været tilmeldt folkeregistret.
For ansøgere, der søger om  

 optagelse i medfør af lovens § 2, stk. 3, jf. stk. 2,  

 er det tillige en betingelse, at ansøgerens ægtefælle  

 eller samlever inden for de sidste 4 år før ansøgningens  

 modtagelse i kommunen har været tilmeldt et dansk  

 folkeregister.
 Stk. 2. Fejl eller mangler i ansøgningen  

 vedrørende de forhold, der er nævnt i § 6, stk. 2-6,  

 som ikke har givet anledning til at tilbagesende ansøgningen til  

 ansøgeren, er ikke til hinder for, at kommunalbestyrelsen kan  

 træffe afgørelse om optagelse på valglisten, såfremt  

 ansøgeren i øvrigt opfylder betingelserne for, at  

 kommunalbestyrelsen kan træffe afgørelse om optagelse.
 Stk. 3. Fejl eller mangler i ansøgningen  

 vedrørende de oplysninger om ansøgerens ægtefælle  

 eller samlever, der er nævnt i § 7, stk. 2, som ikke har  

 været til hinder for at fastslå ægtefællens  

 henholdsvis samleverens identitet, er ikke til hinder for, at  

 kommunalbestyrelsen kan træffe afgørelse om optagelse på  

 valglisten, såfremt ansøgeren i øvrigt opfylder  

 betingelserne for, at kommunalbestyrelsen kan træffe afgørelse  

 om optagelse.
 § 10. Såfremt kommunalbestyrelsen ikke kan  

 træffe afgørelse om optagelse på valglisten i  

 medfør af § 9, og dette ikke skyldes, at ansøgeren ikke  

 opfylder de almindelige valgretsbetingelser, jf. § 5, stk. 1, nr.  

 1, videresender kommunalbestyrelsen ansøgningen til  

 Valgretsnævnet, der herefter træffer afgørelse om,  

 hvorvidt ansøgeren opfylder betingelserne for at blive optaget  

 på valglisten.
 Stk. 2. Ved videresendelsen til Valgretsnævnet skal  

 kommunalbestyrelsen angive årsagen til videresendelsen samt så  

 vidt muligt give oplysning om det afstemningssted, hvor ansøgeren i  

 givet fald skal afgive stemme på valgdagen.
Underretning af ansøgeren og indberetning til  

 CPR § 11. I de tilfælde, hvor  

 kommunalbestyrelsen har truffet afgørelse om optagelse på  

 valglisten, jf. § 9, underretter kommunalbestyrelsen ansøgeren  

 herom.
Stk. 2. Underretningen skal, ud over oplysning om  

 ansøgerens optagelse på valglisten, indeholde oplysning  

 om, 1)	hvor længe afgørelsen gælder, jf. § 14,  

 stk. 1 og 3, 2)	at ansøgeren - uden at modtage valgkort - i denne periode kan  

 stemme ved folketingsvalg og folkeafstemninger samt ved valg af danske  

 repræsentanter til Europa-Parlamentet, medmindre ansøgeren er  

 optaget på valglisten til Europa-Parlamentet i et af de øvrige  

 EU-lande, 3)	at ansøgeren ikke kan stemme ved kommunale valg, 4)	at ansøgeren enten kan brevstemme eller stemme ved personligt  

 fremmøde på valgdagen, idet afstemningsstedet på vidt  

 muligt angives, 5)	at afgørelsen ophører med at have gyldighed,  

 såfremt ansøgeren flytter tilbage til Danmark, idet  

 ansøgeren i så fald automatisk vil blive optaget på  

 valglisten efter de almindelige regler, og 6)	at det er en forudsætning for optagelse på valglisten  

 efter fornyet udrejse til udlandet, at der indgives ansøgning  

 herom.
 Stk. 3. Underretningen til ansøgere, der er omfattet af  

 lovens § 2, stk. 1, eller lovens § 2, stk. 3, jf.  

 stk. 1, skal tillige indeholde oplysning om, at ansøgeren i  

 medfør af denne bekendtgørelses § 15, stk. 1,  

 henholdsvis § 15, stk. 2, har pligt til at underrette  

 Indenrigsministeriet, CPR-kontoret, såfremt betingelserne for valgret  

 uanset udlandsophold bortfalder under udlandsopholdet.
 Stk. 4. Underretningen til ansøgere, der er omfattet af  

 lovens § 2, stk. 2, eller lovens § 2, stk. 3, jf.  

 stk. 2, skal tillige indeholde oplysning om adgangen til ved  

 udløbet af 2-årsperioden at ansøge om fornyet optagelse  

 på valglisten.
 § 12. I de tilfælde, hvor  

 Valgretsnævnet træffer afgørelse om optagelse på  

 valglisten, jf. § 10, giver Valgretsnævnet ansøgeren den  

 underretning, der er nævnt i § 11, stk. 2-4.
 Stk. 2. Valgretsnævnet underretter tillige  

 kommunalbestyrelsen, der herefter skal sørge for den fornødne  

 indberetning til CPR, jf. § 13.
 Stk. 3. Hvis Valgretsnævnet træffer  

 afgørelse om, at ansøgeren ikke opfylder betingelserne for  

 optagelse på valglisten, underretter Valgretsnævnet  

 ansøgeren og kommunalbestyrelsen herom.
 § 13. Kommunalbestyrelsen skal straks indberette  

 afgørelser om optagelse på valglisten af ansøgere, der er  

 omfattet af lovens § 2, til CPR.
Stk. 2. Som indberetningsbilag anvendes  

 ansøgningsskemaet.
Feltet "Valgretsdato" udfyldes for ansøgere,  

 der er omfattet af lovens § 2, stk. 1, eller lovens § 2,  

 stk. 3, jf. stk. 1, med 99999999 og for ansøgere, der er  

 omfattet af lovens § 2, stk. 2, eller lovens § 2, stk. 3,  

 jf. stk. 2, med datoen for kommunalbestyrelsens henholdsvis  

 Valgretsnævnets afgørelse om optagelse af ansøgeren  

 på valglisten.
Denne dato vil normalt være datoen på det  

 brev, hvori ansøgeren er underrettet om, at ansøgningen er  

 imødekommet.
Gyldighedsperioden for afgørelser om optagelse  

 på valglisten § 14. Afgørelser om optagelse på  

 valglisten af vælgere, der er omfattet af lovens § 2, stk. 1,  

 eller lovens § 2, stk. 3, jf. stk. 1, gælder, indtil den  

 beordrede tjeneste i udlandet ophører, jf. dog stk. 2 og 6.
 Stk. 2. Afgørelser om optagelse på valglisten af  

 vælgere, der er omfattet af lovens § 2, stk. 3, jf.  

 stk. 1, ophører med at have gyldighed, såfremt samlivet  

 på fælles bopæl med ægtefælle eller samlever  

 ophører under tjenesten i udlandet.
 Stk. 3. Afgørelser om optagelse på valglisten af  

 vælgere, der er omfattet af lovens § 2, stk. 2, eller lovens  

 § 2, stk. 3, jf. stk. 2, gælder i 2 år fra  

 afgørelsens dato, jf. dog stk. 4-6.
 Stk. 4. Hvis vælgeren inden udløbet af 2-  

 årsperioden indgiver ansøgning om fornyet optagelse på  

 valglisten, forlænges perioden, indtil der er truffet  

 afgørelse.
 Stk. 5. Hvis afgørelse om fornyet optagelse på  

 valglisten træffes inden udløbet af 2- årsperioden,  

 afkortes perioden, idet afgørelsen om fornyet optagelse på  

 valglisten har gyldighed i 2 år fra afgørelsens dato.
 Stk. 6. Afgørelser om optagelse på valglisten af  

 vælgere, der er omfattet af lovens § 2, bortfalder, når  

 vælgeren på ny tilmelder sig et dansk folkeregister.
Underretning af Indenrigsministeriet om bortfald af  

 betingelser for valgret uanset udlandsophold § 15. Vælgere, der er optaget på  

 valglisten i medfør af lovens § 2, stk. 1, skal underrette  

 Indenrigsministeriet, CPR-kontoret, såfremt den beordrede tjeneste i  

 udlandet ophører, og vælgeren ikke i forbindelse hermed  

 tilmelder sig et dansk folkeregister.
Stk. 2. Vælgere, der er optaget på valglisten i  

 medfør af lovens § 2, stk. 3, jf. stk. 1, skal  

 underrette Indenrigsministeriet, CPR-kontoret, såfremt 1)	ægtefællens eller samleverens beordrede tjeneste i  

 udlandet ophører, og vælgeren ikke i forbindelse hermed  

 tilmelder sig et dansk folkeregister, eller 2)	samlivet på fælles bopæl med ægtefælle  

 eller samlever ophører under tjenesten i udlandet, og vælgeren  

 ikke i forbindelse hermed tilmelder sig et dansk folkeregister, eller 3)	ægtefællen eller samleveren afgår ved døden  

 og vælgeren ikke i forbindelse hermed tilmelder sig et dansk  

 folkeregister.
 Stk. 3. Underretning efter stk. 1 skal, ud over  

 tidspunktet for ophøret af tjenesten i udlandet, indeholde oplysning  

 om vælgerens fulde navn og personnummer, seneste adresse  

 (bopælskommune) i Danmark samt nuværende adresse.
Stk. 4. Underretning efter stk. 2 skal, ud over  

 tidspunktet for ophøret af tjenesten i udlandet henholdsvis af  

 samlivet på fælles bopæl eller for dødsfaldet,  

 indeholde oplysning om såvel vælgerens som  

 ægtefællens eller samleverens fulde navn og personnummer og  

 seneste adresse (bopælskommune) i Danmark.
Underretningen skal  

 endvidere indeholde oplysning om vælgerens nuværende adresse.
§ 16. Såfremt tjenesten i udlandet for en  

 vælger, der er omfattet af lovens § 2, stk. 1, ophører  

 på grund af vælgerens død, skal vedkommende statslige  

 styrelse underrette Indenrigsministeriet, CPR-kontoret, om tidspunktet herfor  

 med angivelse af afdødes fulde navn og personnummer og seneste adresse  

 (bopælskommune) i Danmark.
Underretningen skal endvidere indeholde  

 oplysning om afdødes eventuelle ægtefælles eller samlevers  

 fulde navn og personnummer samt seneste adresse (bopælskommune) i  

 Danmark og nuværende adresse, såfremt styrelsen har kendskab  

 hertil.
 Overgangs- og ikrafttrædelsesbestemmelser m.v.
§ 17. Vælgere, der er optaget på  

 valglisten i Københavns Kommune i medfør af lovens § 129,  

 stk. 1, kan efter ansøgning i stedet optages på valglisten  

 i den kommune, hvor de sidst har været tilmeldt folkeregistret.
I  

 så fald finder reglerne i denne bekendtgørelse tilsvarende  

 anvendelse.
 § 18. Bekendtgørelsen træder i kraft  

 den 1. januar 1999.
 Stk. 2. Samtidig ophæves bekendtgørelse nr. 332  

 af 23. juni 1988 om optagelse på folketingsvalglisten af personer, der  

 har valgret uanset ophold i udlandet, og cirkulære nr. 75 af 23. juni  

 1988 om behandling af ansøgninger om optagelse på  

 folketingsvalglisten af personer, der har valgret uanset ophold i udlandet.
Bilag 2 Bilag 3 Bilag 4 Standardbrev til ansøgere, der er flyttet til  

 Færøerne/Grønland Kommunalbestyrelsen/Folkeregistret har modtaget Deres  

 ansøgning af xxxx om optagelse på folketingsvalglisten af  

 personer med midlertidigt ophold i udlandet, jf. § 2, stk. 2, i  

 folketingsvalgloven.
 De har i ansøgningen oplyst, at De opholder Dem  

 midlertidigt på Færøerne/ i Grønland.
 I denne anledning skal kommunalbestyrelsen/folkeregistret  

 oplyse følgende:
Reglerne i folketingsvalgloven § 2, stk. 2, omfatter kun  

 danske statsborgere, der tager ophold i udlandet, og som i forbindelse hermed  

 frameldes et dansk folkeregister.
Danske statsborgere, der tager ophold  

 på Færøerne eller i Grønland, og i forbindelse  

 hermed bliver tilmeldt et folkeregister på Færøerne  

 henholdsvis i Grønland, bliver derimod omfattet af de regler, der  

 gælder for Færøerne henholdsvis Grønland.
Danske statsborgere, der er tilmeldt et folkeregister  

 på Færøerne/ i Grønland, er således omfattet  

 af loven om folketingsvalg på Færøerne/ i Grønland  

 og optages på valglisten på Færøerne/ i  

 Grønland.
Ved folketingsvalg vil De derfor kunne afgive stemme til  

 valget på Færøerne / i Grønland.
Med venlig hilsen Bilag 5 Standardbrev om optagelse på valglisten af personer,  

 der er ansat i den danske stat og beordret til tjeneste uden for riget Kommunalbestyrelsen/Folkeregistret har i dag på  

 grundlag af Deres ansøgning besluttet, at De optages på  

 folketingsvalglisten.
 Afgørelsen gælder, så længe De er  

 ansat i den danske stat og beordret til tjeneste uden for riget.
De kan stemme ved folketingsvalg og folkeafstemninger.
De  

 kan endvidere stemme ved valg af danske repræsentanter til  

 Europa-Parlamentet, medmindre De er optaget på valglisten til  

 Europa-Parlamentsvalg i et af de øvrige EU-lande.
De kan ikke stemme  

 ved kommunalvalgene.
 De vil ikke modtage valgkort.
I udlandet kan De fra og med 3 måneder før  

 valgdagen brevstemme på en dansk ambassade eller et dansk konsulat.
Der  

 er ikke fastsat nogen sidste frist for at afgive brevstemme i udlandet.  

 Brevstemmen skal imidlertid være afgivet så betids, at den kan  

 være sendt hjem til vedkommende kommune, inden afstemningen går i  

 gang på valgdagen.
 Her i landet kan De brevstemme på et hvilket som  

 helst folkeregister de sidste 3 uger før valgdagen, dog senest  

 næstsidste søgnedag før valgdagen.
 Hvis De afgiver flere brevstemmer til samme valg, er det  

 alene den sidst afgivne, der kommer i betragtning.
 Brevstemmen skal sendes til:
Kommunalbestyrelsen i xxxxx Kommmune (adresse) Hvis De ikke har brevstemt, kan De ved personligt  

 fremmøde på valgdagen afgive stemme på adressen:
(afstemningsstedet) Ved tilbageflytning til Danmark vil De automatisk blive  

 optaget på valglisten i den kommune, hvor De bliver tilmeldt.
 Opmærksomheden henledes på, at De efter  

 Indenrigsministeriets bekendtgørelse om optagelse på  

 folketingsvalglisten af personer, der har valgret uanset ophold i udlandet  

 (nr. 813 af 19. november 1998) § 15, stk. 1, jf. stk. 3, har  

 pligt til at underrette Indenrigsministeriet, CPR-kontoret, hvis den  

 beordrede tjeneste i udlandet ophører, og De ikke i forbindelse hermed  

 flytter tilbage til Danmark og bliver tilmeldt et dansk folkeregister.  

 Underretningen skal ud over tidspunktet for ophøret af tjenesten i  

 udlandet indeholde oplysning om Deres fulde navn og personnummer, seneste  

 bopælskommune i Danmark samt Deres nuværende adresse.
Med venlig hilsen Bilag 6 Standardbrev om optagelse på valglisten af  

 ægtefælle/samlever til personer,   

 der er ansat i den danske stat og beordret til tjeneste uden for riget Kommunalbestyrelsen/Folkeregistret har i dag på  

 grundlag af Deres ansøgning besluttet, at De optages på  

 folketingsvalglisten.
Kommunalbestyrelsen/Folkeregistret har herved lagt til  

 grund, at De er samboende med Deres ægtefælle/samlever (navn),  

 der er ansat i den danske stat og beordret til tjeneste uden for riget.
 Afgørelsen gælder, så længe Deres  

 ægtefælle/samlever er ansat i den danske stat og beordret til  

 tjeneste uden for riget, og De fortsat lever sammen med Deres  

 ægtefælle/samlever.
De kan stemme ved folketingsvalg og folkeafstemninger.
De  

 kan endvidere stemme ved valg af danske repræsentanter til  

 Europa-Parlamentet, medmindre De er optaget på valglisten til  

 Europa-Parlamentsvalg i et af de øvrige EU-lande.
De kan ikke stemme  

 ved kommunalvalgene.
 De vil ikke modtage valgkort.
I udlandet kan De fra og med 3 måneder før  

 valgdagen brevstemme på en dansk ambassade eller et dansk konsulat.
Der  

 er ikke fastsat nogen sidste frist for at afgive brevstemme i udlandet.  

 Brevstemmen skal imidlertid være afgivet så betids, at den kan  

 være sendt hjem til vedkommende kommune, inden afstemningen går i  

 gang på valgdagen.
 Her i landet kan De brevstemme på et hvilket som  

 helst folkeregister de sidste 3 uger før valgdagen, dog senest  

 næstsidste søgnedag før valgdagen.
 Hvis De afgiver flere brevstemmer til samme valg, er det  

 alene den sidst afgivne, der kommer i betragtning.
 Brevstemmen skal sendes til:
Kommunalbestyrelsen i xxxxx Kommmune (adresse) Hvis De ikke har brevstemt, kan De ved personligt  

 fremmøde på valgdagen afgive stemme på adressen:
(afstemningsstedet) Ved tilbageflytning til Danmark vil De automatisk blive  

 optaget på valglisten i den kommune, hvor De bliver tilmeldt.
Opmærksomheden henledes på, at De efter  

 Indenrigsministeriets bekendtgørelse om optagelse på  

 folketingsvalglisten af personer, der har valgret uanset ophold i udlandet  

 (nr. 813 af 19. november 1998) § 15, stk. 2 og 4, har pligt til at  

 underrette Indenrigsministeriet, CPR-kontoret, hvis den beordrede tjeneste i  

 udlandet ophører, og De ikke i forbindelse hermed flytter tilbage til  

 Danmark og bliver tilmeldt et dansk folkeregister.
De skal ligeledes  

 underrette Indenrigsministeriet, CPR-kontoret, hvis samlivet med Deres  

 ægtefælle/samlever på den fælles bopæl  

 ophører under tjenesten i udlandet, eller hvis Deres  

 ægtefælle/samlever afgår ved døden, og De ikke i  

 forbindelse hermed flytter tilbage til Danmark og bliver tilmeldt et dansk  

 folkeregister.
Underretningen skal ud over tidspunktet for ophøret af  

 tjenesten i udlandet henholdsvis af samlivet på fælles  

 bopæl eller for dødsfaldet indeholde oplysning om såvel  

 Deres som Deres ægtefælles/samlevers fulde navn og personnummer,  

 seneste bopælskommune i Danmark samt Deres nuværende adresse.
Med venlig hilsen Bilag 7 Standardbrev om optagelse på valglisten af  

 personer,  

 der opholder sig midlertidigt i udlandet Kommunalbestyrelsen/Folkeregistret har i dag på  

 grundlag af Deres ansøgning besluttet, at De optages på  

 folketingsvalglisten.
I 2 år fra i dag - dvs. til og med den xxx - kan De  

 stemme ved folketingsvalg og folkeafstemninger.
De kan endvidere stemme ved  

 valg af danske repræsentanter til Europa-Parlamentet, medmindre De er  

 optaget på valglisten til Europa-Parlamentsvalg i et af de  

 øvrige EU-lande.
De kan ikke stemme ved kommunalvalgene.
 De vil ikke modtage valgkort.
I udlandet kan De fra og med 3 måneder før  

 valgdagen brevstemme på en dansk ambassade eller et dansk konsulat.
Der  

 er ikke fastsat nogen sidste frist for at afgive brevstemme i udlandet.  

 Brevstemmen skal imidlertid være afgivet så betids, at den kan  

 være sendt hjem til vedkommende kommune, inden afstemningen går i  

 gang på valgdagen.
 Her i landet kan De brevstemme på et hvilket som  

 helst folkeregister de sidste 3 uger før valgdagen, dog senest  

 næstsidste søgnedag før valgdagen.
 Hvis De afgiver flere brevstemmer til samme valg, er det  

 alene den sidst afgivne, der kommer i betragtning.
De kan også stemme ved personligt fremmøde  

 på valgdagen her i kommunen.
De skal da stemme på den adresse,  

 der er angivet sidst i dette brev.
Hvis De har brevstemt, kan De ikke stemme  

 ved personligt fremmøde på valgdagen.
Hvis De inden for de næste 2 år flytter  

 tilbage til Danmark, vil denne afgørelse om optagelse på den  

 særlige valgliste for udlandsdanskere automatisk bortfalde, når  

 De har tilmeldt Dem et dansk folkeregister.
I stedet optages De på den  

 almindelige valgliste.
Selv om De tager ophold i udlandet igen inden for  

 2-årsperioden, skal De derfor på ny søge om optagelse  

 på den særlige valgliste.
Hvis De ved udløbet af 2-årsperioden stadig  

 opholder Dem i udlandet, kan De på ny søge om optagelse på  

 valglisten.
Fornyet ansøgning skal fremsættes skriftligt  

 på det af Indenrigsministeriet foreskrevne ansøgningsskema.  

 Ansøgningsskemaet kan De få udleveret ved henvendelse til  

 kommunen eller til en dansk repræsentation i udlandet, ligesom skemaet  

 er tilgængeligt på Indenrigsministeriets hjemmeside:  

 http://www.inm.dk.
Søger De inden udløbet af  

 2-årsperioden, forlænges denne periode, indtil der er truffet en  

 afgørelse om Deres nye ansøgning.
 Brevstemme - og eventuel fornyet ansøgning om  

 optagelse på valglisten - skal sendes til:
Kommunalbestyrelsen i xxxx Kommune, (adresse) Ved personligt fremmøde på valgdagen kan De  

 stemme på adressen:
