Nr LSF 196 Forslag til Lov om tilskud til produktudvikling af jordbrugs- og  

 fiskeriprodukter Fremsat af landbrugsministeren (Tørnæs) den 22. januar 1992 Vedtaget ved tredjebehandling den 30. april 1992 Lov nr. 340 af 14/05/1992 Kapitel 1 Almindelige bestemmelser § 1. Der kan inden for beløbsrammer fastsat på finansloven efter  

 ansøgning gives tilsagn om tilskud til at gennemføre projekter til  

 produktudvikling af jordbrugs- og fiskeriprodukter samt aktiviteter, som er  

 nødvendige forudsætninger for en erhvervsmæssig udnyttelse af resultaterne af  

 udviklingsarbejdet.
Kapitel 2 Produktudvikling i det primære jordbrug § 2. Der kan gives tilsagn om tilskud til at gennemføre projekter  

 i det primære jordbrug, hvis formål er 1) videreudvikling eller forbedring af eksisterende produkter og  

 produktionsprocesser i jordbruget, 2) udvikling af nye herunder mere miljøvenlige eller mere økonomiske  

 produktionsmetoder for velkendte jordbrugsprodukter eller for alternative  

 jordbrugsprodukter, 3) udvikling af nye produktioner, der naturligt kan indgå i den  

 jordbrugsmæssige udnyttelse af en jordbrugsbedrift, eller 4) erhvervsmæssig udnyttelse af resultaterne af udviklingsarbejdet, jf.  

 nr. 1-3.
 § 3. Tilskud kan ydes til ejere eller forpagtere af  

 jordbrugsbedrifter samt til grupper eller sammenslutninger af sådanne ejere  

 eller forpagtere.
 Stk. 2. Tilskud kan endvidere ydes til virksomheder, institutioner  

 eller personer til udviklingsarbejde med formål som nævnt i § 2, hvis det  

 sandsynliggøres, at resultatet af det pågældende projekt vil blive  

 umiddelbart anvendeligt i jordbruget.
 Stk. 3. Tilskud efter dette kapitel kan ikke ydes til stat og  

 kommuner.
§ 4. Det er en betingelse for ydelse af tilskud, 1) at ansøgeren råder over den fornødne fagkundskab til at gennemføre  

 projektet, 2) at tilskuddet er af væsentlig betydning for projektets gennemførelse,  

 og 3) at projektet har en reel nyhedsværdi for jordbruget.
§ 5. Tilskud ydes med indtil 50 pct. af meromkostningerne i  

 forbindelse med udviklingsarbejdet.
De tilskudsberettigede omkostninger  

 opgøres med fradrag af merværdiafgift.
 Stk. 2. Tilskuddet kan højst udgøre 400.000 kr. til hvert projekt.  

 Denne beløbsgrænse kan dog fraviges ved projekter, der gennemføres i  

 samarbejde mellem mindst 5 tilskudsberettigede.
 Stk. 3. Der kan ikke ydes tilskud til projekter, hvor de  

 tilskudsberettigede omkostninger udgør mindre end 40.000 kr.
 Stk. 4. Procentgrænsen i stk. 1 og beløbsgrænsen i stk. 2 kan  

 fraviges, når særlige omstændigheder taler derfor.
§ 6. Til bistand ved behandling af tilskudsansøgninger nedsættes  

 et rådgivende udvalg.
Udvalget består af 7 medlemmer, der beskikkes af  

 landbrugsministeren.
Eet medlem beskikkes som repræsentant for  

 Landbrugsministeriet, eet medlem for Industriministeriet og eet medlem for  

 Landbrugsministeriets forsknings- og forsøgsvirksomhed. 4 medlemmer beskikkes  

 efter indhentet udtalelse fra henholdsvis De Danske Landboforeninger, Danske  

 Husmandsforeninger, Dansk Erhvervsgartnerforening og Arbejderbevægelsens  

 Erhvervsråd.
Landbrugsministeriets repræsentant er formand for udvalget.
 Stk. 2. Landbrugsministeren fastsætter det rådgivende udvalgs  

 forretningsorden og de nærmere regler for udvalgets arbejde, herunder om  

 sekretariatsbetjening for udvalget.
 § 7. Landbrugsministeren træffer afgørelse efter dette kapitel.
 Stk. 2. Det rådgivende udvalg træffer dog afgørelse om tildeling  

 af tilskud til de i § 5, stk. 2, nævnte projekter, der gennemføres i  

 samarbejde mellem mindst 5 tilskudsberettigede, når tilskuddet udgør mindst  

 400.000 kr.
 Stk. 3. Landbrugsministeren kan fastsætte regler om, at udvalget i  

 visse sager kan bemyndige formanden til at træffe afgørelser efter stk. 2.
Kapitel 3 Produktudvikling i forarbejdning m.v. af jordbrugs- og  

 fiskeriprodukter § 8. Der kan gives tilsagn om tilskud til at gennemføre projekter  

 til produktudvikling i forarbejdning og forædling af jordbrugs- og  

 fiskeriprodukter samt aktiviteter, som er nødvendige forudsætninger for en  

 erhvervsmæssig udnyttelse af resultaterne af udviklingsarbejdet.
 § 9. Tilskud kan ydes til private erhvervsvirksomheder, grupper af  

 private erhvervsvirksomheder m.v. og forsknings- og forsøgsinstitutioner.
§ 10. Det er en betingelse for ydelse af tilskud, 1) at tilskuddet er af væsentlig betydning for projektets gennemførelse, 2) at projektet har en reel nyhedsværdi for jordbrugssektoren eller  

 fiskerisektoren, og 3) at projektet betyder en forøgelse af ansøgers samlede  

 udviklingsaktivitet.
 § 11. Tilskud kan, hvor private virksomheder indgår i projektet,  

 udgøre indtil 50 pct. af meromkostningerne i forbindelse med  

 produktudviklingen.
 Stk. 2. Tilskud kan, når udviklingsarbejdet gennemføres af  

 forsknings- og forsøgsinstitutioner, udgøre mere end 50 pct. af  

 meromkostningerne.
 Stk. 3. De tilskudsberettigede omkostninger opgøres med fradrag af  

 merværdiafgift.
 Stk. 4. Der kan ikke ydes tilskud til projekter, hvor de  

 tilskudsberettigede omkostninger udgør mindre end 100.000 kr.
 § 12. Landbrugsministeren nedsætter et bevillingsnævn, der træffer  

 afgørelse om tildeling af tilskud.
Stk. 2. Bevillingsnævnet består af 13 medlemmer, der beskikkes af  

 landbrugsministeren.
Eet medlem beskikkes efter indhentet udtalelse fra  

 Landbrugsraadet.
Tre medlemmer beskikkes efter indhentet fælles udtalelse fra  

 de berørte brancheorganisationer inden for jordbrugssektoren.
Eet medlem  

 beskikkes efter indhentet udtalelse fra Danmarks Fiskeindustri- og  

 Eksportforening.
Eet medlem beskikkes efter indhentet udtalelse fra  

 Arbejderbevægelsens Erhvervsråd.
 Stk. 3. Landbrugsministeren udpeger nævnets formand.
 Stk. 4. Landbrugsministeren afgør i tvivlstilfælde, hvilke  

 brancheorganisationer der skal afgive fælles udtalelse efter stk. 2.
 Stk. 5. For medlemmerne beskikkes en suppleant efter reglerne i  

 stk. 2-4.
 § 13. Landbrugsministeren fastsætter bevillingsnævnets  

 forretningsorden og de nærmere regler for nævnets arbejde, herunder om  

 sekretariatsbetjening for nævnet.
 Stk. 2. Landbrugsministeren kan fastsætte regler om, at nævnet i  

 visse sager kan bemyndige formanden til at træffe afgørelser.
Kapitel 4 Fælles bestemmelser § 14. Landbrugsministeren fastsætter nærmere regler om, hvilke  

 projekter der kan opnå tilskud efter denne lov.
 § 15. Projekter skal gennemføres på de vilkår og inden for de  

 tidsfrister, som fastsættes i en tilskudsaftale.
 Stk. 2. Tilskud ydes kun, hvis virkningerne af projektet kan  

 påregnes inden for en periode på 5 år fra projektets påbegyndelse.  

 Landbrugsministeren kan fravige denne tidsfrist, når særlige omstændigheder  

 taler derfor.
 Stk. 3. Tilskud ydes ikke til omkostninger, som ansøgeren har  

 afholdt eller påtaget sig at afholde, inden tilsagn om tilskud er givet.
 Stk. 4. Landbrugsministeren fastsætter regler om udbetaling af  

 tilskudsbeløb, herunder forskudsbeløb.
§ 16. Landbrugsministeren kan bestemme, at tilsagn om tilskud  

 bortfalder helt eller delvis, og at udbetalte tilskud skal tilbagebetales,  

 hvis 1) ansøgeren ikke længere opfylder betingelserne for at få tilskud, 2) ansøgeren har givet urigtige eller vildledende oplysninger eller  

 fortiet oplysninger af betydning for tildeling af tilskuddet eller 3) vilkårene for tildelingen af tilskuddet ikke opfyldes.
 § 17. Bevillingsnævnets afgørelser truffet i henhold til kapitel 3  

 samt afgørelser truffet af det rådgivende udvalg i henhold til § 7, stk. 2,  

 kan ikke indbringes for anden administrativ myndighed.
 § 18. Landbrugsministeren kan fastsætte regler om, hvilken  

 betydning det har for ydelse af støtte efter denne lov, at ansøgeren  

 tidligere har modtaget støtte efter denne eller anden lov eller har mulighed  

 for at modtage støtte efter anden lov.
 § 19. Ansøgeren har efter anmodning pligt til at give nærmere  

 oplysning om, hvorvidt de vilkår, der er fastsat i tilskudsaftalen, opfyldes.  

 Landbrugsministeren eller den, ministeren bemyndiger hertil, har, hvis det  

 skønnes nødvendigt, til enhver tid uden retskendelse og mod behørig  

 legitimation adgang til de bedrifter og virksomheder m.v., hvortil der er  

 ydet tilskud, for at foretage eftersyn af bedriften m.m. samt regnskaber,  

 forretningsbøger m.m.
 § 20. Landbrugsministeren fastsætter regler om, at tilskud ydet i  

 henhold til kapitel 2 og 3 skal tilbagebetales og forrentes på  

 markedslignende vilkår, hvis projektet udnyttes kommercielt.
 Stk. 2. For tilskud ydet i henhold til kapitel 2 bortfalder kravet  

 om tilbagebetaling, hvis tilskudsmodtageren afstår fra at søge beskyttelse af  

 enerettigheder til de nye produkter og produktionsmetoder.
 § 21. Inden for de i § 1 nævnte rammebeløb afholdes udgifter til  

 oplysnings-, vejlednings- og undersøgelsesvirksomhed i forbindelse med denne  

 lov.
 § 22. Overlader landbrugsministeren sine beføjelser til at træffe  

 afgørelse efter loven eller bestemmelser fastsat i medfør af loven til et  

 under ministeriet oprettet direktorat eller institution, kan ministeren  

 fastsætte regler om adgang til at klage over afgørelser, herunder om, at  

 afgørelserne ikke kan indbringes for højere administrativ myndighed.
§ 23. Den, der til brug for afgørelser, der træffes i henhold til  

 denne lov eller de i medfør af loven fastsatte regler, giver urigtige eller  

 vildledende oplysninger eller fortier oplysninger af betydning for  

 afgørelsen, straffes med bøde, medmindre højere straf er forskyldt efter  

 anden lovgivning.
Det samme gælder den, der handler i strid med vilkår, der  

 er fastsat i en sådan afgørelse, eller som forsøger herpå.
 Stk. 2. Er overtrædelsen begået af et aktieselskab,  

 anpartsselskab, andelsselskab, interessentskab, forening eller lignende, kan  

 der pålægges selskabet eller foreningen som sådant bødeansvar.
 § 24. Landbrugsministeren fastsætter nærmere regler om lovens  

 administration.
 § 25. Loven tages op til revision i folketingsåret 1996-97.
 § 26. Landbrugsministeren fastsætter tidspunktet for lovens  

 ikrafttræden.
 Stk. 2. Landbrugsministeren kan bestemme, at ansøgninger om  

 tilskud, der er fremsendt i henhold til lov om tilskud til produktudvikling i  

 jordbruget, jf. lovbekendtgørelse nr. 130 af 27. februar 1990, eller lov nr.  

 365 af 10. juni 1987 om tilskud til produktudvikling i forarbejdning m.v. af  

 jordbrugsprodukter, kan indgå i ansøgningerne i medfør af denne lov.
 § 27. Loven gælder ikke for Færøerne og Grønland.
Oprindeligt fremsat forslag Kapitel 1 Almindelige bestemmelser § 1. Der kan inden for beløbsrammer fastsat på finansloven efter  

 ansøgning gives tilsagn om tilskud til at gennemføre projekter til  

 produktudvikling af jordbrugs- og fiskeriprodukter samt aktiviteter, som er  

 nødvendige forudsætninger for en erhvervsmæssig udnyttelse af resultaterne af  

 udviklingsarbejdet.
Kapitel 2 Produktudvikling i det primære jordbrug § 2. Der kan gives tilsagn om tilskud til at gennemføre projekter  

 i det primære jordbrug, hvis formål er 1) videreudvikling eller forbedring af eksisterende produkter og  

 produktionsprocesser i jordbruget, 2) udvikling af nye herunder mere miljøvenlige eller mere økonomiske  

 produktionsmetoder for velkendte jordbrugsprodukter eller for alternative  

 jordbrugsprodukter, 3) udvikling af nye produktioner, der naturligt kan indgå i den  

 jordbrugsmæssige udnyttelse af en jordbrugsbedrift, eller 4) erhvervsmæssig udnyttelse af resultaterne af udviklingsarbejdet, jf.  

 nr. 1-3.
 § 3. Tilskud kan ydes til ejere eller forpagtere af  

 jordbrugsbedrifter samt til grupper eller sammenslutninger af sådanne ejere  

 eller forpagtere.
 Stk. 2. Tilskud kan endvidere ydes til virksomheder, institutioner  

 eller personer til udviklingsarbejde med formål som nævnt i § 2, hvis det  

 sandsynliggøres, at resultatet af det pågældende projekt vil blive  

 umiddelbart anvendeligt i jordbruget.
 Stk. 3. Tilskud efter dette kapitel kan ikke ydes til stat og  

 kommuner.
§ 4. Det er en betingelse for ydelse af tilskud 1) at ansøgeren råder over den fornødne fagkundskab til at gennemføre  

 projektet, 2) at tilskuddet er af væsentlig betydning for projektets gennemførelse,  

 og 3) at projektet har en reel nyhedsværdi for jordbruget.
§ 5. Tilskud ydes med indtil 50 pct. af meromkostningerne i  

 forbindelse med udviklingsarbejdet.
De tilskudsberettigede omkostninger  

 opgøres med fradrag af merværdiafgift.
 Stk. 2. Tilskuddet kan højst udgøre 400.000 kr. til hvert projekt.  

 Denne beløbsgrænse kan dog fraviges ved projekter, der gennemføres i  

 samarbejde mellem mindst 5 tilskudsberettigede.
 Stk. 3. Der kan ikke ydes tilskud til projekter, hvor de  

 tilskudsberettigede omkostninger udgør mindre end 40.000 kr.
 Stk. 4. Procentgrænsen i stk. 1 og beløbsgrænsen i stk. 2 kan  

 fraviges, når særlige omstændigheder taler derfor.
§ 6. Til bistand ved behandling af tilskudsansøgninger nedsættes  

 et rådgivende udvalg.
Udvalget består af 7 medlemmer, der beskikkes af  

 landbrugsministeren.
Eet medlem beskikkes som repræsentant for  

 Landbrugsministeriet, eet medlem for Industriministeriet og eet medlem for  

 Landbrugsministeriets forsknings- og forsøgsvirksomhed. 4 medlemmer beskikkes  

 efter indhentet udtalelse fra henholdsvis De danske Landboforeninger, Danske  

 Husmandsforeninger, Dansk Erhvervsgartnerforening og Arbejderbevægelsens  

 Erhvervsråd.
Landbrugsministeriets repræsentant er formand for udvalget.
 Stk. 2. Landbrugsministeren fastsætter det rådgivende udvalgs  

 forretningsorden og de nærmere regler for udvalgets arbejde, herunder om  

 sekretariatsbetjening for udvalget.
 § 7. Landbrugsministeren træffer afgørelse efter dette kapitel.
 Stk. 2. Det rådgivende udvalg træffer dog afgørelse om tildeling  

 af tilskud til de i § 5, stk. 2, nævnte projekter, der gennemføres i  

 samarbejde mellem mindst 5 tilskudsberettigede, når tilskuddet udgør mindst  

 400.000 kr.
 Stk. 3. Landbrugsministeren kan fastsætte regler om, at udvalget i  

 visse sager kan bemyndige formanden til at træffe afgørelser efter stk. 2.
Kapitel 3 Produktudvikling i forarbejdning m.v. af jordbrugs- og  

 fiskeriprodukter § 8. Der kan gives tilsagn om tilskud til at gennemføre projekter  

 til produktudvikling i forarbejdning og forædling af jordbrugs- og  

 fiskeriprodukter samt aktiviteter, som er nødvendige forudsætninger for en  

 erhvervsmæssig udnyttelse af resultaterne af udviklingsarbejdet.
 § 9. Tilskud kan ydes til private erhvervsvirksomheder, grupper af  

 private erhvervsvirksomheder m.v. og forsknings- og forsøgsinstitutioner.
§ 10. Det er en betingelse for ydelse af tilskud 1) at tilskuddet er af væsentlig betydning for projektets gennemførelse, 2) at projektet har en reel nyhedsværdi for jordbrugssektoren eller  

 fiskerisektoren, og 3) at projektet betyder en forøgelse af ansøgers samlede  

 udviklingsaktivitet.
 § 11. Tilskud kan, hvor private virksomheder indgår i projektet,  

 udgøre indtil 50 pct. af meromkostningerne i forbindelse med  

 produktudviklingen.
 Stk. 2. Tilskud kan, når udviklingsarbejdet gennemføres af  

 forsknings- og forsøgsinstitutioner, udgøre mere end 50 pct. af  

 meromkostningerne.
 Stk. 3. De tilskudsberettigede omkostninger opgøres med fradrag af  

 merværdiafgift.
 Stk. 4. Der kan ikke ydes tilskud til projekter, hvor de  

 tilskudsberettigede omkostninger udgør mindre end 100.000 kr.
 § 12. Landbrugsministeren nedsætter et bevillingsnævn, der træffer  

 afgørelse om tildeling af tilskud.
Stk. 2. Bevillingsnævnet består af 13 medlemmer, der beskikkes af  

 landbrugsministeren.
Eet medlem beskikkes efter indhentet udtalelse fra  

 Landbrugsrådet.
Tre medlemmer beskikkes efter indhentet fælles udtalelse fra  

 de berørte brancheorganisationer inden for jordbrugssektoren.
Eet medlem  

 beskikkes efter indhentet udtalelse fra Danmarks Fiskeindustri- og  

 Eksportforening.
Eet medlem beskikkes efter indhentet udtalelse fra  

 Arbejderbevægelsens Erhvervsråd.
 Stk. 3. Landbrugsministeren udpeger nævnets formand.
 Stk. 4. Landbrugsministeren afgør i tvivlstilfælde, hvilke  

 brancheorganisationer der skal afgive fælles udtalelse efter stk. 2.
 Stk. 5. For medlemmerne beskikkes en suppleant efter reglerne i  

 stk. 2-4.
 § 13. Landbrugsministeren fastsætter bevillingsnævnets  

 forretningsorden og de nærmere regler for nævnets arbejde, herunder om  

 sekretariatsbetjening for nævnet.
 Stk. 2. Landbrugsministeren kan fastsætte regler om, at nævnet i  

 visse sager kan bemyndige formanden til at træffe afgørelser.
Kapitel 4 Fælles bestemmelser § 14. Landbrugsministeren fastsætter nærmere regler om, hvilke  

 projekter der kan opnå tilskud efter denne lov.
 § 15. Projekter skal gennemføres på de vilkår og inden for de  

 tidsfrister, som fastsættes i en tilskudsaftale.
 Stk. 2. Tilskud ydes kun, hvis virkningerne af projektet kan  

 påregnes inden for en periode på 5 år fra projektets påbegyndelse.  

 Landbrugsministeren kan fravige denne tidsfrist, når særlige omstændigheder  

 taler derfor.
 Stk. 3. Tilskud ydes ikke til omkostninger, som ansøgeren har  

 afholdt eller påtaget sig at afholde, inden tilsagn om tilskud er givet.
 Stk. 4. Landbrugsministeren fastsætter regler om udbetaling af  

 tilskudsbeløb, herunder forskudsbeløb.
§ 16. Landbrugsministeren kan bestemme, at tilsagn om tilskud  

 bortfalder helt eller delvis, og at udbetalte tilskud skal tilbagebetales,  

 hvis 1) ansøgeren ikke længere opfylder betingelserne for at få tilskud, 2) ansøgeren har givet urigtige eller vildledende oplysninger eller  

 fortiet oplysninger af betydning for tildeling af tilskuddet, eller 3) vilkårene for tildelingen af tilskuddet ikke opfyldes.
 § 17. Bevillingsnævnets afgørelser truffet i henhold til kapitel 3  

 samt afgørelser truffet af det rådgivende udvalg i henhold til § 7, stk. 2,  

 kan ikke indbringes for anden administrativ myndighed.
 § 18. Landbrugsministeren kan fastsætte regler om, hvilken  

 betydning det har for ydelse af støtte efter denne lov, at ansøgeren  

 tidligere har modtaget støtte efter denne eller anden lov eller har mulighed  

 for at modtage støtte efter anden lov.
 § 19. Ansøgeren har efter anmodning pligt til at give nærmere  

 oplysning om, hvorvidt de vilkår, der er fastsat i tilskudsaftalen, opfyldes.  

 Landbrugsministeren eller den, ministeren bemyndiger hertil, har, hvis det  

 skønnes nødvendigt, til enhver tid uden retskendelse og mod behørig  

 legitimation adgang til de bedrifter og virksomheder m.v., hvortil der er  

 ydet tilskud, for at foretage eftersyn af bedriften m.m. samt regnskaber,  

 forretningsbøger m.m.
 § 20. Landbrugsministeren fastsætter regler om, at tilskud ydet i  

 henhold til kapitel 2 og 3 skal tilbagebetales og forrentes på  

 markedslignende vilkår, hvis projektet udnyttes kommercielt.
 § 21. Inden for de i § 1 nævnte rammebeløb afholdes udgifter til  

 oplysnings-, vejlednings- og undersøgelsesvirksomhed i forbindelse med denne  

 lov.
 § 22. Overlader landbrugsministeren sine beføjelser til at træffe  

 afgørelse efter loven eller bestemmelser fastsat i medfør af loven til et  

 under ministeriet oprettet direktoratet eller institution, kan ministeren  

 fastsætte regler om adgang til at klage over afgørelser, herunder om at  

 afgørelserne ikke kan indbringes til højere administrativ myndighed.
§ 23. Den, der til brug for afgørelser, der træffes i henhold til  

 denne lov eller de i medfør af loven fastsatte regler, giver urigtige eller  

 vildledende oplysninger eller fortier oplysninger af betydning for  

 afgørelsen, straffes med bøde, medmindre højere straf er forskyldt efter  

 anden lovgivning.
Det samme gælder den, der handler i strid med vilkår, der  

 er fastsat i en sådan afgørelse eller som forsøger herpå.
 Stk. 2. Er overtrædelsen begået af et aktieselskab,  

 anpartsselskab, andelsselskab, interessentskab, forening eller lignende, kan  

 der pålægges selskabet eller foreningen som sådant bødeansvar.
 § 24. Landbrugsministeren fastsætter nærmere regler om lovens  

 administration.
 § 25. Loven tages op til revision i folketingsåret 1996-97.
 § 26. Landbrugsministeren fastsætter tidspunktet for lovens  

 ikrafttræden.
 Stk. 2. Landbrugsministeren kan bestemme, at ansøgninger om  

 tilskud, der er fremsendt i henhold til lov nr. 364 af 10. juni 1987 om  

 tilskud til produktudvikling i jordbruget, som ændret ved lov nr. 851 af 20.  

 december 1989, eller lov nr. 365 af 10. juni 1987 om tilskud til  

 produktudvikling i forarbejdning m.v. af jordbrugsprodukter, kan indgå i  

 ansøgningerne i medfør af denne lov.
 § 27. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Baggrund.
Lovforslaget tilsigter at forlænge de nuværende ordninger om tilskud til  

 produktudvikling, henholdsvis lov om tilskud til produktudvikling i  

 jordbruget og lov om tilskud til produktudvikling i forarbejdning m.v. af  

 jordbrugsprodukter.
Samtidig sker der en samling af ordningerne i een lov,  

 den maksimale tilskudsprocent forhøjes, tilbagebetalingsreglerne ændres, og  

 ordningen udvides til også at omfatte produktudvikling i forarbejdning m.v.  

 af fiskeriprodukter.
 Lov nr. 364 af 10.juni 1987 om tilskud til produktudvikling i jordbruget  

 blev vedtaget af Folketinget i 1987. Vedtagelsen skete samtidig med  

 vedtagelsen af lov om tilskud til produktudvikling i forarbejdning m.v. af  

 jordbrugsprodukter, jf. lov nr. 365 af 10.juni 1987.
 Om behandlingen af lov nr. 364 henvises til Folketingstidende 1986/87  

 spalte 5022, 11628, 11806, A 2515, B 1665.
 Loven er ændret ved lov nr. 851 af 20. december 1989. Om behandlingen af  

 lovændringen henvises til Folketingstidende 1989/90 spalte 1993, 2515, 3517,  

 3971, A1889.
 Om behandlingen af lov nr. 365 henvises til Folketingstidende 1986/87  

 spalte 5022, 11629, 11806, A 2523, B 1671.
 2. Produktudviklingslovenes hidtidige funktion.
 Lov nr. 364 af 10. juni 1987 om tilskud til produktudvikling i jordbruget.
Ordningens formål var at fremme produktudviklingen og forbedre  

 produktionsprocessen i jordbruget.
Begge disse målsætninger havde til hensigt  

 at understøtte indtjeningen i erhvervet.
En øget produktudvikling gør  

 erhvervet mindre afhængig af prisen som konkurrenceparameter og øger derved  

 konkurrenceevnen.
 Efter ordningen er der ydet tilskud til jordbrugsbedrifter inden for  

 landbrug og gartneri samt til virksomheder, institutioner eller personer, som  

 varetager udviklingsarbejde, der hører ind under lovens formål.
Frem til den 1. december 1991 var der indkommet 498 ansøgninger.
Der var  

 bevilget tilskud til 292 projekter. 10 ansøgninger var endnu ikke  

 færdigbehandlet.
De resterende har enten modtaget afslag, er opgivet af  

 ansøger eller overført til anden ordning.
Der var pr. den 31. december 1991 givet tilsagn om tilskud for 39,2 mill.  

 kr.
Det gennemsnitlige tilskud pr. projekt udgør ca. 131.000 kr.
33 pct. af de iværksatte projekter vedrører landbrugssektoren, 48 pct.  

 gartnerisektoren, resten kan henføres til institutioner og virksomheder i  

 øvrigt.
Den forholdsvis store repræsentation af projekter fra  

 gartnerisektoren skyldes bl.a., at der er større tradition for  

 udviklingsarbejde på de enkelte bedrifter i gartnerisektoren end i  

 landbrugssektoren.
 Lov nr. 365 af 10. juni 1987 om tilskud til produktudvikling i  

 forarbejdning m.v. af jordbrugsprodukter.
 Ordningens formål var at styrke udviklingsaktiviteten i jordbrugets  

 forarbejdnings- og forædlingsvirksomheder med henblik på at skabe en bedre  

 indtjeningsevne.
 Dette er sket gennem tilskud til produktudvikling i forarbejdning og  

 forædling af jordbrugsprodukter samt aktiviteter, som er nødvendige  

 forudsætninger for en erhvervsmæssig udnyttelse af udviklingsarbejdet.
 Der er ydet tilskud til private erhvervsvirksomheder, grupper af private  

 erhvervsvirksomher m.v., forsknings- og forsøgsinstitutioner samt til  

 forsknings- og forsøgsprojekter.
Frem til den 1. december 1991 var der indkommet 477 ansøgninger.
Heraf var  

 der bevilget tilskud til 288 projekter.
Et mindre antal af de resterende  

 ansøgninger var endnu ikke fædigbehandlet.
Resten har enten modtaget afslag,  

 er opgivet af ansøger eller overført til anden ordning.
Der var pr. den 31. december 1991 givet tilsagn om tilskud for 325,6 mill.  

 kr.
Det gennemsnitlige tilskud pr. projekt udgør ca. l mill. kr.
Produktudviklingsordningernes funktion har været genstand for en  

 evaluering, der er gennemført af konsulentfirmaet PLS Consult.
Evalueringen  

 omfatter projekter, der har modtaget tilskud i årene 1988-90. Undersøgelsen  

 har haft til formål at belyse produktudviklingsordningernes betydning for  

 igangsætning og gennemførelse af projekter vedrørende udvikling af nye  

 produkter og produktionsprocesser.
I evalueringen indgår endvidere en  

 undersøgelse af virksomhedernes forventninger til de gennemførte projekter og  

 afsætningen af nye produkter.
En hovedkonklusion fra evalueringsrapporterne er, at  

 produktudviklingsordningerne med succes har bidraget til udviklingen af nye  

 produkter.
Flere nye produkter inden for fødevaresektoren har fundet plads  

 både på hjemmemarkedet og på eksportmarkederne.
Eksempler på produkter, der  

 er udviklet med produktudviklingstilskud, er - Lev Let, det nye fedtfattige kødpålæg, - Kærgården, - Nye produkter til det japanske marked.
 Rapporten peger på, at der generelt er tilfredshed med ordningernes  

 administration, der beskrives som velfungerende, ubureaukratisk og  

 brugervenlig.
Produktudviklingsordningerne vurderes som rummelige  

 erhvervsfremmeordninger, der gennem medfinansiering af udviklingsprojekter  

 har bidraget til at dække erhvervets behov for produktudvikling i  

 virksomheder og forskningsinstitutioner.
Det er samtidig vurderingen, at  

 produktudviklingsordningen i de kommende år kan blive et erhvervspolitisk  

 unikt instrument, der på markant vis kan bidrage til fødevareindustriens  

 produktudvikling.
 Landbrugsministeriet gennemfører inden for den gældende lovs ramme i  

 samarbejde med Undervisningsministeriet og Industriministeriet det  

 fødevareteknologiske forsknings- og udviklingsprogram, 1990-1994 (FØTEK).
 Programmets overordnede mål er på længere sigt at sikre og styrke dansk  

 fødevareindustris position på det internationale marked ved dels at fremme  

 danske fødevarevirksomheders udnyttelse af danske og udenlandske  

 forskningsresultater og dels at fremme dansk deltagelse i EFs forsknings- og  

 udviklingsprogrammer på fødevareområdet.
Landbrugsministeriets indsats under det fødevareteknologiske forsknings-  

 og udviklingsprogram vedrører dels tilskud til tværministerielle  

 samarbejdsprojekter dels tilskud til andre projekter inden for  

 Landbrugsministeriets støttelovgivning.
Samarbejdsprojekterne gennemføres som  

 forpligtende samarbejde mellem f.eks. erhvervsvirksomheder og  

 forskningsinstitutioner eller teknologiske serviceinstitutter.
 Det i henhold til § 8 i loven nedsatte bevillingsnævn træffer afgørelser i  

 Landbrugsministeriets regi om tilskud under det fødevareteknologiske  

 forsknings- og udviklingsprogram.
De tre ministeriers indsats koordineres i en tværministeriel  

 koordineringsgruppe med 6 medlemmer, hvoraf landbrugsministeren,  

 undervisnings- og forskningsministeren og industriministeren hver udpeger 2  

 medlemmer.
Endvidere er oprettet et tværministerielt programsekretariat, hvor  

 Jordbrugsdirektoratet repræsenterer Landbrugsministeriet.
 3. Lovforslaget.
 Blandt andet i lyset af evalueringsresultaterne er det regeringens  

 opfattelse, at produktudviklingsordningerne bør videreføres.
Fødevaresektoren er et af de områder, hvor vækstmulighederne for danske  

 virksomheder anses for gode.
Generelt vil konkurrencesituationen blive  

 yderligere skærpet i de kommende år.
For at bevare og udbygge den nuværende  

 position må fødevaresektoren derfor koncentrere sig om de områder, hvor  

 Danmark har særlige fordele at bygge på.
Det vil sige de kvalitetsbetonede og  

 rene fødevarer.
Det kan ske gennem en fortsat produktudviklingsindsats og et  

 udbygget samarbejde mellem kontrolmyndigheder og virksomheder fra »jord  

 til bord«.
På denne baggrund foreslås en videreførsel af de to ordningers  

 hovedprincipper, idet ordningerne dog foreslås samlet i een lov.
Der vil  

 inden for rammerne af forslaget som efter den hidtidige ordning vedrørende  

 produktudvikling i forarbejdning kunne ydes tilskud til projekter under det  

 fødevareteknologiske forsknings-og udviklingsprogram.
 Ved at samle de to ordninger i een lov sikres størst mulig administrativ  

 og bevillingsmæssig koordination mellem ordningerne, og dermed at det  

 fødevareindustrielle kompleks kan ses i sammenhæng (produktudvikling  

 »fra jord til bord«).
 Ved afgrænsningen af hvilke projekter, der kan opnå tilskud, vil der  

 derfor fremover blive lagt vægt på projekter, der har til formål at fremme  

 produktionen af produkter, hvor »nøgleordene« er kvalitet og  

 »naturlighed«, jf. eksempelvis begrebet »Denmark  

 Naturally«.
 Arbejdsmiljøaspektet vil ligeledes blive tillagt stor betydning ved den  

 faglige bedømmelse af projekterne.
Reglerne om bevilling, tilskudsberettigede projekter og omkostninger m.v.  

 foreslås kun justeret på enkelte mindre punkter i forhold til de gældende  

 ordninger.
Der foreslås dog en forhøjelse af den maksimale tilskudsprocent  

 fra 40 til 50 og en ændring af tilbagebetalingsreglerne, idet der skal ske  

 tilbagebetaling, når tilskudsmodtageren opnår indtægter i form af omsætning  

 eller fordele ved udnyttelse af resultaterne af de aktiviteter, hvortil der  

 er ydet tilskud.
Tilbagebetalingsreglerne koordineres med  

 tilbagebetalingsreglerne i Industriministeriets tilsvarende ordninger.
Fiskeriministeren har i den nyligt afgivne fiskeripolitiske redegørelse  

 til Folketinget påpeget, at der bør etableres en produktudviklingsordning for  

 fiskerisektoren, således at der kan gives økonomisk incitament (tilskud) til  

 udvikling af nye produkter baseret på de danske fiskeressourcer samt til de  

 udviklingsopgaver af teknisk/videnskabelig karakter, der er en forudsætning  

 herfor.
Ministeren oplyste i den forbindelse, at produktudviklingsordningen  

 for fiskerisektoren ville blive søgt indarbejdet i landbrugsministerens  

 forslag til ny produktudviklingslov, således at der etableres een samlet lov  

 for produktudvikling af fødevarer.
Det foreslås derfor i nærværende lovforslag, at der tillige kan ydes  

 tilskud til produktudvikling i forarbejdning og forædling af  

 fiskeriprodukter.
I øvrigt afgrænses projekter som i de to hidtidige love.
 Der vil i samarbejde mellem Industriministeriet og Landbrugsministeriet  

 blive fastlagt retningslinier for samarbejdet mellem  

 erhvervsfremmeordningerne i de to ministerier i overenstemmelse med  

 principperne for den hidtidige afgrænsning mellem Industriministeriets og  

 Landbrugsministeriets erhvervsfremmeordninger.
 Loven foreslås at gælde indtil videre med klausul om revision efter 5 år.
 4. Lovforslagets økonomiske og administrative konsekvenser.
Der foreslås en samlet tilsagnsramme for den nye lov.
Ved fastlæggelsen  

 af tilsagnsrammen på de årlige finanslove tages hensyn til forventede  

 indtægter af tilbagebetaling.
Herudover foreslås det, at der kan optages en  

 forhøjelse af tilsagnsrammen og tilskudsbevillingen på de årlige  

 tillægsbevillingslove, der svarer til merindtægter af tilbagebetaling i  

 medfør af reglerne i §§ 16 og 20 i denne lov og i medfør af reglerne i § 7 i  

 lov nr. 364 og §§ 7 og 10 i lov nr. 365. Tilsagnsrammer og  

 tilskudsbevillinger, der ikke er anvendt, kan anvendes i senere finansår.
 Tilsagnsrammen samt bemyndigelsen til genanvendelse af indtægter af  

 tilbagebetaling og til at overføre til senere finansår vil blive søgt optaget  

 i en tekstanmærkning til finansloven.
 På forslag til lov om tillægsbevilling for finansåret 1992 vil  

 tekstanmærkningen blive søgt optaget og samtidig sammenlægges følgende konti  

 på finansloven for 1992: § 24.23.13.10. Produktudvikling i forarbejdning m.v.  

 af jordbrugsprodukter, L 365 1987 (tekstanm. 13), § 24.23.11.10.  

 Produktudvikling i jordbruget, vedrørende en planlagt forlængelse af L 364 og  

 § 24.23.13.30. Det fødevareteknologiske forsknings- og udviklingsprogram  

 (tekstanm. 19) under § 24.23.17. Produktudvikling af jordbrugs- og  

 fiskeriprodukter.
 Såfremt ordningen ophører, tilfalder fremtidige indtægter af  

 tilbagebetaling statskassen.
 Tilsagnsrammerne forventes at blive 180,0 mill. kr. i 1992, 70,0 mill. kr.  

 i 1993, 40,0 mill. kr. i 1994 og 40,0 mill. kr. i 1995. Disse tilsagnsrammer  

 omfatter de tre gældende ordninger samt lovforslaget.
 I nedenstående skema er vist skønnede tilsagn og udbetalinger.
 Udestående tilsagn på 252,2 mill. kr. fordeler sig med henholdsvis 17,5  

 mill. kr. vedrørende lov nr. 364, 203,0 mill. kr. vedrørende lov nr. 365 og  

 31,7 mill. kr. vedrørende det fødevareteknologiske forsknings- og  

 udviklingsprogram.
På finansloven for 1992 er optaget tilsagnsrammer på henholdsvis 15,0  

 mill. kr. og 64,9 mill. kr. vedrørende lov nr. 364 og det  

 fødevareteknologiske forsknings- og udviklingsprogram.
Disse tilsagnsrammer  

 er indeholdt i tilsagnsrammen på 180,0 mill. kr.
Den resterende tilsagnsramme  

 vedrører uudnyttede tilsagnsbeløb fra tidligere finansår på henholdsvis 3,9  

 mill. kr., 58,0 mill. kr. og 21,8 mill. kr. samt genanvendelse af annullerede  

 eller ikke fuldtud udnyttede tilsagn fra de tre ordninger.
 Den samlede genbevillingssaldo på 202,6 mill. kr. fordeler sig således  

 under ordningerne:
§ 24.23.11.10. Produktudvikling i jordbruget 25,5 mill. kr.
§ 24.23.13.10. Produktudvikling i forarbejdning m.v. af jordbrugsprodukter (tekstanm. 13) 147,1 mill. kr.
§ 24.23.13.30. Det fødevare- teknologiske forsknings- og udviklingsprogram (tekstanm. 19) 30,0 mill. kr.
 Det er hensigten at henlægge administrationen af loven til  

 Jordbrugsdirektoratet.
Admistrationen af de gældende love kræver 6,0 årsværk fordelt på 3,2 AC og  

 2,8 kontorfunktionær.
Dette forventes også at være tilfældet ved den  

 foreslåede lov.
Hertil kommer honorar til uafhængige medlemmer af  

 bevillingsnævnet.
Øvrige driftsudgifter beløber sig til ca. 1 mill. kr., der bl.a.  

 forudsættes anvendt til EDB og køb af fremmede tjenesteydelser, herunder  

 revisionsbistand i forbindelse med opgørelse af tilbagebetingskrav.
Til  

 anskaffelse af nyt EDB-system afsættes i 1992 yderligere 0,6 mill. kr.
De  

 nævnte udgifter vil blive afholdt ved omprioriteringer inden for  

 Landbrugsministeriets driftsmidler.
 5. Notifikation for EF-Kommissionen.
 Lovforslaget skal notificeres for EF-Kommissionen.
 6. Høring.
 Lovforslaget har været forelagt Arbejderbevægelsens Erhvervsråd, Danmarks  

 Fiskeriindustri- og Eksportforening, Dansk Erhvervsgartnerforening, Danske  

 Husmandsforeninger, De danske Landboforeninger og Landbrugsrådet.
 Bemærkninger til de enkelte bestemmelser.
Til § 1 Efter bestemmelsen i stk. 1 fastsættes een samlet tilsagnsramme årligt på  

 finansloven.
For 1992 vil dette, som anført i de almindelige bemærkninger,  

 ske på tillægsbevillingsloven.
Som nævnt under de almindelige bemærkninger foreslås det, at merindtægter  

 af tilbagebetalte midler går tilbage til ordningen, således at  

 tilbagebetalingsprovenuet kan anvendes til nye tilskud.
Merindtægter af  

 tilbagebetaling fra lov nr. 364 og lov nr. 365 foreslås endvidere fra  

 finansåret 1992 anvendt til nye tilskud, ligesom det foreslås, at en ikke  

 udnyttet del af tilsagnsrammen og tilskudsbevillingen kan overføres til  

 senere finansår.
 Tilsagnsrammen samt bemyndigelsen til genanvendelse af merindtægter af  

 tilbagebetaling og til at overføre til senere finansår vil blive søgt optaget  

 i en tekstanmærkning til finansloven.
Til § 2 Bestemmelserne i § 2, stk. 1, nr. 1-3, svarer til nr. 1-3 i § 1 i lov nr.  

 364. Som en ændring foreslås, jf. nr. 4, at der gives mulighed for at yde  

 tilskud til en eventuel erhvervsmæssig udnyttelse af resultaterne af  

 udviklingsarbejdet.
Det har vist sig, at den manglende mulighed for  

 finansiering af markedsføringen har virket begrænsende for udviklingen i  

 jordbrugets primærvirksomheder.
 Det vil endvidere blive tilstræbt, at der etableres flere projekter inden  

 for primærlandbruget, herunder non food-projekter.
Til § 5 Tilskudsprocenten foreslås forhøjet fra 40 til 50 pct. af  

 meromkostningerne i forbindelse med udviklingsarbejdet.
 Maksimumsgrænsen for tilskud foreslås forhøjet fra 300.000 kr. til 400.000  

 kr. pr. projekt, og grænsen for mindstestørrelsen af de tilskudsberettigede  

 omkostninger foreslås forhøjet fra 30.000 kr. til 40.000 kr.
 Maksimumsgrænsen på 400.000 kr. foreslås ophævet for samarbejdsprojekter  

 med mindst 5 deltagere.
 De tilskudsberettigede omkostninger opgøres som under den hidtil gældende  

 ordning.
Til § 6 Bestemmelsen svarer til § 6 i lov nr. 364. Antallet af medlemmer i det  

 rådgivende udvalg foreslås dog forøget fra 6 til 7 med et medlem udpeget  

 efter indhentet udtalelse fra Arbejderbevægelsens Erhvervsråd.
Til § 7 Det foreslås, at det rådgivende udvalg i større samarbejdsprojekter, hvor  

 tilskud udgør mindst 400.000 kr., tillægges besluttende kompetence.
På denne  

 måde bliver disse sager proceduremæssigt afstemt med kapitel 3, hvor  

 bevillingsnævnet har bevillingskompetencen.
I øvrige sager i medfør af  

 kapitel 2 er det fortsat landbrugsministeren (Jordbrugsdirektoratet), der  

 udøver bevillingskompetencen.
Til § 8 Det foreslås, at der kan gives tilskud til produktudvikling i  

 forarbejdning og forædling af jordbrugs- og fiskeriprodukter, herunder i  

 forbindelse med det fødevareteknologiske forsknings- og udviklingsprogram.  

 Vedrørende det fødevareteknologiske forsknings- og udviklingsprogram henvises  

 til de almindelige bemærkninger.
For så vidt angår fiskerisektoren foreslås det, at der ydes tilskud til  

 udvikling af nye produkter baseret på råvarer fra fiskeriet samt til  

 udviklingsopgaver af teknisk/videnskabelig karakter, der er en forudsætning  

 herfor.
Der vil endvidere kunne ydes tilskud til at støtte markedsføring og  

 afsætning af de udviklede produkter i introduktionsperioden.
Det er især  

 målet at tilgodese en fornyelse i produktsortimentet til eksportmarkederne  

 samt at udnytte lidet anvendte eller utraditionelle fiskearter.
 Vedrørende den fremtidige orientering af produktudviklingsindsatsen  

 henvises i øvrigt til de almindelige bemærkninger.
Til § 9 Bestemmelsen svarer til § 2 i lov nr. 365. Formuleringen »forsknings-  

 og forsøgsprojekter« er dog udeladt i bestemmelsen, hvis formål er at  

 afgrænse de tilskudsberettigede. Ændringen er af redaktionel karakter og ikke  

 udtryk for ændring af den hidtidige praksis.
Til § 11 Det foreslås, at tilskudsprocenten forhøjes fra 40 til 50 pct. af de  

 tilskudsberettigede meromkostninger til private virksomheder.
I stk. 2 fastslås den gældende praksis, hvor der kan ydes tilskud med en  

 højere procentsats end den i stk. 1 nævnte for så vidt angår det  

 udviklingsarbejde, der gennemføres af forsknings-eller forsøgsinstitutioner.  

 Forsknings- og forsøgsinstitutioner defineres som offentlige  

 forskningsinstitutioner, brancheforskningsinstitutter og selvejende  

 forskningsinstitutioner eller institutter, der i forbindelse med  

 produktudviklingsarbejdet udfører opgaver af tilsvarende karakter.
Det er en  

 forudsætning for ydelse af højere tilskud end 50 pct., at de pågældende  

 institutters forsknings- og udviklingsarbejde offentliggøres eller stilles  

 til rådighed for alle virksomheder i den pågældende sektor.
Til § 12 Bestemmelsen svarer til § 8 i lov nr. 365 dog således, at antallet af  

 medlemmer i bevillingsnævnet forøges fra 11 til 13, fordi projekter  

 vedrørende forarbejdning af råvarer fra fiskeriet medtages under ordningen.  

 Tre medlemmer beskikkes efter fælles indhentet udtalelse fra de berørte  

 brancheorganisationer inden for jordbrugssektoren.
Tre medlemmer beskikkes  

 efter indhentet udtalelse fra henholdsvis Landbrugsrådet, Danmarks  

 Fiskeindustri- og Eksportforening og Arbejderbevægelsens Erhvervsråd.
De  

 resterende syv medlemmer vil, foruden repræsentanter for  

 Landbrugsministeriet, Fiskeriministeriet og Industriministeriet, fortrinsvis  

 omfatte uafhængige erhvervspersoner.
 Medlemmerne af bevillingsnævnet må ikke have tilknytning til  

 enkeltvirksomheder i fødevaresektoren.
Til § 15 Bestemmelsen i stk. 2 svarer til § 5, stk. 2, i lov nr. 365. Det foreslås,  

 at bestemmelsen også kommer til at omfatte projekter efter lovforslagets  

 kapitel 2.
Til § 16 Det foreslås, at beføjelsen vedrørende tilbagebetaling ved misligholdelse  

 og lignende for hele ordningen udøves af landbrugsministeren.
Til § 17 Bestemmelsen svarer til § 14 i lov nr. 365. Det foreslås endvidere, at den  

 administrative rekurs afskæres for så vidt angår det rådgivende udvalgs  

 afgørelser i medfør af lovforslagets § 7, stk. 2.
Til § 18 Bestemmelsen svarer til § 6 i lov nr. 365.
Det forventes, at brancherne fortsat stiller midler til rådighed for  

 produktudviklingsprojekter.
Produktionsafgiftsmidler vil som hidtil anvendes  

 som branchebidrag ved projekter, der gennemføres af forsknings-og  

 forsøgsinstitutioner, og som kommer den pågældende sektor til gode.
Til § 19 Bestemmelsen svarer til § 8 i lov nr. 364 og til § 12 i lov nr. 365.
Til § 20 Tilbagebetalingen vil blive fastsat, således at denne sker i form af en  

 afgift på den omsætning, som skabes gennem projektet.
Afgiften fastsættes som  

 en procentdel af denne omsætning og beregnes fra det tidspunkt, hvor  

 produktet markedsføres.
Tilbagebetalingen vedvarer, indtil der i alt er  

 betalt afgift svarende til det udbetalte tilskud med tillæg af renter.
Der  

 vil kunne fastsættes en øvre grænse for tilbagebetalingsperiodens længde,  

 ligesom der vil kunne fastsættes en nedre grænse for det  

 tilbagebetalingspligtige tilskud.
Den årlige rente forventes fastsat svarende  

 til den til enhver tid fastsatte officielle diskonto med et procenttillæg.
Det foreslås, at der ikke beregnes rente af tilbagebetalingen for  

 projekter, der modtager tilskud i henhold til det fødevareteknologiske  

 forsknings- og udviklingsprogram.
Baggrunden herfor er, at  

 Industriministeriet for sin del af programmet ikke beregner rente af  

 tilbagebetalingen.
 Det bemærkes, at der herudover vil være regler om tilbagebetaling ved  

 misligholdelse, jf. § 16.
Til § 21 Bestemmelsen svarer til § 9 i lov nr. 364 og til § 13 i lov nr. 365.
Til § 22 Det er hensigten, at Jordbrugsdirektoratet som efter de gældende love skal  

 udøve de beføjelser, der i loven er tillagt ministeren.
 Der vil blive fastsat bestemmelser om, at Jordbrugsdirektoratets  

 afgørelser ikke kan påklages til anden administrativ myndighed.
Til § 23 Bestemmelserne svarer til straffebestemmelserne i lov nr. 414 af 13. juni  

 1990 om administration af Det Europæiske Økonomiske Fællesskabs forordninger  

 om markedsordringer for landbrugsvarer m.v.
Til § 24 Bestemmelsen svarer til § 11 i lov nr. 364 og § 15 i lov 365.
Til § 26 Da forslaget skal notificeres af EF-Kommissionen, bestemmer  

 landbrugsministeren efter forslaget tidspunktet for lovens ikrafttræden.
Efter 2. behandling den 24. april 1992 Kapitel 1 Almindelige bestemmelser § 1. Der kan inden for beløbsrammer fastsat på finansloven efter  

 ansøgning gives tilsagn om tilskud til at gennemføre projekter til  

 produktudvikling af jordbrugs- og fiskeriprodukter samt aktiviteter, som er  

 nødvendige forudsætninger for en erhvervsmæssig udnyttelse af resultaterne af  

 udviklingsarbejdet.
Kapitel 2 Produktudvikling i det primære jordbrug § 2. Der kan gives tilsagn om tilskud til at gennemføre projekter  

 i det primære jordbrug, hvis formål er 1) videreudvikling eller forbedring af eksisterende produkter og  

 produktionsprocesser i jordbruget, 2) udvikling af nye herunder mere miljøvenlige eller mere økonomiske  

 produktionsmetoder for velkendte jordbrugsprodukter eller for alternative  

 jordbrugsprodukter, 3) udvikling af nye produktioner, der naturligt kan indgå i den  

 jordbrugsmæssige udnyttelse af en jordbrugsbedrift, eller 4) erhvervsmæssig udnyttelse af resultaterne af udviklingsarbejdet, jf.  

 nr. 1-3.
 § 3. Tilskud kan ydes til ejere eller forpagtere af  

 jordbrugsbedrifter samt til grupper eller sammenslutninger af sådanne ejere  

 eller forpagtere.
 Stk. 2. Tilskud kan endvidere ydes til virksomheder, institutioner  

 eller personer til udviklingsarbejde med formål som nævnt i § 2, hvis det  

 sandsynliggøres, at resultatet af det pågældende projekt vil blive  

 umiddelbart anvendeligt i jordbruget.
 Stk. 3. Tilskud efter dette kapitel kan ikke ydes til stat og  

 kommuner.
§ 4. Det er en betingelse for ydelse af tilskud, 1) at ansøgeren råder over den fornødne fagkundskab til at gennemføre  

 projektet, 2) at tilskuddet er af væsentlig betydning for projektets gennemførelse,  

 og 3) at projektet har en reel nyhedsværdi for jordbruget.
§ 5. Tilskud ydes med indtil 50 pct. af meromkostningerne i  

 forbindelse med udviklingsarbejdet.
De tilskudsberettigede omkostninger  

 opgøres med fradrag af merværdiafgift.
 Stk. 2. Tilskuddet kan højst udgøre 400.000 kr. til hvert projekt.  

 Denne beløbsgrænse kan dog fraviges ved projekter, der gennemføres i  

 samarbejde mellem mindst 5 tilskudsberettigede.
 Stk. 3. Der kan ikke ydes tilskud til projekter, hvor de  

 tilskudsberettigede omkostninger udgør mindre end 40.000 kr.
 Stk. 4. Procentgrænsen i stk. 1 og beløbsgrænsen i stk. 2 kan  

 fraviges, når særlige omstændigheder taler derfor.
§ 6. Til bistand ved behandling af tilskudsansøgninger nedsættes  

 et rådgivende udvalg.
Udvalget består af 7 medlemmer, der beskikkes af  

 landbrugsministeren.
Eet medlem beskikkes som repræsentant for  

 Landbrugsministeriet, eet medlem for Industriministeriet og eet medlem for  

 Landbrugsministeriets forsknings- og forsøgsvirksomhed. 4 medlemmer beskikkes  

 efter indhentet udtalelse fra henholdsvis De Danske Landboforeninger, Danske  

 Husmandsforeninger, Dansk Erhvervsgartnerforening og Arbejderbevægelsens  

 Erhvervsråd.
Landbrugsministeriets repræsentant er formand for udvalget.
 Stk. 2. Landbrugsministeren fastsætter det rådgivende udvalgs  

 forretningsorden og de nærmere regler for udvalgets arbejde, herunder om  

 sekretariatsbetjening for udvalget.
 § 7. Landbrugsministeren træffer afgørelse efter dette kapitel.
 Stk. 2. Det rådgivende udvalg træffer dog afgørelse om tildeling  

 af tilskud til de i § 5, stk. 2, nævnte projekter, der gennemføres i  

 samarbejde mellem mindst 5 tilskudsberettigede, når tilskuddet udgør mindst  

 400.000 kr.
 Stk. 3. Landbrugsministeren kan fastsætte regler om, at udvalget i  

 visse sager kan bemyndige formanden til at træffe afgørelser efter stk. 2.
Kapitel 3 Produktudvikling i forarbejdning m.v. af jordbrugs- og  

 fiskeriprodukter § 8. Der kan gives tilsagn om tilskud til at gennemføre projekter  

 til produktudvikling i forarbejdning og forædling af jordbrugs- og  

 fiskeriprodukter samt aktiviteter, som er nødvendige forudsætninger for en  

 erhvervsmæssig udnyttelse af resultaterne af udviklingsarbejdet.
 § 9. Tilskud kan ydes til private erhvervsvirksomheder, grupper af  

 private erhvervsvirksomheder m.v. og forsknings- og forsøgsinstitutioner.
§ 10. Det er en betingelse for ydelse af tilskud, 1) at tilskuddet er af væsentlig betydning for projektets gennemførelse, 2) at projektet har en reel nyhedsværdi for jordbrugssektoren eller  

 fiskerisektoren, og 3) at projektet betyder en forøgelse af ansøgers samlede  

 udviklingsaktivitet.
 § 11. Tilskud kan, hvor private virksomheder indgår i projektet,  

 udgøre indtil 50 pct. af meromkostningerne i forbindelse med  

 produktudviklingen.
 Stk. 2. Tilskud kan, når udviklingsarbejdet gennemføres af  

 forsknings- og forsøgsinstitutioner, udgøre mere end 50 pct. af  

 meromkostningerne.
 Stk. 3. De tilskudsberettigede omkostninger opgøres med fradrag af  

 merværdiafgift.
 Stk. 4. Der kan ikke ydes tilskud til projekter, hvor de  

 tilskudsberettigede omkostninger udgør mindre end 100.000 kr.
 § 12. Landbrugsministeren nedsætter et bevillingsnævn, der træffer  

 afgørelse om tildeling af tilskud.
Stk. 2. Bevillingsnævnet består af 13 medlemmer, der beskikkes af  

 landbrugsministeren.
Eet medlem beskikkes efter indhentet udtalelse fra  

 Landbrugsraadet.
Tre medlemmer beskikkes efter indhentet fælles udtalelse fra  

 de berørte brancheorganisationer inden for jordbrugssektoren.
Eet medlem  

 beskikkes efter indhentet udtalelse fra Danmarks Fiskeindustri- og  

 Eksportforening.
Eet medlem beskikkes efter indhentet udtalelse fra  

 Arbejderbevægelsens Erhvervsråd.
 Stk. 3. Landbrugsministeren udpeger nævnets formand.
 Stk. 4. Landbrugsministeren afgør i tvivlstilfælde, hvilke  

 brancheorganisationer der skal afgive fælles udtalelse efter stk. 2.
 Stk. 5. For medlemmerne beskikkes en suppleant efter reglerne i  

 stk. 2-4.
 § 13. Landbrugsministeren fastsætter bevillingsnævnets  

 forretningsorden og de nærmere regler for nævnets arbejde, herunder om  

 sekretariatsbetjening for nævnet.
 Stk. 2. Landbrugsministeren kan fastsætte regler om, at nævnet i  

 visse sager kan bemyndige formanden til at træffe afgørelser.
Kapitel 4 Fælles bestemmelser § 14. Landbrugsministeren fastsætter nærmere regler om, hvilke  

 projekter der kan opnå tilskud efter denne lov.
 § 15. Projekter skal gennemføres på de vilkår og inden for de  

 tidsfrister, som fastsættes i en tilskudsaftale.
 Stk. 2. Tilskud ydes kun, hvis virkningerne af projektet kan  

 påregnes inden for en periode på 5 år fra projektets påbegyndelse.  

 Landbrugsministeren kan fravige denne tidsfrist, når særlige omstændigheder  

 taler derfor.
 Stk. 3. Tilskud ydes ikke til omkostninger, som ansøgeren har  

 afholdt eller påtaget sig at afholde, inden tilsagn om tilskud er givet.
 Stk. 4. Landbrugsministeren fastsætter regler om udbetaling af  

 tilskudsbeløb, herunder forskudsbeløb.
§ 16. Landbrugsministeren kan bestemme, at tilsagn om tilskud  

 bortfalder helt eller delvis, og at udbetalte tilskud skal tilbagebetales,  

 hvis 1) ansøgeren ikke længere opfylder betingelserne for at få tilskud, 2) ansøgeren har givet urigtige eller vildledende oplysninger eller  

 fortiet oplysninger af betydning for tildeling af tilskuddet eller 3) vilkårene for tildelingen af tilskuddet ikke opfyldes.
 § 17. Bevillingsnævnets afgørelser truffet i henhold til kapitel 3  

 samt afgørelser truffet af det rådgivende udvalg i henhold til § 7, stk. 2,  

 kan ikke indbringes for anden administrativ myndighed.
 § 18. Landbrugsministeren kan fastsætte regler om, hvilken  

 betydning det har for ydelse af støtte efter denne lov, at ansøgeren  

 tidligere har modtaget støtte efter denne eller anden lov eller har mulighed  

 for at modtage støtte efter anden lov.
 § 19. Ansøgeren har efter anmodning pligt til at give nærmere  

 oplysning om, hvorvidt de vilkår, der er fastsat i tilskudsaftalen, opfyldes.  

 Landbrugsministeren eller den, ministeren bemyndiger hertil, har, hvis det  

 skønnes nødvendigt, til enhver tid uden retskendelse og mod behørig  

 legitimation adgang til de bedrifter og virksomheder m.v., hvortil der er  

 ydet tilskud, for at foretage eftersyn af bedriften m.m. samt regnskaber,  

 forretningsbøger m.m.
 § 20. Landbrugsministeren fastsætter regler om, at tilskud ydet i  

 henhold til kapitel 2 og 3 skal tilbagebetales og forrentes på  

 markedslignende vilkår, hvis projektet udnyttes kommercielt.
 Stk. 2. For tilskud ydet i henhold til kapitel 2 bortfalder kravet  

 om tilbagebetaling, hvis tilskudsmodtageren afstår fra at søge beskyttelse af  

 enerettigheder til de nye produkter og produktionsmetoder.
 § 21. Inden for de i § 1 nævnte rammebeløb afholdes udgifter til  

 oplysnings-, vejlednings- og undersøgelsesvirksomhed i forbindelse med denne  

 lov.
 § 22. Overlader landbrugsministeren sine beføjelser til at træffe  

 afgørelse efter loven eller bestemmelser fastsat i medfør af loven til et  

 under ministeriet oprettet direktorat eller institution, kan ministeren  

 fastsætte regler om adgang til at klage over afgørelser, herunder om, at  

 afgørelserne ikke kan indbringes for højere administrativ myndighed.
§ 23. Den, der til brug for afgørelser, der træffes i henhold til  

 denne lov eller de i medfør af loven fastsatte regler, giver urigtige eller  

 vildledende oplysninger eller fortier oplysninger af betydning for  

 afgørelsen, straffes med bøde, medmindre højere straf er forskyldt efter  

 anden lovgivning.
Det samme gælder den, der handler i strid med vilkår, der  

 er fastsat i en sådan afgørelse, eller som forsøger herpå.
 Stk. 2. Er overtrædelsen begået af et aktieselskab,  

 anpartsselskab, andelsselskab, interessentskab, forening eller lignende, kan  

 der pålægges selskabet eller foreningen som sådant bødeansvar.
 § 24. Landbrugsministeren fastsætter nærmere regler om lovens  

 administration.
 § 25. Loven tages op til revision i folketingsåret 1996-97.
 § 26. Landbrugsministeren fastsætter tidspunktet for lovens  

 ikrafttræden.
 Stk. 2. Landbrugsministeren kan bestemme, at ansøgninger om  

 tilskud, der er fremsendt i henhold til lov om tilskud til produktudvikling i  

 jordbruget, jf. lovbekendtgørelse nr. 130 af 27. februar 1990, eller lov nr.  

 365 af 10. juni 1987 om tilskud til produktudvikling i forarbejdning m.v. af  

 jordbrugsprodukter, kan indgå i ansøgningerne i medfør af denne lov.
 § 27. Loven gælder ikke for Færøerne og Grønland.
