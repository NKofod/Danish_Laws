Nr LSF 36 Forslag til Lov om ændring af ægteskabsloven m.v. (Separations- og  

 skilsmissebetingelser m.v.) Fremsat af justitsministeren (Ninn-Hansen) den 6. oktober 1988 Vedtaget ved tredjebehandling den 30. marts 1989 Lov nr. 209 af 05/04/1989 I lov om ægteskabs indgåelse og opløsning, jf. lovbekendtgørelse nr. 630 af 15. september 1986, som ændret ved lov nr. 223 af 22.
 april 1987, foretages følgende ændringer:
 1. § 2, stk. 2, 2. pkt., ophæves.
 2. § 5 ophæves.
 3. §§ 29-41 ophæves, og i stedet indsættes:
»Separation § 29. En ægtefælle, som ikke mener at kunne fortsætte samlivet, har ret  

 til separation.
 § 30. Separationens virkninger bortfalder for fremtiden, hvis ægtefællerne  

 genoptager eller fortsætter samlivet.
Skilsmisse efter separation § 31. En ægtefælle har ret til skilsmisse efter 1 års separation.
 Stk. 2. Ægtefæller har ret til skilsmisse efter 6 måneders separation,  

 hvis de er enige om skilsmisse.
2 års adskillelse § 32. En ægtefælle har ret til skilsmisse, når ægtefællerne på grund af  

 uoverensstemmelser har levet adskilt i de sidste 2 år.
Utroskab § 33. En ægtefælle har ret til skilsmisse, når den anden ægtefælle har  

 været utro eller har deltaget i et lignende seksuelt forhold.
Skilsmisse kan  

 dog ikke kræves, hvis ægtefællen har været indforstået med handlingen eller  

 senere må anses at have frafaldet sin ret.
 Stk. 2. Skilsmisse kan ikke opnås på grundlag af et seksuelt forhold, der  

 har fundet sted, mens ægtefællerne er separeret.
 Stk. 3. Ansøgning om skilsmissebevilling må indgives eller retssag  

 anlægges inden 6 måneder efter, at ægtefællen er blevet vidende om  

 handlingen, og inden 2 år efter, at den er foretaget.
Vold § 34. En ægtefælle har ret til skilsmisse, når den anden ægtefælle har  

 udøvet forsætlig vold af grovere karakter over for denne eller børnene.
 Stk. 2. Ansøgning om skilsmissebevilling må indgives eller retssag  

 anlægges inden 1 år efter, at ægtefællen er blevet vidende om handlingen, og  

 inden 3 år efter, at den er begået.
Bigami § 35. En ægtefælle har ret til skilsmisse, når den anden ægtefælle har  

 indgået nyt ægteskab i strid med § 9.« 4. § 42, stk. 1, 2. pkt., ophæves.
 5. § 43 ophæves, og i stedet indsættes:
» § 43. Efter begge parters ønske kan der ske mægling ved  

 præsten.
Regler herom fastsættes af kirkeministeren efter forhandling med  

 justitsministeren.
Stk. 2. Justitsministeren kan fastsætte regler om frivillig rådgivning af  

 ægtefæller, inden der meddeles separation eller skilsmisse.« 6. § 44 affattes således:
» § 44. Inden bevilling til separation eller skilsmisse  

 meddeles, skal der foretages vilkårsforhandling.
Hvis der ønskes skilsmisse  

 efter § 31 og vilkårene for separationen gælder også for tiden efter  

 skilsmissen, er vilkårsforhandling dog ikke nødvendig.
Stk. 2. Regler om vilkårsforhandling fastsættes af justitsministeren.
Det  

 kan i disse regler bestemmes, at vilkårsforhandling bortfalder for en  

 ægtefælle, der ikke har ophold her i landet.« 7. I § 50, stk. 1, indsættes som 2. pkt.:
»Medmindre der foreligger særlige omstændigheder, kan retten kun  

 pålægge en ægtefælle bidragspligt for et bestemt tidsrum, der ikke kan  

 overstige 10 år.« 8. I § 52 og § 58, stk. 1, udgår »åbenbart«.
 9. § 58, stk. 2-3, ophæves.
§ 2 I myndighedsloven, jf. lovbekendtgørelse nr. 443 af 3. oktober 1985,  

 foretages følgende ændringer:
 1. I § 50 a, stk. 1, og i § 52 ændres »ægtebarn«  

 til: »barn«.
 2. Efter § 71 indsættes som ny paragraf:
» § 72. Regeringen kan indgå overenskomst med andre stater om  

 forholdet mellem dansk og fremmed rets regler om umyndighed og værgemål,  

 forældremyndighed og samværsret.
Overenskomsten finder anvendelse her i  

 landet efter bekendtgørelse i Lovtidende.
Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om umyndighed og værgemål,  

 forældremyndighed og samværsret.« § 3 I lov om ægteskabets retsvirkninger, jf. lovbekendtgørelse nr. 628 af 15.  

 september 1986, indsættes efter § 53 som ny paragraf:
» § 53 a.
Regeringen kan indgå overenskomst med andre stater  

 om forholdet mellem dansk og fremmed rets regler om ægteskabets  

 retsvirkninger.
Overenskomsten finder anvendelse her i landet efter  

 bekendtgørelse i Lovtidende.
Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om ægteskabets  

 retsvirkninger.« § 4 I lov om adoption, jf. lovbekendtgørelse nr. 629 af 15. september 1986,  

 indsættes efter § 40 som ny paragraf:
» § 40 a.
Regeringen kan indgå overenskomst med andre stater  

 om forholdet mellem dansk og fremmed rets regler om adoption.
Overenskomsten  

 finder anvendelse her i landet efter bekendtgørelse i Lovtidende.
Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om adoption.« § 5 I lov om børns retsstilling, jf. lovbekendtgørelse nr. 634 af 15.  

 september 1986, indsættes efter § 22 som ny paragraf:
» § 22 a.
Regeringen kan indgå overenskomst med andre stater  

 om forholdet mellem dansk og fremmed rets regler om børns retsstilling,  

 herunder om børnebidrag.
Overenskomsten finder anvendelse her i landet efter  

 bekendtgørelse i Lovtidende.
Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om børns retsstilling, herunder  

 om børnebidrag.« § 6 Loven træder i kraft den 1. oktober 1989.
§ 7 Stk. 1. Er der før lovens ikrafttræden indgivet ansøgning om bevilling til  

 separation eller skilsmisse eller anlagt retssag om separation eller  

 skilsmisse, anvendes den tidligere lovgivnings regler.
 Stk. 2. Såfremt begge ægtefæller anmoder derom, inden bevilling meddeles  

 eller endelig dom afsiges, anvendes dog bestemmelserne i § 1.
 Stk. 3. Om ægtefællers adgang til skilsmisse på grundlag af separation  

 meddelt før lovens ikrafttræden gælder bestemmelserne i § 1.
§ 8 Den i § 1, nr. 8, nævnte ændring i ægteskabslovens § 52 og § 58, stk. 1,  

 gælder for alle aftaler, der er indgået efter den 1. januar 1970.
§ 9 Loven gælder ikke for Færøerne og Grønland, men kan ved kgl. anordning  

 sættes i kraft for disse landsdele med de afvigelser, som de særlige færøske  

 eller grønlandske forhold tilsiger.
Oprindeligt fremsat forslag § 1 I lov om ægteskabs indgåelse og opløsning, jf. lovbekendtgørelse nr. 630  

 af 15. september 1986, som ændret ved lov nr. 223 af 22. april 1987,  

 foretages følgende ændringer:
 1. § 2, stk. 2, 2. pkt., ophæves.
 2. § 5 ophæves.
 3. §§ 29-41 ophæves, og i stedet indsættes:
»Separation § 29. En ægtefælle, som ikke mener at kunne fortsætte samlivet, har ret  

 til separation.
 § 30. Separationens virkninger bortfalder for fremtiden, hvis ægtefællerne  

 genoptager eller fortsætter samlivet.
Skilsmisse efter separation § 31. En ægtefælle har ret til skilsmisse efter 1 års separation.
 Stk. 2. Ægtefæller har ret til skilsmisse efter 6 måneders separation,  

 hvis de er enige om skilsmisse.
2 års adskillelse § 32. En ægtefælle har ret til skilsmisse, når ægtefællerne på grund af  

 uoverensstemmelser har levet adskilt i de sidste 2 år.
Utroskab § 33. En ægtefælle har ret til skilsmisse, når den anden ægtefælle har  

 været utro eller har deltaget i et lignende seksuelt forhold.
Skilsmisse kan  

 dog ikke kræves, hvis ægtefællen har været indforstået med handlingen eller  

 senere må anses at have frafaldet sin ret.
 Stk. 2. Skilsmisse kan ikke opnås på grundlag af et seksuelt forhold, der  

 har fundet sted, mens ægtefællerne er separeret.
 Stk. 3. Ansøgning om skilsmissebevilling må indgives eller retssag  

 anlægges inden 6 måneder efter, at ægtefællen er blevet vidende om  

 handlingen, og inden 2 år efter, at den er foretaget.
Vold § 34. En ægtefælle har ret til skilsmisse, når den anden ægtefælle har  

 udøvet forsætlig vold af grovere karakter over for denne eller børnene.
 Stk. 2. Ansøgning om skilsmissebevilling må indgives eller retssag  

 anlægges inden 1 år efter, at ægtefællen er blevet vidende om handlingen, og  

 inden 3 år efter, at den er begået.
Bigami § 35. En ægtefælle har ret til skilsmisse, når den anden ægtefælle har  

 indgået nyt ægteskab i strid med § 9.«.
 4. § 42, stk. 1, 2. pkt., ophæves.
 5. § 43 ophæves og i stedet indsættes:
» § 43. Efter begge parters ønske kan der ske mægling ved  

 præsten.
Regler herom fastsættes af kirkeministeren efter forhandling med  

 justitsministeren.
 Stk. 2. Justitsministeren kan fastsætte regler om frivillig rådgivning af  

 ægtefæller, inden der meddeles separation eller skilsmisse.«.
 6. § 44 affattes således:
» § 44. Inden bevilling til separation eller skilsmisse  

 meddeles, skal der foretages vilkårsforhandling.
Hvis der ønskes skilsmisse  

 efter § 31, og vilkårene for separationen gælder også for tiden efter  

 skilsmissen, er vilkårsforhandling dog ikke nødvendig.
Stk. 2. Regler om vilkårsforhandling fastsættes af justitsministeren.
Det  

 kan i disse regler bestemmes, at vilkårsforhandling bortfalder for en  

 ægtefælle, der ikke har ophold her i landet.«.
 7. I § 50, stk. 1, indsættes som 2. pkt.:
 »Medmindre der foreligger ganske særlige omstændigheder, kan retten  

 kun pålægge en ægtefælle bidragspligt for et bestemt tidsrum, der ikke kan  

 overstige 10 år«.
 8. I § 52 og § 58, stk. 1, udgår: »åbenbart«.
 9. § 58, stk. 2-3, ophæves.
§ 2 I myndighedsloven, jf. lovbekendtgørelse nr. 443 af 3. oktober 1985,  

 foretages følgende ændringer:
 1. I § 50 a, stk. 1, og i § 52 ændres »ægtebarn«  

 til »barn«.
 2. Efter § 71 indsættes som ny paragraf:
» § 72. Regeringen kan indgå overenskomst med andre stater om  

 forholdet mellem dansk og fremmed rets regler om umyndighed og værgemål,  

 forældremyndighed og samværsret.
Overenskomsten finder anvendelse her i  

 landet efter bekendtgørelse i Lovtidende.
 Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om umyndighed og værgemål,  

 forældremyndighed og samværsret.«.
§ 3 I lov om ægteskabets retsvirkninger, jf. lovbekendtgørelse nr. 628 af 15.  

 september 1986, indsættes efter § 53 som ny paragraf:
» § 53 a.
Regeringen kan indgå overenskomst med andre stater  

 om forholdet mellem dansk og fremmed rets regler om ægteskabets  

 retsvirkninger.
Overenskomsten finder anvendelse her i landet efter  

 bekendtgørelse i Lovtidende.
 Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om ægteskabets  

 retsvirkninger.«.
§ 4 I lov om adoption, jf. lovbekendtgørelse nr. 629 af 15. september 1986,  

 indsættes efter § 40 som ny paragraf:
» § 40 a.
Regeringen kan indgå overenskomst med andre stater  

 om forholdet mellem dansk og fremmed rets regler om adoption.
Overenskomsten  

 finder anvendelse her i landet efter bekendtgørelse i Lovtidende.
 Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om adoption.«.
§ 5 I lov om børns retsstilling, jf. lovbekendtgørelse nr. 634 af 15.  

 september 1986, indsættes efter § 22 som ny paragraf:
» § 22 a.
Regeringen kan indgå overenskomst med andre stater  

 om forholdet mellem dansk og fremmed rets regler om børns retsstilling,  

 herunder om børnebidrag.
Overenskomsten finder anvendelse her i landet efter  

 bekendtgørelse i Lovtidende.
 Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om børns retsstilling, herunder  

 om børnebidrag.«.
§ 6 Loven træder i kraft den 1. oktober 1989.
§ 7 Stk. 1. Er der før lovens ikrafttræden indgivet ansøgning om bevilling til  

 separation eller skilsmisse eller anlagt retssag om separation eller  

 skilsmisse, anvendes den tidligere lovgivnings regler.
 Stk. 2. Såfremt begge ægtefæller anmoder derom, inden bevilling meddeles  

 eller endelig dom afsiges, anvendes dog bestemmelserne i § 1.
 Stk. 3. Om ægtefællers adgang til skilsmisse på grundlag af separation,  

 meddelt før lovens ikrafttræden, gælder bestemmelserne i § 1.
 § 8 Den i § 1, nr. 8, nævnte ændring i ægteskabslovens § 52 og § 58, stk.  

 1, gælder for alle aftaler, der er indgået efter den 1. januar 1970.
 § 9.
 Loven gælder ikke for Færøerne og Grønland, men kan ved kgl. anordning  

 sættes i kraft for disse landsdele med de afvigelser, som de særlige færøske  

 eller grønlandske forhold tilsiger.
Bemærkninger til lovforslaget Almindelige bemærkninger 1. Lovforslaget tilsigter en modernisering af ægteskabslovens regler om  

 separation, skilsmisse og ægtefællebidrag.
Der indføres en ret for hver ægtefælle til at kræve separation.
Endvidere  

 nedsættes separationsperioden til 6 måneder for ægtefæller, som lever  

 separerede og som er enige om, at de vil skilles.
Den lovpligtige mægling foreslås afskaffet samtidig med at muligheden for,  

 at ægtefællerne kan få mægling hos præsten, opretholdes.
Desuden lægges der  

 op til en forsøgsordning med professionel, frivillig parrådgivning.
Lovforslaget indebærer endvidere, at ægteskabslovens regler om  

 ægtefællebidragets varighed tilpasses den praksis, der har udviklet sig ved  

 domstolene.
Efter forslaget skal der således i almindelighed kun kunne  

 pålægges bidragspligt for et bestemt tidsrum på højst 10 år.
Tidsubegrænset  

 bidragspligt skal efter forslaget kun kunne pålægges, såfremt der foreligger  

 ganske særlige omstændigheder.
 Den foreslåede modernisering af bestemmelserne om separation og skilsmisse  

 bygger på betænkning nr. 1121/87 om separations- og skilsmissebetingelser,  

 der er afgivet af en arbejdsgruppe under Justitsministeriet.
 2. Medlemmer af Det Radikale Venstre fremsatte den 23. februar 1988  

 forslag til lov om ændring af ægteskabsloven (separations- og  

 skilsmissebetingelser) (lovforslag nr. 222 i folketingsåret 1987/88)  

 Førstebehandlingen af lovforslaget er optrykt i Folketingstidende 1987/88,  

 sp. 9282 ff.
 Dette lovforslag svarer i væsentlig grad til det tidligere lovforslag.
 3. Lov om ægteskabs indgåelse og opløsning blev gennemført som lov nr. 256  

 af 4. juni 1969, se nu lovbekendtgørelse nr. 630 af 15. september 1986.  

 Grundlaget for loven var betænkning 2 afgivet af Ægteskabsudvalget af 1957.
 De gældende regler om adgangen til separation og skilsmisse findes i  

 ægteskabslovens kapitel 4 som §§ 29-41. Kun en enkelt af de nævnte  

 bestemmelser er siden blevet ændret, idet § 39 om skilsmisse på grund af vold  

 fik en ny affattelse og et udvidet område ved lov nr. 223 af 22. april 1987.
 4. Allerede inden loven af 1969 trådte i kraft, havde justitsministeren  

 nedsat et udvalg, som skulle arbejde videre med en generel revision af  

 ægteskabslovgivningen, Ægteskabsudvalget af 1969.
I begyndelsen af 1970-erne afgav Ægteskabsudvalget fire betænkninger om de  

 materielle regler i ægteskabslovgivningen.
Af betydning for nærværende  

 lovforslag har navnlig været betænkning 1 om ægteskabs indgåelse (nr. 691/73)  

 og betænkning 2 om ægteskabs opløsning (nr. 697/73).
 5. Ægteskabslovgivningen har, som det fremgår af arbejdsgruppens  

 betænkning, side 18-20, været genstand for nordisk samarbejde også i  

 1970-erne og 1980-erne, idet der i de andre nordiske lande lige som i Danmark  

 har været nedsat udvalg med den opgave at overveje ændringer i lovgivningen.
I Sverige er ægteskabslovsrevisionen afsluttet i april 1987, og i Finland  

 blev der på samme tidspunkt vedtaget nye regler, som i det væsentlige er i  

 overensstemmelse med de svenske bestemmelser på området.
Det norske udvalg  

 afgav i august 1985 en delbetænkning om indgåelse og opløsning af ægteskab.  

 Der er endnu ikke fremsat lovforslag i Norge.
 De svenske og finske bestemmelser om ægteskabsopløsning og det norske  

 ægteskabsudvalgs lovudkast herom er optrykt som bilag 1 i betænkningen, side  

 79-87, sat over for arbejdsgruppens lovudkast.
 6. Medlemmer af Det Radikale Venstre fremsatte den 14. januar 1987 forslag  

 til lov om ændring af lov om ægteskabs indgåelse og opløsning (skilsmisseret  

 efter vold). Lovforslaget blev vedtaget enstemmigt ved 3. behandlingen den 7.  

 april 1987. I retsudvalgets betænkning blev der givet udtryk for behovet for  

 en modernisering af separations- og skilsmissebetingelserne.
7. På baggrund heraf nedsatte justitsministeren i maj 1987 en  

 arbejdsgruppe.
Arbejdsgruppen fik til opgave at udarbejde moderniserede  

 regler om separations- og skilsmissebetingelserne i ægteskabslovens kapitel  

 4. Arbejdsgruppens kommissorium er medtaget i betænkningen side 1.
I september 1987 afsluttede arbejdsgruppen sit arbejde med afgivelse af  

 betænkning nr. 1121/1987 om separations- og skilsmissebetingelser.
I  

 betænkningen har arbejdsgruppen udarbejdet udkast til ændring af separations-  

 og skilsmissebetingelserne og til en vis forenkling af skilsmisseprocessen.
 Betænkningen blev i oktober 1987 sendt til høring hos de myndigheder og  

 organisationer, der er nævnt i punkt 10.
 8. Som anført ovenfor under punkt 6 gav retsudvalget i betænkningen om  

 forslag til ændring af lov om ægteskabs indgåelse og opløsning (skilsmisseret  

 efter vold) udtryk for ønske om modernisering af separations- og  

 skilsmissebetingelserne.
I betænkningen anførte Socialdemokratiets, Socialistisk Folkepartis og Det  

 Radikale Venstres medlemmer af udvalget bl.a., at skilsmisse burde kunne  

 opnås umiddelbart i situationer, hvor ægtefællerne er enige herom.
Er  

 ægtefællerne ikke enige, eller har de fælles børn under 16 år, fandt  

 flertallet, at det burde overvejes at indføre betænkningstidsordning svarende  

 til den svenske.
 Retsudvalgets medlemmer fra Det Konservative Folkeparti, Venstre,  

 Centrumdemokraterne og Kristeligt Folkeparti mente, at separationsinstituttet  

 burde bevares.
 På den baggrund har arbejdsgruppen særlig overvejet, om der bør  

 gennemføres en adgang til skilsmisse ved enighed, og om betænkningstid bør  

 erstatte separationsinstituttet i dansk ret.
 8.1. I dag må ægtefæller, der er enige om at ville skilles, igennem en  

 1-årig separationstid, medmindre der foreligger en af de særlige  

 skilsmissegrunde, i praksis næsten altid utroskab.
 I Danmark går vejen til skilsmisser i omkring 70-80 % af tilfældene, som  

 det fremgår af tallene i betænkningens afsnit 1.2.2.-4., over separation.
 Et flertal i Ægteskabsudvalget gik ind for skilsmisse ved enighed, idet  

 kun et medlem var imod en regel herom, se betænkning 2, side 12-13.
Arbejdsgruppens overvejelser om, hvorvidt der bør indføres adgang til  

 umiddelbar skilsmisse ved enighed mellem ægtefællerne, er gengivet i  

 betænkningen, side 40-42. Arbejdsgruppen har taget udgangspunktet i, at  

 lovgivningen ikke uden tungtvejende grunde bør tvinge ægtefæller til at  

 bevare et retligt bånd mellem sig, som de er enige om ikke at ønske.  

 Fastholdelse af kravet om en separationsperiode vil over for enige og  

 velovervejede ægtefæller kunne opfattes som urimeligt og måske føre til  

 fingerede utroskabsforhold.
På den anden side rummer en regel om adgang til  

 skilsmisse uden forudgående separation efter arbejdsgruppens opfattelse en  

 risiko for forhastede og uigennemtænkte skilsmisser, fordi parterne kan  

 handle uden den fornødne omtanke i en konfliktsituation.
Arbejdsgruppen har i forbindelse med sine overvejelser inddraget  

 varigheden af den periode, der kan være nødvendig for at undgå forhastede  

 skilsmisser.
Arbejdsgruppen har stillet forslag om, at separationstiden for  

 enige ægtefæller nedsættes fra 1 år til 6 måneder.
Herved er ulemperne ved et  

 krav om separation forud for skilsmisse også for enige ægtefæller efter  

 arbejdsgruppens opfattelse i væsentlig grad mindsket.
En skilsmisse er et så  

 vidtgående skridt, at det kan siges ikke at være urimeligt, at ægtefællerne  

 må vente 6 måneder, inden de kan få skilsmisse, selv om de er enige.
 Arbejdsgruppen har derfor fundet, omend under tvivl, at der for at undgå  

 overilede skilsmisser og sikre, at der tages rimelige hensyn til en  

 ægtefælle, der kun nødtvungent går med til at søge ægteskabet opløst, fortsat  

 ikke bør være adgang til umiddelbar skilsmisse ved enighed herom mellem  

 ægtefællerne.
Der har i arbejdsgruppen været enighed om, at spørgsmålet om, hvorvidt  

 ægtefæller skal gennem en separationstid, før skilsmisse kan opnås, skal  

 afgøres uafhængigt af, om der er mindreårige børn i ægteskabet.
En regel om,  

 at kun ægtepar med børn i enighedstilfælde skulle igennem en kortvarig  

 separationsperiode, ville i øvrigt efter arbejdsgruppens mening stemme mindre  

 godt med de forældremyndighedsregler, der blev gennemført i 1985.
Der er ikke umiddelbar adgang til skilsmisse ved enighed i Finland og  

 Norge, og det norske ægteskabsudvalgs lovudkast indeholder heller ikke  

 forslag herom.
I Sverige er der kun umiddelbar adgang til skilsmisse ved  

 enighed, hvis der ikke er børn i ægteskabet.
8.2. Som nævnt pegede flertallet af retsudvalgets medlemmer på, at  

 separationsinstituttet eventuelt kunne erstattes med en ordning med  

 betænkningstid, således som den især kendes i Sverige.
Arbejdsgruppen har på  

 denne baggrund overvejet, om det svenske betænkningstidssystem bør indpasses  

 i dansk ret.
Der henvises til betænkningens kapitel 2, side 21-35.
8.2.1. I Sverige ændredes separationsinstituttet i 1973 til en  

betænkningstid.
En tilsvarende ordning blev indført i Finland i 1987.
Efter svensk ret skal der, efter at begæring om skilsmisse er fremsat af  

 den ene af ægtefællerne eller af enige ægtefæller med børn, herunder  

 hjemmeboende særbørn under 16 år, gå seks måneder, før skilsmissen kan  

 bevilges.
I Finland skal der som udgangspunkt altid være en betænkningstid,  

 uanset om ægtefællerne er enige, og selv om de ikke har mindreårige børn.
For at skilsmissen kan meddeles, kræves det, at en af parterne efter  

 fristens udløb, men inden et år efter betænkningstidens begyndelse,  

 fremsætter en ny begæring om skilsmisse.
Sker dette ikke, bortfalder  

 betænkningstiden.
Det er således ikke muligt at opretholde  

 betænkningstidsperioden ud over et år.
Ved betænkningstidens begyndelse tages der ikke stilling til vilkårene for  

 den senere skilsmisse.
Hvis ægtefæller ikke selv kan løse de problemer, der  

 måtte opstå, f.eks. med hensyn til forældremyndighed, bidrag eller  

 boligspørgsmålet, kan en af dem anmode retten om at træffe en foreløbig  

 afgørelse.
Ved betænkningstidens udløb tages der stilling til vilkårene i det  

 omfang, der anmodes herom.
 Det kræves ikke, at samlivet ophæves, og der kan meddeles skilsmisse, selv  

 om parterne har boet sammen i hele betænkningstiden.
 Ved en svensk lovændring i 1987 er der skabt generel adgang til at kræve  

 formuefællesskabet opløst, så snart anmodning om betænkningstid er fremsat.  

 Den gensidige arveret bortfalder i betænkningstiden.
 8.2.2. En grundlæggende forskel mellem separation og betænkningstid er  

 kravet om samlivsophævelse i separationsperioden, et krav, der ikke  

 stilles efter finsk og svensk ret.
Den gældende danske ordning forudsætter, at den retlige separation  

 følges op af en faktisk ophævelse af samlivet.
Hvis ægtefæller, som er blevet  

 separeret, fortsætter eller genoptager samlivet, bortfalder separationens  

 virkninger for fremtiden, jf. ægteskabslovens § 31.
En anden forskel er, at det er et væsentligt led i den gældende danske  

 ordning, at der straks ved separationen findes en løsning på, under hvilke  

 vilkår ægteskabet skal opløses.
Dette indebærer, at der som udgangspunkt i  

 forbindelse med separationen skal tages stilling til forældremyndighed, jf.  

 myndighedslovens § 11, stk. 1, og ægteskabslovens § 46, og pligten for en  

 ægtefælle til at betale bidrag til den anden ægtefælle, jf. ægteskabslovens §  

 49. Bor ægtefællerne i lejebolig, skal det aftales eller afgøres, hvem der  

 efter lejelovens § 77, jf. ægteskabslovens § 55, skal fortsætte lejemålet.  

 Endelig kan det i særejeægteskaber komme på tale at tilkende et beløb efter  

 ægteskabslovens § 56, for at en ægtefælle ikke skal blive stillet urimeligt  

 ringe efter separationen.
Denne pligt til stillingtagen følges op med en regel om, at  

 separationsvilkår, der er fastsat ved dom, også gælder for tiden efter en  

 skilsmisse opnået på grundlag af separationen, jf. ægteskabslovens § 45. Med  

 hensyn til bidragspligten kan der dog ved separationsdomme træffes anden  

 bestemmelse, jf. § 45, 2. pkt.
Også i separationsbevillinger aftales der  

 normalt såkaldt gennemgående vilkår.
Ved separationen bortfalder  

 formuefællesskabet mellem ægtefællerne, og der skal foretages bodeling, jf.  

 lov om ægteskabets retsvirkninger § 16, stk. 2. Arveretten mellem  

 ægtefællerne falder også bort ved separationen, jf. arvelovens § 38.
8.2.3. Det danske Ægteskabsudvalg tog i betænkning 2 fra 1973, side  

 10-12, stilling til den nye svenske betænkningstid.
Kun et af udvalgets  

 medlemmer havde en vis sympati for de svenske regler, først og fremmest fordi  

 ægtefællerne kunne fortsætte samlivet i betænkningstiden.
Ingen af de øvrige  

 medlemmer kunne gå ind for ordningen.
Separation var efter flertallets  

 opfattelse et indarbejdet nordisk retsinstitut, som havde den grundlæggende  

 funktion at virke som en prøveskilsmisse.
De fandt, at separationen gav tid  

 til overvejelse, inden ægtefællerne skulle træffe den endelige beslutning om  

 skilsmisse, og her ville de få hinanden og deres uoverensstemmelser på  

 afstand.
Der havde endvidere ikke i de forudgående års debat om  

 ægteskabslovgivningen, hverken i offentligheden eller i fagkredse, kunnet  

 spores nogen almindelig kritik mod separationsinstituttets grundprincipper.  

 Afskaffelse af dette institut måtte derfor efter disse medlemmers opfattelse  

 kræve tungtvejende grunde, som ikke forelå.
Det ville tillige være et klart  

 tilbageskridt, dersom man i betænkningstiden principielt kun kunne få  

 midlertidige afgørelser om forældremyndighed, bidragspligt og  

 boligspørgsmålet frem for den ordning, der indførtes i 1969 med gennemgående  

 vilkår.
Flertallet tilføjede, at en del fraseparerede ægtefæller vedbliver at  

 leve separeret i mange år, eventuelt resten af livet, f.eks. fordi de af  

 religiøse eller andre grunde ikke ønsker at blive skilt, og for dem vil en  

 betænkningstid, der bortfalder efter et års forløb, være uhensigtsmæssig.
Det norske udvalg har ligeledes vurderet den svenske  

 betænkningstidsordning og med samme negative resultat.
Det norske udvalgs  

 overvejelser fra 1985 er gengivet i arbejdsgruppens betænkning, side 28-29.
8.2.4. Arbejdsgruppens overvejelser er gengivet i betænkningen,  

 side 30-35. Det fremgår bl.a., at arbejdsgruppen har fundet, at det må tages  

 i betragtning, at skønsmæssigt 20-30 % af separationerne ikke følges op med  

 en skilsmisse.
Der er en betydelig gruppe, men et klart mindretal, der i  

 separationstiden bliver klar over, at de ønsker at fortsætte ægteskabet.
For  

 disse mennesker er det en væsentlig fordel ved separationsordningen, at der  

 er en forholdsvis nem adgang til at få ægteskabet reetableret fuldt ud.
Det  

 sker uden myndighedernes indblanding blot ved at fortsætte eller genoptage  

 samlivet, jf. ægteskabslovens § 31.
 Efter svensk ret er ægtefæller, der inden for betænkningstidens  

 etårsperiode ønsker at ændre retsstilling, nødt til at rette fornyet  

 henvendelse til myndighederne for at få annulleret betænkningstiden og dermed  

 få ægteskabets fulde retsvirkninger til at genindtræde.
Arbejdsgruppen har endvidere fundet, at en kommende ordning må tage hensyn  

 til den gruppe, der frivilligt vælger en separationsperiode, der er noget  

 eller meget længere end den lovmæssige.
Dette sker efter arbejdsgruppens  

 opfattelse ikke i fornødent omfang ved den finsk-svenske betænkningstid,  

 hvorefter ægtefællerne, uanset om samlivet er ophævet, skal kræve skilsmisse  

 inden 1-års fristens udløb for at opnå skilsmisse på grundlag af  

 betænkningstiden.
Tages et initiativ ikke, falder de foreløbige beslutninger,  

 der er truffet om vilkårene, bort, selv om ingen af ægtefællerne har noget  

 ønske om at genoptage samlivet, og der derfor fortsat er behov for en  

 regulering.
Hvis en af ægtefællerne fortsat ønsker ægteskabet opløst, må  

 denne begynde forfra med en ny betænkningstid.
Arbejdsgruppen har samtidig peget på, at der ved udformningen af reglerne  

 bør lægges afgørende vægt på, at størstedelen af parrene ophæver samlivet før  

 eller ved separationen og dermed prøver at leve hver for sig, samt at de  

 fleste separerede bliver skilt kortere tid efter separationstidens udløb.  

 Skønsmæssigt 70-80 % af separationerne ender med skilsmisse, idet forsøget på  

 at bevare ægteskabet mislykkes.
For dette flertal har arbejdsgruppen fundet,  

 at det er en stor fordel, at der efter gældende ret senest i forbindelse med  

 separationen tages endelig stilling til vilkårene, d.v.s. spørgsmålet om  

 forældremyndighed, bidragspligt, hvem der skal fortsætte et eventuelt lejemål  

 vedrørende familiens bolig og størrelsen af et eventuelt § 56-krav.
De  

 vilkår, der er fastsat ved separationen, gælder som nævnt normalt også for  

 tiden efter en skilsmisse opnået på grundlag af separationen - de såkaldt  

 gennemgående vilkår.
Princippet om pligtmæssig stillingtagen til en række  

 vilkår straks ved separationen og om i vid udstrækning at gøre disse vilkår  

 gennemgående har været fremherskende i nyere dansk ægteskabslovgivning.
På denne baggrund er der efter arbejdsgruppens opfattelse kun meget  

 begrænset behov for en formaliseret betænkningstid uden samlivsophævelse,  

 efter at ægtefællerne eller en af dem har besluttet at rette henvendelse til  

 myndighederne om ægteskabets opløsning.
Hensynet til, at parterne kan få de  

 praktiske problemer, som knytter sig til det at leve adskilt, løst,  

 forekommer at veje tungere end det at imødekomme et muligt behov for under et  

 fortsat samliv at få registreret en betænkningstid med begrænsede  

 retsvirkninger.
En afgørende styrke ved separationsinstituttet er netop den  

 endelige afklaring af vilkårene, som modsvarer de praktiske behov i det  

 overvejende antal tilfælde, frem for det finsk-svenske system med foreløbige  

 afgørelser ved betænkningstidens begyndelse og fornyet stillingtagen ved  

 skilsmissen.
Arbejdsgruppen har på denne baggrund overvejet den nærmere udformning af  

 kravet om samlivsophævelse, idet det er væsentligt, at reglen om  

 separationens bortfald ved samlivsgenoptagelse ikke medfører, at parterne  

 afstår fra at gøre forsøg på at genoptage samlivet af frygt for at blive  

 »fanget« i ægteskabet på et for spinkelt grundlag.
Gældende  

 praksis, som er beskrevet i betænkningen side 22-25, giver efter  

 arbejdsgruppens opfattelse ægtefællerne ganske vidtgående muligheder for  

 sådanne forsøg med at fortsætte ægteskabet.
Praksis skønnes at være rimelig  

 liberal og er i vidt omfang afpasset efter de konkrete behov i den enkelte  

 situation.
Arbejdsgruppen har forudsat, at denne smidige ordning fortsættes  

 og har fundet, at en yderligere lempelse af kravet om samlivsophævelse vil  

 være vanskelig, når ægtefæller, der er enige herom, kan få skilsmisse efter  

 et halvt års separation.
Ved en ændret formulering af kravet om  

 samlivsophævelse har arbejdsgruppen søgt mere dækkende at beskrive den  

 praksis, der har udviklet sig omkring den gældende § 31 vedrørende  

 genoptagelse af samlivet.
 9. Ægteskabslovens § 5.
 Efter § 5 i den gældende lov må den, som er sindssyg eller åndssvag, ikke  

 indgå ægteskab uden tilladelse.
Denne bestemmelse har været overvejet i et udvalg, som justitsministeren  

 nedsatte i december 1968 med den opgave at overveje, i hvilket omfang  

 adgangen for sindssyge og åndssvage til at indgå ægteskab fortsat bør være  

 betinget af særlig tilladelse.
Udvalget har afsluttet sit arbejde i efteråret  

 1972 med afgivelse af betænkning nr. 658/1972. Efter en samlet bedømmelse på  

 baggrund af de foreliggende oplysninger, herunder om forbudets lidet  

 effektive karakter, fandt flertallet af udvalgets medlemmer, at  

 beskyttelseshensynene ikke længere kunne bære et forbud mod ægteskab.
Når  

 forbudet af flertallet blev anset for lidet effektivt, skyldtes dette især,  

 at de pågældende ikke kunne hindres i at have bofællesskab.
Justitsministeriet bad Ægteskabsudvalget af 1969 om en udtalelse over  

 betænkningen.
Udvalget meddelte, at man kunne tilslutte sig betænkningens  

 flertalsindstilling om, at ægteskabslovens § 5 bør søges ophævet.
Da udvalget  

 imidlertid var betænkelig ved en stykvis ændring af loven, foretrak et  

 flertal i udvalget, at bestemmelsens ophævelse afventede en samlet revision  

 af ægteskabslovgivningen.
 Det centrale Handicapråd har flere gange rettet henvendelse til  

 Justitsministeriet om ophævelse af bestemmelsen.
 Justitsministeriet er enig i, at bestemmelsen om, at sindssyge og  

 åndssvage skal have tilladelse til indgåelse af ægteskab, ikke længere er  

 tidssvarende og foreslår bestemmelsen ophævet.
10. Separations- og skilsmisseregler 10.1. Adgang til separation Det foreslås, at en ægtefælle skal have ret til separation, uanset hvordan  

 den anden ægtefælle stiller sig hertil.
Efter § 29 i den gældende ægteskabslov har ægtefæller ret til separation,  

 når de mener ikke at kunne fortsætte samlivet og er enige om at søge  

 separation.
En ægtefælle har endvidere ret til separation, selv om den anden  

 ægtefælle protesterer, hvis denne groft har forsømt familiens underhold eller  

 groft krænket andre pligter over for ægtefællen eller børnene.
Det samme  

 gælder, hvis forholdet mellem ægtefællerne af andre grunde må anses for  

 ødelagt, medmindre ødelæggelsen hovedsagelig beror på ægtefællens eget  

 forhold, jf. § 30, stk. 1. En ægtefælle har endvidere ret til separation,  

 hvis der foreligger omstændigheder, som ville give ham ret til at kræve  

 skilsmisse, jf. § 30, stk. 2. Efter gældende lovgivning er der således i  

 princippet ikke ensidig ret til separation.
 Ægteskabsudvalget foretog i begyndelsen af 1970-erne en gennemgang af  

 praksis, der viste, at domstolene kun nægter separation i meget få tilfælde,  

 og siden har der kun været een Højesteretsdom og een trykt landsretsdom, hvor  

 der blev frifundet for separationspåstanden.
I arbejdsgruppen var der enighed om, at der som foreslået af  

 Ægteskabsudvalget og det norske udvalg og i overensstemmelse med finsk og  

 svensk lovgivning bør indføres ensidig adgang for en ægtefælle til at få  

 separation, uanset hvordan den anden ægtefælle stiller sig hertil.
Der vil i  

 alt væsentligt kun være tale om en kodifikation af allerede eksisterende  

 praksis, og lovgivningen bør i tilfælde som det foreliggende tilpasses den  

 praksis, som faktisk følges, således at reglerne giver et korrekt udtryk for  

 de reelle muligheder for separation.
Arbejdsgruppen har endvidere lagt vægt  

 på, at et forslag om ensidig adgang til separation vil betyde en vigtig  

 afdramatisering af separationssagerne, idet selve spørgsmålet om, hvorvidt  

 der skal meddeles separation, ikke længere vil kunne give anledning til tvist  

 mellem ægtefællerne.
Der henvises nærmere til betænkningen, side 35-38.
Justitsministeriet er enig i arbejdsgruppens forslag om, at enhver af  

 ægtefællerne altid skal have ret til separation uden at skulle angive eller  

 godtgøre en grund.
Der henvises til lovforslagets § 29, der skal afløse de  

 gældende regler i § 29 og § 30.
10.2. Kravet om samlivsophævelse Efter den gældende § 31 bortfalder separationens virkninger for fremtiden,  

 hvis ægtefællerne genoptager samlivet.
Arbejdsgruppen har fundet, at dette krav bør opretholdes.
Der henvises til  

 betænknngen, side 22-25, side 33-34 og bemærkningerne til § 30 i lovudkastet.
 Præsidenten for Østre Landsret, Foreningen af statsamtsjurister og  

 Overpræsidenten for København har udtalt sig imod en ændring af den gældende  

 bestemmelse om samlivsophævelse, idet den formulering, der er foreslået af  

 arbejdsgruppen, efter deres opfattelse vil kunne skabe uklarhed og tvivl om  

 kravet til samlivsophævelse.
 Justitsministeriet finder på denne baggrund ikke grundlag for at ændre  

 bestemmelsen, bortset fra en sproglig præcisering, der svarer til en ændring,  

 der allerede er foretaget i myndighedslovens § 12.
10.3. Separationstidens længde Efter den gældende lovs § 32 har enhver af ægtefællerne ret til  

 skilsmisse, når de efter opnået separation har levet adskilt i 1 år og ikke  

 senere har genoptaget samlivet.
Det foreslås, at separationstiden fortsat skal være 1 år.
Er ægtefællerne  

 enige om at ønske skilsmisse, foreslås det dog, at separationstiden nedsættes  

 til 6 måneder.
 Arbejdsgruppen har ligesom Ægteskabsudvalget og det norske udvalg fundet,  

 at separationsperioden som udgangspunkt fortsat bør være af 1 års varighed.  

 Der henvises til betænkningen, side 42-43. Hvis separationsperioden skal være  

 en realitet som prøvetid i de tilfælde, hvor den ene af ægtefællerne ønsker  

 at fortsætte ægteskabet, kan den vanskeligt være kortere end 1 år.
 I tilfælde, hvor ægtefællerne er enige om at ønske skilsmisse, er det  

 efter arbejdsgruppens opfattelse tilstrækkeligt, at de har været igennem en  

 separationstid på 6 måneder. Ægtefællerne kan i denne periode nå at overveje  

 deres fremtidige situation, samtidig med at de får hinanden og deres  

 konflikter på afstand.
 Justitsministeriet kan tiltræde arbejdsgruppens forslag.
10.4. To års adskillelse Efter den gældende lovs § 33 har enhver af ægtefællerne ret til  

 skilsmisse, når deres samliv på grund af uoverensstemmelser har været ophævet  

 i de sidste 3 år.
 En ægtefælle har efter den gældende § 34 ret til skilsmisse, når den anden  

 ægtefælle mod hans vilje og uden fyldestgørende grund har ophævet samlivet,  

 og dette derefter har været ophævet i de sidste 2 år.
 Det foreslås, at denne bestemmelse forenkles således, at enhver af  

 ægtefællerne har ret til skilsmisse, når de på grund af uoverensstemmelser  

 har levet adskilt i de sidste 2 år.
Arbejdsgruppen har i lighed med gældende finsk og svensk ret og det norske  

 lovudkast foreslået, at skilsmissen skal kunne opnås efter en  

 samlivsophævelse, der har varet i mindst 2 år.
Der er i denne situation ikke  

 grund til, at ægtefællerne skal igennem en yderligere separationsperiode på  

 1/2-1 år, hvis de eller blot en af dem ønsker ægteskabet opløst.
Som det  

 fremgår af de talmæssige oplysninger i betænkningens afsnit 1.2.2.-4.,  

 anvendes den gældende bestemmelse i § 33 i et vist omfang i praksis.
Arbejdsgruppen har fundet, at det fortsat bør fremgå af bestemmelsen, at  

 alene samlivsophævelse på grund af uoverensstemmelse kan danne grundlag for  

 skilsmisse.
Faktisk adskillelse, der ikke skyldes uenighed, men f.eks.  

 arbejds- eller uddannelsesmæssige forhold, institutions- eller  

 fængselsophold, bør ikke kunne medføre ret til umiddelbar skilsmisse.
Der  

 henvises til betænkningen side 44-45.
Justitsministeriet er enig med arbejdsgruppen i, at der bør være adgang  

 til umiddelbar skilsmisse, når ægtefæller i de sidste 2 år har levet adskilt  

 på grund af uoverensstemmelser.
Der henvises i øvrigt til bemærkningerne til  

 forslaget til § 32.
 10.5. Skilsmisse på grund af utroskab.
Ifølge ægteskabslovens § 37 har en ægtefælle ret til skilsmisse, når den  

 anden ægtefælle har gjort sig skyldig i ægteskabsbrud eller andet forhold,  

 der kan sidestilles hermed.
Skilsmisse kan dog ikke kræves, hvis ægtefællen  

 selv har givet anledning til handlingen eller må anses at have frafaldet sin  

 ret.
Ifølge stk. 2 kan der i stedet for skilsmisse gives separation, hvis  

 hensynet til børnene eller andre vægtige grunde på afgørende måde taler  

 derfor.
I stk. 3 findes frister, inden hvilke retssag om skilsmisse må  

 anlægges, eller bevillingsansøgning indgives.
 I Danmark tyder en gennemgang af de foreliggende, noget sparsomme,  

 oplysninger på, at i hvert fald 25-30% af alle danske ægteskabsopløsninger  

 sker med utroskab som skilsmissegrund.
Indstillingen i Ægteskabsudvalget til utroskab som skilsmissegrund var  

 præget af tvivl, se betænkning 2 (nr. 697/73), side 17-18. Der var imidlertid  

 enighed om, at bestemmelsen i § 37, stk. 2, om separation i stedet for  

 skilsmisse burde ophæves.
Udvalget var ikke bekendt med, at bestemmelsen var  

 anvendt af domstolene.
Hele udvalget gik også ind for at ophæve adgangen til  

 skilsmisse på grund af utroskab i separationstiden.
Ved de lovændringer, der blev gennemført i Sverige i 1973 og i Finland i  

 1987, blev adgangen til umiddelbar skilsmisse ved utroskab ophævet.
Også det  

 norske udvalg har foreslået utroskabsbestemmelsen ophævet.
I arbejdsgruppens lovudkast er der medtaget en regel om skilsmisse på  

 grund af utroskab.
Der har imidlertid været delte meninger i arbejdsgruppen  

 herom, jf. betænkningen side 47-48. Det er således på den ene side gjort  

 gældende, at utroskab ikke bør sættes i særklasse som skilsmissegrund, og at  

 det er betænkeligt at bevare en regel, der så klart er udtryk for et snævert  

 skyldprincip.
Med indførelse af en ensidig adgang til separation vil den  

 ægtefælle, der føler sig krænket af den andens utroskab, få tilstrækkelig  

 mulighed for at komme ud af ægteskabet.
Den udbredte anvendelse i dag af  

 utroskabsbestemmelsen skyldes antagelig, at den benyttes af enige ægtefæller  

 som middel til at opnå umiddelbar skilsmisse, og er i mange tilfælde næppe  

 udtryk for, at den ene ægtefælle føler sig specielt krænket på grund af  

 utroskaben.
Det forekommer modstridende, samtidig med at arbejdsgruppen  

 afviser adgangen til umiddelbar skilsmisse for ægtefæller, der er enige  

 herom, at bevare utroskabsreglen, således som den anvendes i dag.
På den anden side er det anført, at utroskab formentlig i dag af en  

 betydelig del af den danske befolkning opfattes som en så grov krænkelse af  

 den anden ægtefælle, at det ville føles stødende, om man ophævede den  

 mulighed, den krænkede traditionelt har haft for at få ægteskabet opløst.
I  

 modsætning til, hvad der er eller var tilfældet i Norge og Sverige, har  

 reglen i dag en betydelig praktisk anvendelse i Danmark.
Når tendensen i  

 øvrigt går i retning af at udvide adgangen til at komme ud af ægteskabet, kan  

 det gøres gældende, at der ikke på et centralt område som det foreliggende  

 bør ske en begrænsning i adgangen til umiddelbar skilsmisse.
Arbejdsgruppens medlemmer er imidlertid enige i, at den gældende regel i §  

 37, stk. 2, under alle omstændigheder bør ophæves.
Der henvises til  

 betænkningen, side 48.
I arbejdsgruppen er der ligeledes enighed om at foreslå  

 »troskabspligten« ophævet i separationsperioden.
Den krænkelse, som  

 kan påføres en ægtefælle gennem den andens seksuelle forhold, kan kun  

 betragtes som væsentlig, så længe ægtefællerne lever sammen i ægteskab.  

 Samtidig skaber en sag på dette grundlag uro om de vilkår, der ellers skulle  

 være lagt fast ved separationen.
Endelig anvendes muligheden vel ikke  

 sjældent ud fra et fælles ønske om at forkorte den 1-årige separationstid,  

 hvilket arbejdsgruppen ikke finder behov for, når separationstiden for enige  

 ægtefæller foreslås nedsat til 6 måneder.
Justitsministeriet finder, at utroskab bør bevares som skilsmissegrund.  

 Utroskab opfattes formentlig stadig af en betydelig del af befolkningen som  

 en grov krænkelse af den anden ægtefælle, og det ville føles stødende, om man  

 ophævede den mulighed, den krænkede part har for at få ægteskabet opløst.
Når  

 tendensen i øvrigt går mod en vis udvidelse af adgangen til skilsmisse, bør  

 der ikke samtidig ske en begrænsning i adgangen til umiddelbar skilsmisse på  

 et så centralt område.
 Justitsministeriet er endvidere enig i, at den gældende § 37, stk. 2,  

 ophæves, og at adgangen til skilsmisse på grund af seksuelt forhold i  

 separationsperioden bortfalder.
 Der henvises i øvrigt til bemærkningerne til lovforslagets § 33.
10.6. Vold Den gældende lovs § 39 giver en ægtefælle ret til skilsmisse, når den  

 anden ægtefælle har udøvet vold af grovere karakter over for denne eller  

 børnene.
Bestemmelsen fik sin nuværende ordlyd ved lov nr. 223 af 22. april  

 1987. Den blev enstemmigt vedtaget i Folketinget.
Lovforslagets § 34 er i overensstemmelse med den gældende formulering.
Der  

 henvises i øvrigt til arbejdsgruppens betænkning, side 49.
10.7. Bigami Ifølge ægteskabslovens § 9 må den, som tidligere har indgået ægteskab,  

 ikke indgå nyt ægteskab, så længe det tidligere ægteskab består.
Indgås  

 ægteskab i strid med bestemmelsen, kan såvel det nye som det hidtidige  

 ægteskab opløses.
Ifølge ægteskabslovens § 23, stk 1, omstødes et ægteskab,  

 hvis det er indgået i strid med § 9. Dette gælder dog ifølge § 23, stk. 2,  

 ikke, når det tidligere ægteskab er opløst, inden sag er anlagt.
Efter den  

 gældende lovs § 36 har en ægtefælle ret til skilsmisse, når den anden  

 ægtefælle har indgået nyt ægteskab i strid med § 9.
Arbejdsgruppen har ikke haft tidsmæssige muligheder for at vurdere de  

 gældende regler om omstødelse.
Arbejdsgruppen har derfor foreslået, at den  

 gældende adgang til skilsmisse på grund af bigami bevares.
Der henvises til  

 betænkningens side 50 og side 53.
 Justitsministeriet kan tiltræde dette.
10.8. Andre skilsmissegrunde I den gældende ægteskabslov findes der yderligere nogle regler om adgang  

 til umiddelbar skilsmisse.
 Ifølge den gældende § 35 har en ægtefælle ret til skilsmisse, når den  

 anden ægtefælle er forsvundet, og der er gået 3 år siden, han sidst vides at  

 have været i live.
Efter den gældende § 38 har en ægtefælle ret til skilsmisse, når den anden  

 ægtefælle med kundskab eller formodning om at lide af kønssygdom, som endnu  

 frembyder smittefare, ved samleje har udsat ægtefællen for smitte.
Skilsmisse  

 kan dog ikke kræves, hvis ægtefællen med kundskab om smittefaren frivilligt  

 lod sig udsætte for den.
 Ifølge den gældende § 40 har en ægtefælle ret til skilsmisse, når den  

 anden ægtefælle af en dansk domstol er idømt fængsel i 2 år eller derover.  

 Dette gælder dog ikke, hvis ægtefællen frivilligt har medvirket til den  

 strafbare handling eller samtykket i den.
Efter den gældende § 41 har en ægtefælle ret til skilsmisse, når den anden  

 ægtefælle lider af sådan sindssygdom, at fortsættelsen af ægteskabet ikke bør  

 fordres, og sygdommen under ægteskabet har varet i de sidste 3 år.
Såfremt  

 særlige grunde taler herfor, kan skilsmisse dog gives, selv om sygdommen har  

 varet i mindre end 3 år.
 Om anvendelse af de nævnte skilsmissegrunde i praksis henvises til  

 betænkningen, side 10-14.
Arbejdsgruppen foreslår ligesom Ægteskabsudvalget, at reglerne i den  

 gældende ægteskabslovs § 35, § 38, § 40 og § 41 ophæves.
Der henvises til  

 betænkningen, side 50-52.
Justitsministeriet er enig i arbejdsgruppens forslag om at ophæve § 35, §  

 38, § 40 og § 41. Særlig med hensyn til reglen i § 35 om borteblevne kan  

 anføres, at denne bestemmelse næppe i praksis anvendes.
I de særlige  

 tilfælde, hvor en ægtefælle er forsvundet, afventer den efterladte ægtefælle  

 formentlig, at ægteskabet opløses ved afsigelse af dødsformodningsdom efter  

 lov om borteblevne.
Herved bevares arveretten for den efterladte.
 10.9. Fremgangsmåden i skilsmissesager efter separation.
Efter gældende ret er bestemmelserne om fremgangsmåden ved separation og  

 skilsmisse ens.
Der skal således følges den samme procedure også ved  

 skilsmisse på grundlag af separation, jf. ægteskabslovens § 32, selv om  

 ægtefællerne tidligere har været gennem en separationssag efter tilsvarende  

 regler, normalt godt et år tidligere.
 Forud for alle skilsmisser på grundlag af separation skal der ifølge  

 ægteskabslovens § 43 forsøges mægling mellem ægtefællerne om fortsættelse af  

 ægteskabet, selv om mægling før separationen viste sig forgæves.
Søger ægtefællerne skilsmissen ved bevilling, skal de begge møde  

 personligt i statsamtet til fornyet vilkårsforhandling, jf. ægteskabslovens §  

 44. Dette gælder også, når ægtefællerne på forhånd har erklæret at ville  

 skilles og er enige om vilkårene, og uanset om vilkårene for separationen  

 også gælder for tiden efter en eventuel senere skilsmisse.
Undlader en af  

 ægtefællerne at møde op trods to tilsigelser, kan der ikke meddeles  

 bevilling.
Den ægtefælle, der har taget initiativ til skilsmissen, er  

 herefter henvist til at anlægge retssag og få skilsmissedom, også selv om det  

 viser sig ved drøftelserne med advokaterne eller under domsforhandlingen, at  

 der ikke har været nogen reel uenighed mellem parterne.
Efter den gældende ægteskabslovs § 45 gælder de vilkår, der er fastsat ved  

 en dom til separation, også for tiden efter en skilsmisse, opnået på grundlag  

 af separationen - såkaldt gennemgående vilkår.
Kun med hensyn til  

 bidragspligt over for den anden ægtefælle kan der ved dommen træffes anden  

 bestemmelse, jf. § 45, 2. pkt.
Det er sædvanligt, at aftalte  

 separationsvilkår indeholder en klausul om, at vilkårene også skal gælde for  

 tiden efter en eventuel skilsmisse på grundlag af separationen.
 For så vidt angår forældremyndighedsspørgsmålet følger det af  

 myndighedslovens § 11, stk. 1, således som reglen blev formuleret ved  

 lovændringen i 1985, at der ved separation eller skilsmisse skal tages  

 stilling til, hvem forældremyndigheden skal tilkomme, medmindre der tidligere  

 er truffet aftale eller afgørelse herom.
 Arbejdsgruppen har foreslået, at § 43 ændres således, at kravet om  

 obligatorisk mægling indskrænkes til sager om separation og om umiddelbar  

 skilsmisse efter forslagets §§ 32-35.
 Efter arbejdsgruppens opfattelse er der ikke betænkeligheder ved at  

 undlade mægling ved skilsmisse med henblik på ægteskabets fortsættelse i  

 tilfælde, hvor der forgæves er forsøgt mægling forud for separationen, og  

 hvor ægtefællerne har haft en separationsperiode på mindst et halvt år til at  

 afklare deres forhold.
Arbejdsgruppen har endvidere foreslået, at § 44 ændres således, at der  

 ikke skal gennemføres vilkårsforhandling, hvis der søges skilsmissebevilling  

 på grundlag af separation, og alle separationsvilkårene gælder også for tiden  

 efter en eventuel senere skilsmisse.
Er det i en aftale eller en  

 separationsdom bestemt, at spørgsmålet om bidrag til den anden ægtefælle skal  

 tages op på ny ved en eventuel senere skilsmisse, må der indkaldes til  

 sædvanlig vilkårsforhandling med henblik på drøftelse af bidragsspørgsmålet.
 Forslagene til ændring af § 43 og § 44 indebærer, at skilsmissebevilling i  

 de tilfælde, hvor vilkårsforhandling ikke skal foretages, vil kunne udstedes  

 på skriftligt grundlag.
 Om baggrunden for arbejdsgruppens forslag til forenkling af  

 skilsmisseprocessen og de nærmere konsekvenser heraf henvises til  

 betænkningens kapitel 5, særligt side 57-61.
 Arbejdsgruppen har begrænset sine forslag om forenkling af sager om  

 skilsmisse på grundlag af separation til de ovennævnte forslag vedrørende  

 vilkårsforhandling og mægling.
Det har ligget uden for arbejdsgruppens rammer mere generelt at tage  

 stilling til mæglinsinstituttets fremtid, herunder til om kravet om  

 obligatorisk mægling som foreslået af ægteskabsudvalget skal erstattes med et  

 tilbud om frivillig rådgivning, således som det er sket i Finland og i  

 Sverige.
Eventuelle overvejelser herom vil efter arbejdsgruppens opfattelse  

 navnlig kræve en bedømmelse af erfaringerne med den rådgivning, der i medfør  

 af myndighedslovens § 27 a siden 1986 er tilbudt af statsamterne i  

 forældremyndigheds- og samværsretsager.
 Om arbejdsgruppens overvejelser vedrørende mere vidtgående ændringer af  

 reglerne for behandling af separations- og skilsmissesager henvises til  

 betænkningen side 62.
Justitsministeriet er enig i arbejdsgruppens forslag til en forenklet  

 administrativ procedure.
Forslaget vil få betydning for de op mod 10.000 par  

 årligt, der også i fremtiden efter lovforslaget skal igennem separation for  

 at opnå skilsmisse.
Justitsministeriet er endvidere enig med arbejdsgruppen  

 i, at den foreslåede forenkling af skilsmisseprocessen vil kunne gennemføres,  

 uden at retssikkerhedsmæssige hensyn tilsidesættes.
Der henvises til  

 bemærkningerne til forslagets § 44.
 Efter Justitsministeriets opfattelse synes der imidlertid ikke længere at  

 være grundlag for at opretholde den obligatoriske mægling.
 Efter gældende ret er udgangspunktet, at mægling skal ske ved præsten, men  

 at den dog kan foretages af bl.a. statsamtet, hvis begge parter ønsker dette.
Ifølge oplysning fra Danmarks Statistik skete der i 1985 og 1986 gejstlig  

 mægling i henholdsvis 3.341 og 2.866 tilfælde.
Dette må antages at svare til  

 ca. 12 % og ca. 10 % af de tilfælde, hvor der efter loven skal ske mægling.
I  

 samtlige andre tilfælde foregår mæglingen i statsamtet.
Det fremgår af arbejdsgruppens betænkning side 61, at mæglingen finder  

 sted umiddelbart før statsamtsjuristen under mødet overgår til  

 vilkårsforhandlingen.
Formålet med mæglingsinstituttet er at sikre, at der  

 ikke er reel mulighed for, at ægtefællerne kan fortsætte samlivet.  

 Betydningen af mægling i den nuværende form må dog antages at være stærkt  

 begrænset og betragtes formentlig af mange som et praktisk talt  

 betydningsløst og forsinkende element.
 I forbindelse med de udtalelser, der er afgivet over arbejdsgruppens  

 betænkning, har flere myndigheder og organisationer anført, at den  

 obligatoriske mægling burde ophæves, eventuelt således at den blev erstattet  

 med et tilbud om frivillig rådgivning.
Det er Justitsministeriets opfattelse, at der fortsat bør være mulighed  

 for at tilbyde gejstlig mægling for de par, der ønsker dette.
Med forslagets  

 § 43 er muligheden herfor opretholdt, samtidig med at det ikke længere vil  

 være muligt for den ene part at tvinge den anden til en mægling.
Det er  

 Justitsministeriets hensigt at anmode statsamterne om at indrette deres  

 indkaldelser således, at parternes opmærksomhed på forhånd henledes på  

 muligheden for at få mægling hos præsten.
Bestemmelsen er iøvrigt udformet i  

 lighed med de øvrige bestemmelser i ægteskabslovens § 14 og 15, stk. 2, om  

 kirkelig medvirken ved ægteskabelige handlinger.
 Med henblik på at vurdere, hvorvidt mæglingsinstituttet bør erstattes af  

 en ordning med frivillig parrådgivning, foreslås det, at justitsministeren  

 kan bestemme, at der skal gennemføres frivillig professionel rådgivning af  

 ægtefællerne inden separation eller skilsmisse meddeles.
Tanken om at tilbyde parrådgivning som middel til at bevare ægteskaber,  

 hvori der er opstået konflikter, er umiddelbart rigtig.
Det vil jo være langt  

 det bedste for familien og herunder børnene, hvis man kan hjælpe ægtefællerne  

 til at få bearbejdet deres problemer på en sådan måde, at ægteskabet og  

 familien kan bevares.
Uanset hvor rigtig tanken om parrådgivning som hjælp til bevarelse af  

 ægteskaber end er, må man imidlertid gøre sig klart, at der også er visse  

 problemer forbundet hermed.
En parrådgivning, der foretages på et så  

 fremskredet tidspunkt, at ægtefællerne har søgt separation eller skilsmisse,  

 har nok mindre udsigt til succes end en rådgivning der tilbydes, inden  

 konflikterne er blevet så dybe, at parterne har taget skridt til at opløse  

 ægteskabet.
 For imidlertid at tilvejebringe materiale, der kan danne grundlag for en  

 samlet vurdering af, hvorledes en frivillig rådgivningsordning vil virke i  

 praksis, agter Justitsministeriet at nedsætte en arbejdsgruppe, der skal  

 forberede en forsøgsordning i Københavns og Ringkøbing statsamter.
I Københavns statsamt er det hensigten at lade den selvejende institution  

 »Ægteskabs- og Skilsmissehjælpen« gennemføre rådgivningen, mens  

 denne i Ringkøbing statsamt vil blive udført af rådgivere fra bl.a.  

 Ringkøbing Amtskommune i samarbejde med statsamtets jurister.
Der vil blive  

 ydet offentligt tilskud til forsøgsordningen.
Rådgivningen skal have karakter  

 af et tilbud, og henvisning til rådgivning skal foretages af statsamtet, når  

 det skønnes, at en sådan rådgivning kan være af betydning for ægtefællerne.  

 Rådgivningen skal ske i tværfagligt samarbejde, der omfatter statsamtets  

 jurister, psykologer og socialrådgivere.
11. Ægtefællebidrag Reglerne om fastsættelse af ægtefællebidrag findes i ægteskabslovens §§ 49  

 ff.
Indgår ægtefællerne ikke selv aftale herom, skal retten efter § 50, stk.  

 1 afgøre spørgsmålet om bidragspligt, herunder spørgsmålet om bidragspligtens  

 varighed, mens overøvrigheden (statsamtet) fastsætter bidragets størrelse.
Ved disse afgørelser skal der efter § 50, stk. 2, tages hensyn til, i  

 hvilket omfang den, der ønsker bidrag, selv kan skaffe sig et efter sine  

 livsvilkår tilstrækkeligt underhold, og hvorvidt den anden part efter sine  

 økonomiske forhold og de øvrige omstændigheder formår at udrede bidrag.  

 Endvidere skal der tages hensyn til ægteskabets varighed.
Der kan tillige  

 tages hensyn til, om den, der ønsker bidrag, har behov for støtte til  

 uddannelse eller lignende.
 De nævnte bestemmelser i ægteskabsloven trådte i kraft den 1. januar 1970.
Ægteskabets varighed nævnes udtrykkeligt som et af de forhold, som skal  

 tages i betragtning ved afgørelsen om bidragspligt og afgørelsen om bidrags  

 størrelse.
I almindelighed skal et ægteskab have varet i nogle år, før der  

 overhovedet kan blive tale om at fastsætte bidragspligt.
Ved de  

 korterevarende ægteskaber vil bidraget som oftest have karakter af en  

 »starthjælp«.
 Bidragspligten vil i almindelighed blive tidsbegrænset (til 1, 3, 5, 8  

 eller 10 år), men der forekommer også tilfælde med tidsubegrænset  

 bidragspligt.
 Der har i de senere år været en markant udvikling i retspraksis i retning  

 af at begrænse antallet af tilfælde, hvor der overhovedet fastsættes  

 bidragspligt, at anvende stadig kortere bidragsperioder og at  

 begrænse anvendelsen af vilkår om tidsubegrænset bidragspligt til stadig  

 færre sager.
Hvor der for ca. 20 år siden blev fastsat tidsubegrænset bidragspligt  

 efter 10 års ægteskab og for ca. 15 år siden efter 15 års ægteskab, skal  

 ægteskabet nu have varet i over 20 år, før tidsubegrænset bidragspligt kommer  

 på tale.
Og selv ved disse meget langvarige ægteskaber er der i den nyeste  

 retspraksis en tendens til at tidsbegrænse bidragspligten til 8 eller 10 år.
Udviklingen i retspraksis er antagelig endnu ikke afsluttet.
Retspraksis  

 kan ses som et udtryk for de ændringer, som er indtrådt i synet på  

 ægteskabet.
Hvor man for år tilbage navnlig anså ægteskabets  

 forsørgelsesmæssige aspekter for de vigtigste, har den øgede ligestilling  

 mellem kønnene bevirket, at dette aspekt i dag er trængt i baggrunden.
Den  

 fortsatte udvikling på ligestillingsområdet vil derfor sikkert give sig  

 udslag i, at retspraksis i de kommende år vil tendere i retning af yderligere  

 at begrænse ægtefællebidrag efter separation og skilsmisse.
Statsamterne bliver ikke kun bedt om at fastsætte bidragets størrelse i  

 sager, hvor afgørelsen om bidragspligt og bidragsperiodens længde er truffet  

 under den nyeste, restriktive praksis ved domstolene.
Mange af de sager, som  

 statsamterne beskæftiger sig med, indebærer, at der skal udmåles  

 ægtefællebidrag i tilfælde, hvor der for adskillige år siden - og således  

 under en helt anden og langt mindre restriktiv praksis - blev fastsat  

 bidragspligt.
 Med andre ord: Statsamterne må tage stilling til spørgsmålet om bidragets  

 størrelse i en række tilfælde, hvor bidragspligten forlængst ville være  

 ophørt, såfremt vilkåret herom var fastsat i dag.
Siden 1968 har statsamterne ved bidragsudmålingen i tilfælde, hvor der er  

 tidsubegrænset bidragspligt, fulgt den praksis på begæring af den  

 bidragspligtige at lade bidraget aftrappe og senere bortfalde (ved en  

 nedsættelse til 0 kr.), når der er betalt bidrag i en periode, der svarer til  

 samlivets varighed.
Har parterne levet sammen i 25 år, vil aftrapning og  

 bortfald af bidraget efter den administrative praksis først ske efter ca. 25  

 år.
Har parterne boet sammen i 15 år, vil nedtrapning og bortfald ske efter  

 15 år, osv.
Den nævnte administrative praksis har stået uændret siden 1968. I den  

 samme periode og ikke mindst i de allerseneste år er der imidlertid - som  

 beskrevet ovenfor - sket meget betydelige ændringer i retspraksis.
Hvor der  

 tidligere blev fastsat tidsubegrænset bidragspligt, vil der i dag  

 regelmæssigt kun blive pålagt bidragspligt i 8-10 år.
På denne baggrund forekommer det ikke tilfredsstillende at blive stående  

 ved de gældende regler om ægtefællebidrag.
Justitsministeriet finder, at man  

 nu bør tilpasse ægteskabslovens regler om bidragspligt til den praksis, som  

 har udviklet sig ved domstolene.
 På denne baggrund foreslås der indsat et 2. pkt. i ægteskabslovens § 50,  

 stk. 1, hvorefter retten - medmindre der foreligger ganske særlige  

 omstændigheder - kun kan pålægge en ægtefælle bidragspligt for et bestemt  

 tidsrum, der ikke kan overstige 10 år.
Den foreslåede nye regel vil indebære, at ægteskabslovens regel om  

 bidragspligtens varighed bringes i bedre overensstemmelse med domstolenes  

 praksis.
Tidsubegrænset bidragspligt vil efter bestemmelsen kun kunne  

 pålægges, såfremt der foreligger ganske særlige omstændigheder, og denne  

 formulering er valgt for at tilkendegive over for domstolene, at der i  

 fremtidig domstolspraksis kun bør pålægges tidsubegrænset bidragspligt som  

 noget helt ekstraordinært.
Efter forslaget vil det almindelige således blive, at bidragspligt, når  

 der findes grund til at pålægge en sådan, gøres tidsbegrænset.
Efter den  

 foreslåede ny bestemmelse skal længstetiden for bidragspligten endvidere være  

 10 år.
Dette svarer til den praksis, som i almindelighed følges ved  

 domstolene, når der er tale om tidsbegrænset bidragspligt.
Som nævnt ovenfor  

 er man her tilbøjelig til at anvendes bidragsperioder på 1, 3, 5, 8 eller 10  

 år.
I forbindelse med lovforslaget agter Justitsministeriet at gennemføre en  

 ændring af administrativ praksis vedrørende udmåling af ægtefællebidrag,  

 således at udmålingspraksis bringes i overensstemmelse med den nugældende  

 praksis ved domstolene og den foreslåede ændring af ægteskabslovens § 50,  

 stk. 1. Denne praksisændring vil blive gennemført ved, at der udsendes et  

 cirkulære til statsamterne med det hovedindhold, at ægtefællebidrag fremtidig  

 senest aftrappes og bortfalder, når der er forløbet en periode på 8-10 år  

 efter separation eller skilsmisse, medmindre der foreligger ganske særlige  

 omstændigheder.
En sådan praksisændring vil navnlig få betydning i de mange  

 tilfælde, hvor afgørelsen om bidragspligt og varigheden heraf ikke er truffet  

 under den nyeste restriktive retspraksis.
Cirkulæret vil indeholde en  

 overgangsordning.
 12. Aftalte bidrag m.v.
 Den under nr. 11 omtalte nye udmålingspraksis vil ikke kun få betydning i  

 tilfælde, hvor der foreligger en (ældre) domstolsafgørelse om bidragspligten  

 og dens varighed, men tillige, hvor ægtefællerne selv har truffet aftale om  

 disse spørgsmål og henskudt spørgsmålet om bidragets størrelse til  

 overøvrighedens afgørelse.
 Det må i den forbindelse tages i betragtning, at ægtefæller i hvert fald  

 siden slutningen af 1960'erne i almindelighed er blevet vejledt om, at  

 bidraget kunne udmåles til 0 kr., og at en aftale om bidragspligt således  

 ikke i sig selv indebærer, at der vil blive udmålt et bidrag.
I nogle tilfælde forekommer det, at ægtefæller i forbindelse med  

 separation eller skilsmisse indgår aftale ikke blot om, at der skal være  

 bidragspligt i en vis periode, men tillige om bidragets størrelse.
Sådanne  

 aftaler kan være motiveret af mange forskellige anerkendelsesværdige forhold,  

 f.eks. som led i bodelingen, men kan også være indgået under omstændigheder,  

 hvor der er et betydeligt behov for særlig beskyttelse mod uoverlagte  

 aftaler.
Ægteskabslovens §§ 52 og 58 giver ægtefæller mulighed for ved dom at få  

 ændret aftaler om bidragspligten og visse andre aftaler indgået i forbindelse  

 med separation og skilsmisse, men der stilles efter bestemmelsen meget  

 strenge krav.
Efter § 58 skal aftalen være »åbenbart urimelig«, og  

 efter § 52 skal der tillige foreligge »væsentligt forandrede  

 forhold«.
Det har i teori og praksis været omtvistet, i hvilket omfang disse  

 bestemmelser suppleres og ændres af den såkaldte generalklausul i  

 aftalelovens § 36, hvorefter en aftale kan tilsidesættes helt eller delvis,  

 hvis det vil være urimeligt eller i strid med redelig handlemåde at gøre den  

 gældende.
Ved denne afgørelse skal der ifølge § 36, stk. 2, tages hensyn til  

 forholdene ved aftalens indgåelse, aftalens indhold og senere indtrufne  

 omstændigheder.
Det er Justitsministeriets opfattelse, at gældende ret må  

 forstås således, at aftalelovens § 36 også finder anvendelse i de tilfælde,  

 der er omhandlet i ægteskabslovens §§ 52 og 58.
Det vil således formentlig være muligt allerede efter de gældende regler  

 at tilsidesætte aftaler om bidrag helt eller delvis, såfremt det er urimeligt  

 at gøre dem gældende.
Det vil således formentlig være muligt for domstolene  

 at lade de under pkt. 11 nævnte ændringer få virkning også for aftalte bidrag  

 gennem anvendelse af de gældende regler om urimelighed i ægteskabsloven og  

 aftaleloven.
Imidlertid finder Justitsministeriet, at der i forbindelse med de  

 ovennævnte ændringer er behov for at klargøre disse muligheder for ændring af  

 aftaler om bidrag m.v.
På denne baggrund foreslås det, at ændringskriteriet i  

 ægteskabslovens §§ 52 og 58 ændres fra »åbenbart urimeligt« til  

 »urimeligt«.
Dette vil bevirke, at ændringskriterierne i de nævnte  

 love bringes i bedre harmoni med reglen i aftalelovens § 36, samtidig med, at  

 det klargøres, at denne bestemmelse supplerer ægteskabslovens regler, jf.  

 herved den foreslåede ophævelse af reglen i ægteskabslovens § 58, stk. 3.  

 Samtidig foreslås det, at 1-årsfristen i ægteskabslovens § 58, stk. 2,  

 ophæves.
13. International kompetence I § 2, nr. 2, § 3, § 4 og § 5, er der medtaget en bemyndigelse for  

 regeringen til at indgå overenskomst med andre stater om forholdet mellem  

 dansk og fremmed ret inden for myndighedslovens, retsvirkningslovens,  

 adoptionslovens og børnelovens områder.
Vedrørende forholdet mellem danske og  

 andre nordiske landes regler på de nævnte områder bemyndiges  

 justitsministeren endvidere til administrativt at fastsætte regler af  

 international privatretlig karakter.
 Forslaget skal ses på baggrund af, at der har vist sig et stigende behov  

 for at revidere den nordiske konvention om ægteskab, adoption og værgemål fra  

 1931.
Dette skyldes bl.a., at sidste etape af den svenske ægteskabslovsrevision  

 er afsluttet i 1987, og at Sverige med virkning fra den 1. januar 1989  

 gennemfører nye regler om umyndighed.
Endvidere er der i samtlige nordiske  

 lande indført nye regler om forældremyndighed, der indholdsmæssigt ikke er  

 ganske overensstemmende.
 Da lovgivningen på det område, der dækkes af konventionen, løbende  

 revideres, lægger Justitsministeriet vægt på, at en ændring af konventionen  

 kan gennemføres så smidigt som muligt.
 14. Arbejdsgruppens betænkning har været til udtalelse hos følgende  

 myndigheder og organisationer:
Præsidenten for Østre Landsret, Præsidenten for Vestre Landsret, Præsidenten for Københavns Byret, Præsidenten for Århus by- og herredsret, Præsidenten for Odense by- og herredsret, Præsidenten for Aalborg by- og herredsret, Den danske Dommerforening, Foreningen af dommerfuldmægtige i Danmark, Foreningen af statsamtmænd, Foreningen af statsamtsjurister, Overpræsidenten i København, Advokatrådet, Familieretsdirektoratet, Indenrigsministeriet, Kirkeministeriet.
15. Justitsministeriet skønner, at forslaget om ændret behandling af sager  

 om skilsmisse på grundlag af separation vil medføre en betydelig forenkling  

 af statsamternes arbejdsopgaver.
Efter Justitsministeriets vurdering vil  

 således 8-10.000 sager, der efter de gældende regler kræver  

 vilkårsforhandling under medvirken af en statsamtsjurist, efter forslaget  

 kunne afgøres på skriftligt grundlag.
 De ressourcemæssige konsekvenser af de ændrede regler, herunder vedrørende  

 ægtefællebidrag, vil indgå i en samlet vurdering af statsamternes  

 arbejdsopgaver med tilknytning til Justitsministeriet.
Forslaget om en forsøgsordning med rådgivning i stedet for mægling, der er  

 omtalt under punkt 10.9. skønnes at indebære en samlet merudgift i  

 størrelsesordenen 0,2-0,3 mio. kr. årligt.
Merudgiften vil blive afholdt over  

 Justitsministeriets lovreserve på finansloven.
 Lovforslaget skønnes ikke i øvrigt at medføre økonomiske eller  

 administrative konsekvenser af betydning for det offentlige.
Bemærkninger til lovforslagets enkelte bestemmelser Til § 1 Til nr. 1 (§ 2, stk. 2, 2. pkt.) Ændringen er en konsekvens af den ændring af myndighedslovens kapitel 2 og  

 3, som blev gennemført ved lov nr. 230 af 6. juni 1985.
 Efter den gældende bestemmelse i ægteskabslovens § 2, stk. 2, 2. pkt., kan  

 værgen meddele samtykke til, at en mindreårig indgår ægteskab, hvis  

 forældremyndighedens indehavere er døde, eller hvis de i øvrigt er forhindret  

 i at give samtykke på grund af sygdom, fravær eller lignende forhold.
 Efter myndighedsloven er det imidlertid forudsat, at værgen ikke skal  

 træffe afgørelse om barnets personlige forhold, jf. lovens § 21, hvorefter  

 statsamtet, såfremt indehaveren eller begge indehavere af forældremyndigheden  

 er forhindret i at træffe afgørelse om barnets personlige forhold, kan  

 afgøre, hvem forældremyndigheden skal tilkomme, så længe forhindringen varer.
 Bestemmelsen i ægteskabslovens § 2, stk. 2, 2. pkt., er således ikke  

 længere i overensstemmelse med myndighedslovens regler, og den foreslås  

 derfor ophævet.
Til nr. 2 (§ 5) Den gældende § 5, hvorefter den, som er sindssyg eller åndssvag skal have  

 tilladelse til at indgå ægteskab, foreslås ophævet.
Forslaget svarer til  

 flertalsindstillingen i et udvalg nedsat under Justitsministeriet i 1968. Der  

 henvises til betænkning nr. 658/72, side 22-26. Ægteskabsudvalget af 1969 har  

 senere tilsluttet sig forslaget.
Der henvises til betænkning nr. 691/73, side  

 12-13 og de almindelige bemærkninger, punkt 9.
Til nr. 3 (§ 29 - § 35) Til § 29 Bestemmelsen i § 29 indeholder reglen om adgang til separation.
 Den svarer til betænkningsudkastets § 29, jf. betænkningen, side 35-38 og  

 side 64-66.
 Efter forslaget indføres der adgang for en ægtefælle, som ikke mener at  

 kunne fortsætte samlivet, til at kræve separation.
 Som anført i de almindelige bemærkninger, punkt 10.1., er der i alt  

 væsentligt alene tale om en kodifikation af allerede eksisterende praksis.
Forslaget indebærer en ensidig ret til separation, uanset hvordan den  

 anden ægtefælle stiller sig hertil.
Det er ikke nødvendigt at angive eller  

 godtgøre nogen grund til ønsket om separation, og myndighederne skal ikke  

 foretage en undersøgelse heraf.
Det er en selvfølge, at en ægtefælle, der  

 efter forslagets §§ 31-35 har krav på skilsmisse, f.eks. på grund af den  

 andens utroskab, i stedet kan anmode om separation.
Bestemmelsen i den  

 gældende § 30, stk. 2, er derfor ikke gentaget.
Det kræves som hidtil, at det er ægtefællens hensigt at følge separationen  

 op med en faktisk samlivsophævelse.
Får myndighederne under sagens  

 behandling indtryk af, at ægtefællerne agter at blive boende sammen i den  

 fælles bolig ud over en rimelig overgangsperiode, skal separationen nægtes.  

 Det gælder, selv om det er parternes mening at indrette sig således, at hver  

 skal have sine egne værelser.
Der henvises til betænkningen side 22-25, samt  

 bemærkningerne til § 30.
Separationen kan som hidtil meddeles både ved dom og ved bevilling.  

 Uanset at en ægtefælle efter forslaget ikke længere har mulighed for at  

 hindre, at den anden ægtefælles ønske om separation imødekommes, kan  

 bevilling kun meddeles, hvis ægtefællerne er enige om at ønske separation ved  

 bevilling og om vilkårene herfor, jf. ægteskabslovens § 42. Forslaget  

 indeholder således ingen ændringer i betingelserne for at kunne meddele  

 separation ved bevilling.
Er disse ikke til stede, må separationen  

 gennemføres ved dom.
Under sagen kan retten afvise forsøg fra sagsøgte  

 på at afgive forklaring om eller på anden måde føre bevis for sagsøgers  

 adfærd og forholdene under ægteskabet som værende uden betydning for, om der  

 skal afsiges dom til separation.
 Forslaget indeholder ingen nye regler om retsvirkningerne af separationen.  

 Der henvises til betænkningen, side 25-26.
Til § 30 Bestemmelsen fastslår virkningerne af, at ægtefællerne efter  

 separationen fortsætter eller genoptager samlivet.
Den svarer  

 med en enkelt sproglig ændring til den gældende lovs § 31.
Det foreslås, at bestemmelsen præciseres således, at det af ordlyden af §  

 30 fremgår, at der er to forskellige situationer, der kan føre til  

 separationens bortfald. Ægtefællerne kan fortsætte samlivet efter  

 separationen, eller de kan genoptage samlivet uden på ny at ophæve dette.
I  

 betænkningen, side 22-25, er der foretaget en gennemgang af den praksis, der  

 har udviklet sig vedrørende den gældende § 31, og som det er hensigten at  

 videreføre.
Som efter den gældende bestemmelse i § 31 foreslås det, at separationens  

 virkninger bortfalder for fremtiden.
Dette har bl.a. betydning for  

 formueordningen og spørgsmålet om forældremyndighed.
Til § 31 Bestemmelsen fastlægger separationstidens længde.
Den svarer til  

 betænkningsudkastets § 31. Der henvises til betænkningen, side 42-43 og side  

 67-69.
Efter stk. 1 er separationstiden på 1 år.
Hvis ægtefællerne er  

enige om at opløse ægteskabet, foreslås det dog, at skilsmisse bør  

 kunne opnås allerede efter 6 måneders separation, jf. stk. 2.
Separationen kan som hidtil ikke danne grundlag for skilsmisse, hvis  

 samlivet har været fortsat eller genoptaget, jf. forslagets § 30. Der  

 henvises til bemærkningerne til denne bestemmelse.
Der er ikke fundet behov  

 for at gentage dette krav om adskillelsen i forslaget § 31, idet  

 separationens virkninger generelt, herunder muligheden for at opnå skilsmisse  

 på grundlag af separationen, i medfør af § 30 bortfalder, hvis samlivet  

 fortsættes eller genoptages.
 Efter forslaget sker der ingen ændring i den gældende ordning, hvorefter  

 separationsfristen regnes fra bevillingens dato eller datoen for  

 separationsdommen, selv om parterne i en overgangsperiode har boet sammen og  

 uanset forsøg på genoptagelse af samlivet.
Som noget nyt i forhold til gældende ret foreslås det i stk. 2, at  

 skilsmisse i enighedstilfælde kan meddeles efter kun 6 måneders separation.  

 Der skal være enighed om ønsket om skilsmisse, hvorimod der ikke behøver at  

 være enighed om vilkårsspørgsmål, der kan tages op ved skilsmissen.
Enigheden  

 behøver ikke at være fastslået før henvendelsen til statsamtet.
Henvender en  

 af ægtefællerne sig til statsamtet, må statsamtet skrive til den anden part  

 med anmodning om at udfylde og underskrive skilsmissebegæringen.
Nægter den  

 anden ægtefælle at medvirke hertil eller undlader denne at reagere, er det  

 ikke muligt at få skilsmisse efter 6 måneders separation ved bevilling, uden  

 at det er nødvendigt at indkalde til en vilkårsforhandling, jf. betænkningen,  

 side 58-60 og side 74-75 og til forslagets § 44. Ægtefællen må da henvises  

 til at indsende en ny begæring til statsamtet, når 1- årsfristen er udløbet,  

 jf. forslagets § 31, stk. 1.
Det kan komme på tale at meddele skilsmisse efter forslagets § 31, stk. 2,  

 ved dom.
Dette gælder i tilfælde, hvor ægtefællerne er enige om skilsmisse,  

 men uenige om et vilkår, typisk spørgsmålet om bidragspligt, hvis dette  

 vilkår ifølge separationsbevillingen eller dommen ikke gælder for tiden efter  

 en skilsmisse.
Domstolene tager da samtidig med, at der meddeles skilsmisse  

 efter 6 måneders separation, stilling til bidragsspørgsmålet.
Bestemmelsen  

 muliggør, at en ægtefælle kan udtage stævning med påstand om skilsmisse efter  

 stk. 2 i tilfælde, hvor den anden ægtefælle ikke har reageret på en  

 henvendelse fra statsamtet, hvis sagsøger formoder, at der foreligger enighed  

 om ønsket om skilsmisse.
Udebliver den anden ægtefælle, kan der ikke meddeles  

 skilsmisse.
 Enigheden om skilsmisse skal foreligge efter udløbet af halvårsfristen.  

 Hvis skilsmisse opnås uden forudgående vilkårsforhandling alene på grundlag  

 af parternes skriftlige begæring, kan ægtefællernes tilkendegivelser derfor  

 først afgives, når der er forløbet et halvt år fra separationens dato.  

 Enigheden skal være til stede lige til bevillingens meddelelse eller dommens  

 afsigelse.
Hvis betingelserne for at undlade vilkårsforhandling, jf. forslagets § 44,  

 stk. 1, ikke er til stede, fordi vilkårene ikke er gennemgående, kan  

 ansøgning om skilsmisse som hidtil indsendes til statsamtet, inden  

 tidsbetingelsen er opfyldt.
Vilkårsforhandling kan dog først finde sted, når  

 fristen er udløbet.
Til § 32 Efter forslagets § 32 har en ægtefælle ret til skilsmisse, når  

 ægtefællerne på grund af uoverensstemmelser har levet adskilt de sidste 2 år.  

 Efter gældende ret skal der i visse tilfælde gå 3 år, før en ægtefælle har  

 ret til skilsmisse.
Om behovet for en særregel om skilsmisse på grundlag af  

 længerevarende samlivsophævelse henvises til de almindelige bemærkninger,  

 punkt 10.4.
Skilsmisse efter forslagets § 32 forudsætter, at ægtefællerne har levet  

faktisk adskilt med forskellige bopæle de sidste 2 år.
Det kræves  

 endvidere, at uoverensstemmelser er årsagen til den fysiske  

 adskillelse.
Faktisk adskillelse, der f.eks. skyldes arbejds- eller  

 uddannelsesmæssige forhold, kan ikke danne grundlag for skilsmisse.
Er  

 ægtefællerne uenige om, hvorvidt ægteskabet skal opløses, og hævder den ene,  

 at der ikke har foreligget to års uoverensstemmelser, må retten bedømme de  

 foreliggende beviser herfor.
Selv om adskillelsen oprindeligt ikke skyldes  

 uoverensstemmelser, kan forholdet dog henføres under § 32, hvis ægtefællen,  

 der ønsker ægteskabet opløst, kan godtgøre, at der senere er opstået en  

 uoverensstemmelse, som har givet sig udslag i fortsat adskillelse.
Fristen  

 begynder da at løbe fra det tidspunkt, da uoverensstemmelsen opstod.
Der skal  

 ligesom efter den gældende § 33 ikke lægges vægt på, om uoverensstemmelserne  

 hovedsagelig beror på ægtefællens egne forhold.
Bortset fra, at fristen i  

 forslagets § 32 er nedsat til 2 år, svarer bestemmelsen til den gældende lovs  

 § 33 og den praksis, der har udviklet sig om denne bestemmelse, kan derfor  

 fortsat anvendes.
Der henvises i øvrigt til betænkningen side 43-45 og side  

 69-70.
Til § 33 Bestemmelsen vedrører adgangen til skilsmisse på grund af  

utroskab.
Den svarer med en redaktionel ændring til udkastets § 33,  

 jf. betænkningen, side 45-48 og side 70-72.
 Efter forslagets § 33 opretholdes adgangen til umiddelbar  

 skilsmisse på grund af utroskab eller lignende seksuelt forhold.
Forslagets § 33, stk. 1, svarer til den gældende lovs § 37, stk. 1.  

 Der er dog foretaget den sproglige modernisering, idet udtrykket  

»været utro« er anvendt i stedet for udtrykket »gjort  

 sig skyldig i ægteskabsbrud«.
Der er ikke tilsigtet nogen  

 realitetsændring.
Den praksis, der har udviklet sig i forbindelse med § 37,  

 stk. 1, vil derfor fortsat kunne finde anvendelse.
Utroskab foreligger, når  

 en gift person vidende og frivilligt har samleje med en anden end sin  

 ægtefælle.
Utroskab foreligger ikke, hvis en ægtefælle f.eks. er blevet  

 voldtaget.
Som lignende seksuelle forhold kan nævnes et homoseksuelt forhold  

 og visse samlejelignende forhold.
Der er to omstændigheder, som medfører, at retten til skilsmisse på  

 grundlag af utroskab ikke kan påberåbes, jf. forslagets stk. 1, 2. pkt.
Dette  

 gælder i tilfælde, hvor den anden ægtefælle har været indforstået med  

 handlingen.
Det vil f.eks. være tilfældet, hvis ægtefællen frivilligt har  

 medvirket til handlingen, eksempelvis ved tilskyndelse, eller må siges på  

 forhånd at have givet sit samtykke, f.eks. ved en aftale om at ophæve  

 troskabspligten.
Skilsmisse kan heller ikke opnås, hvis ægtefællen må anses  

 at have frafaldet sin ret.
Efter praksis antages dette at være tilfældet,  

 hvis den pågældende efterfølgende enten udtrykkeligt eller stiltiende har  

 givet afkald på at kræve skilsmisse på grund af den andens utroskab.  

 Stiltiende afkald antages i almindelighed at foreligge, hvor ægtefællen med  

 kendskab til den andens ægteskabsbrud fortsætter det seksuelle samliv.
I forslagets § 33, stk. 2, er indsat en ny bestemmelse, der ophæver  

 troskabspligten i separationsperioden. Ægtefællen afskæres således fra at  

 kræve skilsmisse på grund af et seksuelt forhold, der har fundet sted, mens  

 ægtefællerne er separeret.
Om baggrunden for denne regel henvises til  

 betænkningen, side 48. Som anført samme sted foreslås den gældende lovs § 37,  

 stk. 2, ophævet.
 Reglen i forslagets § 33, stk. 3, svarer med en enkelt redaktionel  

 ændring til den gældende § 37, stk. 3.
Til § 34 Ifølge denne bestemmelse er der adgang til skilsmisse, når den anden  

 ægtefælle har udøvet forsætlig vold af grovere karakter overfor  

 ægtefællen eller børnene.
Bestemmelsen svarer til udkastets § 34, stk. 1, og  

 til den gældende § 39, således som bestemmelsen blev affattet ved lov nr. 223  

 af 2. april 1987. I stk. 2 er der på samme måde som i forslagets § 33, stk.  

 3, foreslået en mindre redaktionel ændring.
 Der henvises til betænkningen, side 49 og de almindelige bemærkninger,  

 punkt 10.6.
Til § 35 Bestemmelsen indeholder reglen om adgang til skilsmisse på grundlag af  

bigami.
 Bestemmelsen svarer til udkastets § 35 og til den gældende lovs § 36. Der  

 henvises til betænkningen, side 49-50 og de almindelige bemærkninger, punkt  

 10.7.
 Bestemmelsen skal ses i sammenhæng med reglerne i ægteskabslovens kapitel  

 3 om omstødelse.
Til nr. 4. (§ 42, stk. 1) I konsekvens af forslaget om ophævelse af den gældende lovs § 37, stk. 2,  

 foreslås § 42, stk. 1, 2. pkt., ophævet.
Forslaget svarer til  

 betænkningsudkastets § 1, nr. 2, jf. betænkningen, side 73.
Til nr. 5. (§ 43) Bestemmelsen i stk. 1 åbner mulighed for, at ægtefæller, der ønsker at få  

 en gejstlig mægling, fortsat vil have adgang til dette.
Bestemmelsens stk. 2 indeholder en bemyndigelse for justitsministeren til  

 at bestemme, at der kan gennemføres frivillig rådgivning med ægtefællerne,  

 inden der meddeles separation eller skilmisse.
Justitsministeriet er ved at  

 iværksætte en forsøgsordning med frivillig rådgivning i Københavns og  

 Ringkøbing Statsamt.
Der henvises til de almindelige bemærkninger punkt 10.9.
Til nr. 6. (§ 44) Bestemmelsen indeholder forenklede regler om vilkårsforhandling og  

 svarer til betænkningsudkastets § 1, nr. 4. Der henvises til de almindelige  

 bemærkninger, punkt 10.9. og betænkningen, side 58-60 og side 74-75.
Efter den gældende lovs § 44 skal der foretages vilkårsforhandling,  

 inden bevilling til separation eller skilsmisse meddeles.
Regler herom  

 fastsættes af justitsministeren.
Det kan i disse regler bestemmes, at  

 vilkårsforhandlingen bortfalder for en ægtefælle, der ikke har ophold her i  

 landet.
Efter forslaget til § 44 skal der foretages vilkårsforhandling, inden  

 bevilling til separation eller skilsmisse meddeles.
Hvis der ansøges om  

 skilsmisse på grundlag af forudgående separation og vilkårene for  

 separationen også gælder efter skilsmissen, stilles der ikke krav om fornyet  

 vilkårsforhandling.
Efter forslagets stk. 1, 2. pkt., kan skilsmisse efter  

 forslagets § 31 i denne situation meddeles alene på skriftligt grundlag.
I  

 øvrigt indeholder forslaget ikke nogen ændring af indholdet i den gældende  

 bestemmelse i § 44.
Er det i en vilkårsaftale eller ved en separationsdom for så vidt angår  

 bidragspligten bestemt, at et vilkår skal tages op på ny ved en eventuel  

 senere skilsmisse, jf. ægteskabslovens § 45, 2. pkt., skal der indkaldes til  

 sædvanlig vilkårsforhandling med henblik på drøftelse af bidragspligten.
Hvis  

 statsamtet i andre tilfælde skønner det nødvendigt eller hensigtsmæssigt, kan  

 parterne indkaldes til vilkårsforhandling.
Det kan f.eks. være tilfældet,  

 hvis der er mangler eller uklarheder i den skriftlige henvendelse eller  

 usikkerhed om vilkårene.
Et ønske fra begge ægtefæller om at møde i  

 statsamtet vil det også være naturligt at imødekomme.
Undlader en ægtefælle  

 at efterkomme statsamtets anmodning ved at udeblive fra vilkårsforhandlingen  

 trods tilsigelse hertil, kan statsamtet nægte at udfærdige  

 skilsmissebevilling og henvise parten til at anlægge retssag.
Forslaget medfører, at skilsmissebevilling kan udstedes på skriftligt  

 grundlag i de tilfælde, hvor vilkårsforhandling ikke skal foretages.
Der  

 henvises til redegørelse i betænkningen, side 58-60.
Til nr. 7 (§ 50, stk. 1) Bestemmelsen indebærer, at retten som hovedregel  

 kun kan pålægge en ægtefælle tidsbegrænset bidragspligt, og at  

 bidragsperioden ikke kan overstige 10 år.
Kun såfremt der foreligger ganske  

 særlige omstændigheder, kan der pålægges en ægtefælle tidsubegrænset  

 bidragspligt.
Bestemmelsen vedrører alene de tilfælde, hvor retten afgør spørgsmålet om  

 bidragspligt.
Der sker således ingen ændring i ægtefællernes adgang til at  

 indgå aftaler om bidragspligten, herunder aftaler om tidsubegrænset  

 bidragspligt.
Der sker i øvrigt ingen ændring med hensyn til de kriterier, hvorefter  

 afgørelsen om bidragspligt skal træffes.
Efter ægteskabslovens § 50, stk. 2,  

 skal afgørelsen således træffes under hensyn til, i hvilket omfang den, der  

 ønsker bidrag, selv kan skaffe sig et efter sine livsvilkår tilstrækkeligt  

 underhold, og hvorvidt den anden part efter sine økonomiske forhold og de  

 øvrige omstændigheder formår at udrede bidrag.
Der kan tillige tages hensyn  

 til, om den, der ønsker bidrag, har behov for støtte til uddannelse eller  

 lignende.
Sigtet med bestemmelsen er at bringe ægteskabsloven i overensstemmelse med  

 den nyeste retspraksis.
Der henvises nærmere til de almindelige bemærkninger,  

 pkt. 11, hvor der også er redegjort for lovforslagets forudsætninger med  

 hensyn til udviklingen i fremtidig retspraksis og med hensyn til den  

 fremtidige bidragsudmåling.
Til nr. 8. (§ 52 og § 58, stk. 1) Bestemmelsen lemper adgangen til ved dom  

 at få ændret aftaler om bidragspligten eller om bidragets størrelse, jf.  

 ægteskabslovens § 52. Efter forslaget er det tilstrækkeligt, at retten  

 finder, at aftalen er urimelig på grund af væsentligt forandrede forhold.
Det  

 kræves ikke længere, at aftalen skal være åbenbart urimelig.
Bestemmelsen lemper endvidere adgangen til ved dom at få ændret aftaler,  

 der er truffet med henblik på separation eller skilsmisse, om fordelingen af  

 formuen, bidragspligten eller andre vilkår, jf. ægteskabslovens § 58, stk. 1.  

 Efter forslaget kan aftalen ændres, såfremt den skønnes urimelig for den ene  

 ægtefælle på tidspunktet for dens indgåelse.
Aftalen skal ikke længere være  

åbenbart urimelig for, at den kan ændres.
 Herved bringes begge bestemmelser i overensstemmelse med den såkaldte  

 generalklausul i aftalelovens § 36. Der henvises til de almindelige  

 bemærkninger, pkt. 12.
Den foreslåede ændring af § 58 vil ikke kun få betydning for aftaler om  

 bidragspligt og bidragsstørrelse, men tillige for andre aftaler, der med  

 henblik på separation eller skilsmisse indgås vedrørende økonomiske  

 spørgsmål, navnlig bodeling.
Justitsministeriet finder, at dette er  

 ubetænkeligt, eftersom den nævnte regel i ægteskabslovens § 58 må antages at  

 blive suppleret af generalklausulen i aftalelovens § 36, der heller ikke  

 stiller krav om åbenbar urimelighed.
Til nr. 9 (§ 58, stk. 2 og 3) Efter gældende ret skal sag efter ægteskabslovens § 58, stk. 1, anlægges  

 inden 1 år efter endelig dom eller udfærdigelse af bevilling (stk. 2). Dette  

 gælder dog ikke, såfremt aftalen anfægtes efter almindelige formueretlige  

 regler (stk. 3).
 Ved forslaget ophæves 1 årsfristen og i konsekvens heraf tillige stk. 3.
 Tidsfaktoren indgår herefter som et almindeligt moment i bedømmelsen af,  

 hvorvidt en aftale bør ændres eller erklæres for uforbindende.
 Den foreslåede ophævelse af § 58, stk. 3, tilsigter samtidig at klargøre,  

 at generalklausulen i aftalelovens § 36 supplerer de nævnte bestemmelser i  

 ægteskabslovens § 52 og § 58.
Til § 2, nr. 1 I forbindelse med revision i 1985 af myndighedslovens kapitel 2 og 3 blev  

 der bl.a. mulighed for, at forældre, der ikke er gift med hinanden, kan indgå  

 aftale om fælles forældremyndighed.
 En sådan aftale medfører, at begge forældre tillige er værger for barnet.
 I samme forbindelse udgik begrebet ægtebarn af lovreglerne i kapitel 2 og  

 3, idet man ønskede at mindske den retlige forskel mellem ægtebørn og børn  

 født uden for ægteskab.
 På denne baggrund foreslås det at ændre ordet »ægtebarn« til  

 »barn« i § 50 a, stk. 1, og § 52.
Forslaget har betydning for de forældre, der har fælles forældremyndighed  

 over et barn født uden for ægteskab.
Forslaget indebærer, at den ene forælder  

 kan give den anden fuldmagt til helt eller delvist at udøve værgemålet alene.
 Endvidere kan justitsministeren træffe afgørelse vedrørende formueretlige  

 spørgsmål, hvis forældrene er uenige herom.
Til § 2, nr. 2, § 3, § 4 og § 5 Efter stk. 1 kan regeringen uden Folketingets samtykke indgå overenskomst  

 med en fremmed stat om forholdet mellem dansk og fremmed rets regler om  

 henholdsvis umyndighed, ægteskabets retsvirkninger, adoption og børns  

 retsstilling.
Efter stk. 1, 2. pkt., får en sådan overenskomst gyldighed her  

 i landet ved bekendtgørelse i Lovtidende, i dette tilfælde Lovtidende C.
 Efter stk. 2 kan justitsministeren uden overenskomst fastsætte regler om  

 forholdet mellem danske og andre nordiske landes regler om henholdsvis  

 umyndighed, ægteskabets retsvirkninger, adoption og børns retsstilling.
Når forslaget i forholdet mellem de nordiske lande foruden at indeholde en  

 bemyndigelse til at indgå overenskomst, også giver justitsministeren mulighed  

 for administrativt at fastsætte regler af international privatretlig  

 karakter, skyldes det, at der mellem de nordiske lande er praksis for, at man  

 i stedet for at indgå traktater søger at gennemføre ensartede regler enten  

 ved lov eller ved administrativt fastsatte regler.
Der skønnes ikke at være  

 noget aktuelt behov for, at bemyndigelsen i stk. 2 også omfatter forholdet  

 mellem danske og ikke nordiske landes regler på de nævnte områder.
Bestemmelsen svarer til reglen i arvelovens § 80 a og navnelovens § 18,  

 ligesom ægteskabslovens § 66 indeholder en bestemmelse, der i det væsentlige  

 svarer til disse bestemmelser.
Der henvises endvidere til de almindelige  

 bemærkninger, punkt 13.
Til § 6 § 6 indeholder reglen om tidspunktet for lovens ikrafttræden.
Det  

 foreslås, at loven træder i kraft den 1. oktober 1989.
 Der er ved fastsættelse af ikrafttrædelsestidspunktet taget hensyn til, at  

 der skal ske ændringer i de administrative forskrifter, herunder  

 bekendtgørelser og cirkulærer om ægteskabs indgåelse og ægteskabs opløsning,  

 navnlig ændringer af reglerne om vilkårsforhandling.
Til § 7 § 7 indeholder en overgangsregel.
Forslaget svarer til  

 betænkningsudkastets § 4 og § 5. Der henvises til betænkningen, side 76.
I § 7, stk. 1 og 2, er der taget stilling til behandlingen af de  

sager om separation og skilsmisse, der verserer på tidspunktet  

 for lovens ikrafttræden.
I § 7, stk. 3, behandles det overgangsproblem, der  

 opstår, når ægtefæller ønsker skilsmisse på grundlag af  

 separation meddelt før lovens ikrafttræden.
I stk. 1 angives, at de verserende sager principielt skal behandles  

 færdigt efter den lovgivning, der var gældende på det tidspunkt, da sagen  

 påbegyndtes.
Det er således betingelserne i den gældende lovs §§ 29-30 og  

 33-41, der er afgørende for, om der kan opnås separation eller skilsmisse.  

 Skæringstidspunktet er for bevillingssagernes vedkommende tidspunktet for  

 begæringens indgivelse og for retssagerne sagsanlægget, dvs. indleveringen af  

 stævning til berammelse.
 Efter stk. 2 gives der dog adgang til at anvende reglerne i den nye  

 lov, hvis begge ægtefæller begærer det.
Denne begæring skal fremsættes, inden bevillingen udfærdiges, eller  

 endelig dom afsiges.
Kan parterne ikke enes herom, vil den ægtefælle, der er  

 sagsøger, og som ønsker de nye regler anvendt, være nødsaget til at hæve den  

 verserende retssag.
Dette kan gøres, lige indtil sagsøger mundtligt har  

 nedlagt sin påstand under domsforhandlingen, medmindre sagsøgte forinden har  

 nedlagt en selvstændig påstand i retten, f.eks. om skilsmisse under en  

 separationssag.
Ny retssag efter de nye regler vil herefter kunne anlægges.
I  

 bevillingstilfældene vil ægtefællerne i reglen begge være ansøgere, og  

 trækker en af dem ansøgningen tilbage efter lovens ikrafttræden, må de nye  

 regler anvendes under en eventuel genoptagelse.
 Er ansøgning om bevilling indgivet inden lovens ikraftræden af en af  

 ægtefællerne, vil begæringen om bevilling kunne trækkes tilbage, og ny  

 begæring indgives med den virkning, at den nye lovs regler finder anvendelse.
 I stk. 3 foreslås det, at lovforslagets bestemmelser skal kunne  

 finde anvendelse, når ægtefæller ønsker skilsmisse på grundlag af separation  

 meddelt før lovens ikrafttræden.
Bestemmelsen har navnlig den betydning, at den nye sagsbehandlingsregel i  

 forslagets § 44 bliver anvendelig i disse sager.
Vilkårsforhandling kan  

 herefter undlades, hvis vilkårene for separation også gælder for tiden efter  

 skilsmissen.
Til § 8 Bestemmelsen indeholder en overgangsregel.
Den har betydning for de  

 aftaler, der er truffet i tiden fra den 1. januar 1970 til i dag om  

 bidragspligten eller dens størrelse, samt for de aftaler af økonomisk  

 karakter, der i samme tidsrum er truffet med henblik på separation eller  

 skilsmisse, jf. ægteskabslovens § 52 og § 58.
Efter den nugældende retstilstand kan disse aftaler kun ændres, såfremt  

 det på grund af væsentligt forandrede forhold vil være åbenbart  

 urimeligt at opretholde aftalen.
Efter forslaget (§ 1, nr. 8) skal det nu  

 blot være urimeligt at opretholde aftalen.
 Man må imidlertid tage i betragtning, at ægteskabslovens regler må antages  

 at blive suppleret af reglen i aftalelovens § 36, der ikke stiller krav om  

åbenbar urimelighed, men blot urimelighed.
Den foreslåede ændring af §§ 52 og 58 indebærer således ikke noget  

 egentligt nyt i forhold til de gældende regler om ændring af aftaler mellem  

 ægtefæller.
Der henvises til de almindelige bemærkninger pkt. 12.
 På den baggrund finder Justitsministeriet det ubetænkeligt at lade  

 ændringerne af § 52 og § 58 finde anvendelse på aftaler, der er indgået efter  

 den 1. januar 1970, hvor den nugældende ægteskabslovs ændringsregler trådte i  

 kraft.
Til § 9 Bestemmelsen indeholder en sædvanlig hjemmel til at sætte ændringsloven i  

 kraft for Færøerne og Grønland.
 For Grønlands vedkommende gælder lov for Grønland om ægteskabs indgåelse  

 og opløsning, jf. lovbekendtgørelse nr. 318 af 21. september 1969 med senere  

 ændringer.
 For Færøernes vedkommende gælder fortsat ægteskabsloven nr. 276 af 30.  

 juni 1922 om ægteskabets indgåelse og opløsning med senere ændringer.
Bilag I dette bilag er (med mindre skrift) indsat den gældende formulering af de bestemmelser i ægteskabsloven, der berøres af lovforslaget 1. § 2, stk. 2, 2. pkt., ophæves.
 § 2. Den, som er under 18 år og ikke tidligere har været gift, må ikke  

 indgå ægteskab uden forældrenes samtykke.
 Stk. 2. Hvis den ene af forældrene er død, sindssyg, åndssvag eller uden  

 del i forældremyndigheden, eller hvis hans erklæring ikke kan indhentes uden  

 særlig vanskelighed eller forsinkelse, er den andens samtykke tilstrækkeligt.  

 Gælder det anførte begge forældrene, kræves samtykke fra værge.
 2. § 5 ophæves.
 § 5.Den, som er sindssyg eller åndssvag, må ikke indgå ægteskab uden  

 justitsministerens tilladelse.
 3. §§ 29-41 ophæves og i stedet indsættes:
»Separation § 29 En ægtefælle, som ikke mener at kunne fortsætte samlivet, har ret til  

 separation.
 § 29. Ægtefæller har ret til separation, når de mener ikke at kunne  

 fortsætte samlivet og er enige om at søge separation.
§ 30. En ægtefælle har ret til separation, hvis den anden ægtefælle groft  

 har forsømt familiens underhold eller groft krænket andre pligter over for  

 ægtefællen eller børnene.
Det samme gælder, hvis forholdet mellem  

 ægtefællerne af andre grunde må anses for ødelagt, medmindre ødelæggelsen  

 hovedsagelig beror på ægtefællens eget forhold.
 Stk. 2. En ægtefælle har endvidere ret til separation, hvis der foreligger  

 omstændigheder, som ville give ham ret til at kræve skilsmisse.
 § 30. Separationens virkninger bortfalder for fremtiden, hvis ægtefællerne  

 genoptager eller fortsætter samlivet.
 § 31. Hvis ægtefæller, som er blevet separeret, genoptager samlivet,  

 bortfalder separationens virkninger for fremtiden.
Skilmisse efter separation § 31. En ægtefælle har ret til skilsmisse efter 1 års separation.
 Stk. 2. Ægtefæller har ret til skilsmisse efter 6 måneders separation,  

 hvis de er enige om skilsmisse.
 § 32. Enhver af ægtefællerne har ret til skilsmisse, når de efter opnået  

 separation har levet adskilt i 1 år og ikke senere har genoptaget samlivet.
2 års adskillelse § 32. En ægtefælle har ret til skilsmisse, når ægtefællerne på grund af  

 uoverensstemmelser har levet adskilt i de sidste 2 år.
 § 33. Enhver af ægtefællerne har ret til skilsmisse, når deres samliv på  

 grund af uoverensstemmelse har været hævet i de sidste 3 år.
 § 34. En ægtefælle har ret til skilsmisse, når den anden ægtefælle mod  

 hans vilje og uden fyldestgørende grund har ophævet samlivet, og dette  

 derefter har været hævet i de sidste 2 år.
Utroskab § 33. En ægtefælle har ret til skilsmisse, når den anden ægtefælle har  

 været utro eller har deltaget i et lignende seksuelt forhold.
Skilsmisse kan  

 dog ikke kræves, hvis ægtefællen har været indforstået med handlingen eller  

 senere må anses at have frafaldet sin ret.
 Stk. 2. Skilsmisse kan ikke opnås på grundlag af et seksuelt forhold, der  

 har fundet sted, mens ægtefællerne er separeret.
 Stk. 3. Ansøgning om skilsmissebevilling må indgives eller retssag  

 anlægges inden 6 måneder efter, at ægtefællen er blevet vidende om  

 handlingen, og inden 2 år efter, at den er foretaget.
§ 37. En ægtefælle har ret til skilsmisse, når den anden ægtefælle har  

 gjort sig skyldig i ægteskabsbrud eller andet forhold, der kan sidestilles  

 hermed.
Skilsmisse kan dog ikke kræves, hvis ægtefællen selv har givet  

 anledning til handlingen eller må anses at have frafaldet sin ret.
 Stk. 2. Hvis hensynet til børnene eller andre vægtige grunde på afgørende  

 måde taler derfor, kan der i stedet for skilsmisse gives separation.
 Stk. 3. Sag må anlægges eller ansøgning om bevilling indgives inden 6  

 måneder efter, at ægtefællen er blevet vidende om handlingen, og inden 2 år  

 efter, at den er begået.
Vold § 34. En ægtefælle har ret til skilsmisse, når den anden ægtefælle har  

 udøvet forsætlig vold af grovere karakter over for denne eller børnene.
 Stk. 2. Ansøgning om skilsmissebevilling må indgives eller retssag  

 anlægges inden 1 år efter, at ægtefællen er blevet vidende om handlingen, og  

 inden 3 år efter, at den er begået.
 § 39. En ægtefælle har ret til skilsmisse, når den anden ægtefælle har  

 udøvet forsætlig vold af grovere karakter over for denne eller børnene.
 Stk. 2. Sag må anlægges eller ansøgning om bevilling indgives inden 1 år  

 efter, at ægtefællen er blevet vidende om handlingen, og inden 3 år efter, at  

 den er begået.
Bigami § 35. En ægtefælle har ret til skilsmisse, når den anden ægtefælle har  

 indgået nyt ægteskab i strid med § 9.«.
 § 36. En ægtefælle har ret til skilsmisse, når den anden ægtefælle har  

 indgået nyt ægteskab i strid med § 9.
 4. § 42, stk. 1, 2. pkt., ophæves.
§ 42. Separation og skilsmisse gives ved dom eller bevilling.
Separation i  

 henhold til § 37, stk. 2, kan dog kun gives ved dom.
 Stk. 2. Bevilling kan kun meddeles, såfremt ægtefællerne er enige om at  

 ønske separation eller skilsmisse ved bevilling og enige om de i §§ 46, 49 og  

 54-56 nævnte vilkår, jf. dog § 45. Spørgsmål om størrelsen af  

 underholdsbidrag kan ægtefællerne henskyde til overøvrighedens afgørelse.  

 Bevilling udfærdiges af justitsministeren eller af overøvrigheden efter  

 justitsministerens bemyndigelse.
 Stk. 3. Findes det betænkeligt at meddele bevilling, skal bevilling  

 nægtes.
 5. § 43 ophæves og i stedet indsættes:
» § 43. Efter begge parters ønske kan der ske mægling ved  

 præsten.
Regler herom fastsættes af kirkeministeren efter forhandling med  

 justitsministeren.
 Stk. 2. Justitsministeren kan fastsætte regler om frivillig rådgivning af  

 ægtefæller, inden der meddeles separation eller skilsmisse.«.
§ 43. Inden sag til opnåelse af separation eller skilsmisse anlægges,  

 eller bevilling meddeles, skal der forsøges mægling mellem ægtefællerne om  

 fortsættelse af ægteskabet.
Mægling foretages af præsten eller, hvis begge  

 parter ønsker det, eller de ikke hører til samme trossamfund, af  

 overøvrigheden eller efter dennes bemyndigelse af politimesteren.
Sag kan  

 ikke anlægges eller bevilling meddeles, medmindre mægling er afsluttet inden  

 for de sidste 6 måneder.
Stk. 2. Undlader en ægtefælle trods to tilsigelser at give møde til  

 mægling, er mægling med den anden ægtefælle tilstrækkelig.
Det samme gælder,  

 hvis en ægtefælle er forgæves eftersøgt.
Mægling bortfalder for en ægtefælle,  

 der ikke har ophold her i landet.
 Stk. 3. Justitsministeren fastsætter regler om foretagelse af mægling og  

 kan fastsætte frister for mæglingens afslutning.
 Stk. 4. Den, der uden lovligt forfald undlader at efterkomme en tilsigelse  

 til mægling, straffes med bøde.
 6. § 44 affattes således:
» § 44. Inden bevilling til separation eller skilsmisse  

 meddeles, skal der foretages vilkårsforhandling.
Hvis der ønskes skilsmisse  

 efter § 31, og vilkårene for separationen gælder også for tiden efter  

 skilsmissen, er vilkårsforhandling dog ikke nødvendig.
Stk. 2. Regler om vilkårsforhandling fastsættes af justitsministeren.
Det  

 kan i disse regler bestemmes, at vilkårsforhandling bortfalder for en  

 ægtefælle, der ikke har ophold her i lan det.«.
§ 44. Inden bevilling til separation eller skilsmisse meddeles, skal der  

 endvidere foretages vilkårsforhandling.
Regler herom fastsættes af  

 justitsministeren.
Det kan i disse regler bestemmes, at vilkårsforhandling  

 bortfalder for en ægtefælle, der ikke har ophold her i landet.
 7. I § 50, stk. 1, indsættes som 2. pkt.:
»Medmindre der foreligger ganske særlige omstændigheder, kan retten  

 kun pålægge en ægtefælle bidragspligt for et bestemt tidsrum, der ikke kan  

 overstige 10 år.« § 50. Indgår ægtefællerne ikke selv aftale herom, afgør retten spørgsmålet  

 om bidragspligt, herunder spørgsmålet om pligtens varighed, medens  

 overøvrigheden fastsætter bidragets størrelse.
Stk. 2. Afgørelser efter stk. 1 træffes under hensyn til, i hvilket omfang  

 den, der ønsker bidrag, selv kan skaffe sig et efter sine livsvilkår  

 tilstrækkeligt underhold, og hvorvidt den anden part efter sine økonomiske  

 forhold og de øvrige omstændigheder formår at udrede bidrag.
Endvidere tages  

 der hensyn til ægteskabets varighed.
Der kan tillige tages hensyn til, om  

 den, der ønsker bidrag, har behov for støtte til uddannelse eller lignende.
 8. I § 52 og § 58, stk. 1, udgår: »åbenbart«.
 9. § 58, stk. 2-3, ophæves.
 § 52. En af ægtefællerne truffet aftale om bidragspligten eller om  

 bidragets størrelse kan ændres ved dom, såfremt det på grund af væsentligt  

 forandrede forhold vil være åbenbart urimeligt at opretholde aftalen.
 § 58. Har ægtefæller med henblik på separation eller skilsmisse truffet  

 aftale om fordelingen af formuen, bidragspligten eller andre vilkår, kan  

 aftalen ved dom ændres eller erklæres for uforbindende, såfremt den skønnes  

 åbenbart urimelig for den ene ægtefælle på tidspunktet for dens indgåelse.
 Stk. 2. Sag må anlægges inden 1 år efter endelig dom til separation eller  

 skilsmisse eller efter udfærdigelse af bevilling.
 Stk. 3. Såfremt en aftale mellem ægtefæller anfægtes i kraft af  

 almindelige formueretlige regler, gælder fristerne i stk. 2 ikke.
 Efter 2. behandling den 28. marts 1989 I lov om ægteskabs indgåelse og  

 opløsning, jf. lovbekendtgørelse nr.
630 af 15. september 1986, som ændret ved lov nr. 223 af 22. april 1987, foretages følgende ændringer:
 1. § 2, stk. 2, 2. pkt., ophæves.
 2. § 5 ophæves.
 3. §§ 29-41 ophæves, og i stedet indsættes:
»Separation § 29. En ægtefælle, som ikke mener at kunne fortsætte samlivet, har ret  

 til separation.
 § 30. Separationens virkninger bortfalder for fremtiden, hvis ægtefællerne  

 genoptager eller fortsætter samlivet.
Skilsmisse efter separation § 31. En ægtefælle har ret til skilsmisse efter 1 års separation.
 Stk. 2. Ægtefæller har ret til skilsmisse efter 6 måneders separation,  

 hvis de er enige om skilsmisse.
2 års adskillelse § 32. En ægtefælle har ret til skilsmisse, når ægtefællerne på grund af  

 uoverensstemmelser har levet adskilt i de sidste 2 år.
Utroskab § 33. En ægtefælle har ret til skilsmisse, når den anden ægtefælle har  

 været utro eller har deltaget i et lignende seksuelt forhold.
Skilsmisse kan  

 dog ikke kræves, hvis ægtefællen har været indforstået med handlingen eller  

 senere må anses at have frafaldet sin ret.
 Stk. 2. Skilsmisse kan ikke opnås på grundlag af et seksuelt forhold, der  

 har fundet sted, mens ægtefællerne er separeret.
 Stk. 3. Ansøgning om skilsmissebevilling må indgives eller retssag  

 anlægges inden 6 måneder efter, at ægtefællen er blevet vidende om  

 handlingen, og inden 2 år efter, at den er foretaget.
Vold § 34. En ægtefælle har ret til skilsmisse, når den anden ægtefælle har  

 udøvet forsætlig vold af grovere karakter over for denne eller børnene.
 Stk. 2. Ansøgning om skilsmissebevilling må indgives eller retssag  

 anlægges inden 1 år efter, at ægtefællen er blevet vidende om handlingen, og  

 inden 3 år efter, at den er begået.
Bigami § 35. En ægtefælle har ret til skilsmisse, når den anden ægtefælle har  

 indgået nyt ægteskab i strid med § 9.« 4. § 42, stk. 1, 2. pkt., ophæves.
 5. § 43 ophæves, og i stedet indsættes:
» § 43. Efter begge parters ønske kan der ske mægling ved  

 præsten.
Regler herom fastsættes af kirkeministeren efter forhandling med  

 justitsministeren.
Stk. 2. Justitsministeren kan fastsætte regler om frivillig rådgivning af  

 ægtefæller, inden der meddeles separation eller skilsmisse.« 6. § 44 affattes således:
» § 44. Inden bevilling til separation eller skilsmisse  

 meddeles, skal der foretages vilkårsforhandling.
Hvis der ønskes skilsmisse  

 efter § 31 og vilkårene for separationen gælder også for tiden efter  

 skilsmissen, er vilkårsforhandling dog ikke nødvendig.
Stk. 2. Regler om vilkårsforhandling fastsættes af justitsministeren.
Det  

 kan i disse regler bestemmes, at vilkårsforhandling bortfalder for en  

 ægtefælle, der ikke har ophold her i landet.« 7. I § 50, stk. 1, indsættes som 2. pkt.:
»Medmindre der foreligger særlige omstændigheder, kan retten kun  

 pålægge en ægtefælle bidragspligt for et bestemt tidsrum, der ikke kan  

 overstige 10 år.« 8. I § 52 og § 58, stk. 1, udgår »åbenbart«.
 9. § 58, stk. 2-3, ophæves.
§ 2 I myndighedsloven, jf. lovbekendtgørelse nr. 443 af 3. oktober 1985,  

 foretages følgende ændringer:
 1. I § 5 a, stk. 1, og i § 52 ændres »ægtebarn«  

 til: »barn«.
 2. Efter § 71 indsættes som ny paragraf:
» § 72. Regeringen kan indgå overenskomst med andre stater om  

 forholdet mellem dansk og fremmed rets regler om umyndighed og værgemål,  

 forældremyndighed og samværsret.
Overenskomsten finder anvendelse her i  

 landet efter bekendtgørelse i Lovtidende.
Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om umyndighed og værgemål,  

 forældremyndighed og samværsret.« § 3 I lov om ægteskabets retsvirkninger, jf. lovbekendtgørelse nr. 628 af 15.  

 september 1986, indsættes efter § 53 som ny paragraf:
» § 53 a.
Regeringen kan indgå overenskomst med andre stater  

 om forholdet mellem dansk og fremmed rets regler om ægteskabets  

 retsvirkninger.
Overenskomsten finder anvendelse her i landet efter  

 bekendtgørelse i Lovtidende.
Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om ægteskabets  

 retsvirkninger.« § 4 I lov om adoption, jf. lovbekendtgørelse nr. 629 af 15. september 1986,  

 indsættes efter § 40 som ny paragraf:
» § 40 a.
Regeringen kan indgå overenskomst med andre stater  

 om forholdet mellem dansk og fremmed rets regler om adoption.
Overenskomsten  

 finder anvendelse her i landet efter bekendtgørelse i Lovtidende.
Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om adoption.« § 5 I lov om børns retsstilling, jf. lovbekendtgørelse nr. 634 af 15.  

 september 1986, indsættes efter § 22 som ny paragraf:
» § 22 a.
Regeringen kan indgå overenskomst med andre stater  

 om forholdet mellem dansk og fremmed rets regler om børns retsstilling,  

 herunder om børnebidrag.
Overenskomsten finder anvendelse her i landet efter  

 bekendtgørelse i Lovtidende.
Stk. 2. Justitsministeren kan endvidere fastsætte regler om forholdet  

 mellem danske og andre nordiske landes regler om børns retsstilling, herunder  

 om børnebidrag.« § 6 Loven træder i kraft den 1. oktober 1989.
§ 7 Stk. 1. Er der før lovens ikrafttræden indgivet ansøgning om bevilling til  

 separation eller skilsmisse eller anlagt retssag om separation eller  

 skilsmisse, anvendes den tidligere lovgivnings regler.
 Stk. 2. Såfremt begge ægtefæller anmoder derom, inden bevilling meddeles  

 eller endelig dom afsiges, anvendes dog bestemmelserne i § 1.
 Stk. 3. Om ægtefællers adgang til skilsmisse på grundlag af separation  

 meddelt før lovens ikrafttræden gælder bestemmelserne i § 1.
§ 8 Den i § 1, nr. 8, nævnte ændring i ægteskabslovens § 52 og § 58, stk. 1,  

 gælder for alle aftaler, der er indgået efter den 1. januar 1970.
§ 9 Loven gælder ikke for Færøerne og Grønland, men kan ved kgl. anordning  

 sættes i kraft for disse landsdele med de afvigelser, som de særlige færøske  

 eller grønlandske forhold tilsiger.
