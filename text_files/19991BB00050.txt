Fremsat den 31. december 1999 af  

 udenrigsministeren (Niels Helveg Petersen) Forslag til folketingsbeslutning  

 om Danmarks ratifikation af den europæiske pagt om regionale sprog  

 eller mindretalssprog af 5. november 1992 Folketinget meddeler sit samtykke til, at Danmark  

 ratificerer den i Strasbourg den 5. november 1992 undertegnede  

 europæiske pagt om regionale sprog eller mindretalssprog og til, at der  

 afgives en erklæring om pagtens anvendelsesområde i Danmark, som  

 nærmere beskrevet i bemærkningerne til forslaget til  

 folketingsbeslutning, samt en fortolkende erklæring vedrørende  

 pagtens artikel 9, stk. 1.
Indholdsfortegnelse Side Den europæiske pagt om regionale sprog eller  

 mindretalssprog		3 Bemærkninger:
A.
Pagtens forhistorie 		25 B.
Danmarks ratifikation 		25 C.
Pagtens indhold 		28 Oversættelse Den europæiske pagt om regionale sprog eller  

 mindretalssprog Præambel Undertegnede medlemsstater af Europarådet, som tager i betragtning, at Europarådets  

 formål er at tilvejebringe en nærmere forening mellem dets  

 medlemmer, navnlig med henblik på at sikre og virkeliggøre de  

 idealer og principper, som er deres fælles arvelod; som tager i betragtning, at beskyttelsen af Europas  

 historiske regionale sprog eller mindretalssprog, hvoraf nogle er i fare for  

 at forsvinde helt, bidrager til at opretholde og udvikle Europas  

 kulturværdier og -traditioner; som tager i betragtning, at retten til at bruge et  

 regionalt sprog eller mindretalssprog privat og offentligt er en umistelig  

 ret, der er i overensstemmelse med grundsætningerne i De Forenede  

 Nationers internationale konvention om borgerlige og politiske rettigheder og  

 i den ånd, hvori Europarådets konvention til beskyttelse af  

 menneskerettigheder og grundlæggende frihedsrettigheder er skrevet; som tager hensyn til det arbejde, der er udført  

 inden for rammerne af CSCE, herunder navnlig til Helsingfors-slutakten fra  

 1975 og dokumentet fra København-mødet i 1990; som understreger værdien af et interkulturelt og  

 flersproget samfund og tager i betragtning, at foranstaltninger til at  

 beskytte og fremme regionale sprog eller mindretalssprog ikke må ske  

 på bekostning af de officielle sprog og behovet for at lære  

 dem; som indser, at foranstaltninger til at beskytte og fremme  

 regionale sprog eller mindretalssprog i Europas forskellige lande og regioner  

 udgør et vigtigt bidrag til opbygningen af et Europa, der er baseret  

 på grundsætningerne om demokrati og kulturel mangfoldighed inden  

 for rammerne af national suverænitet og territorial integritet; som tager hensyn til de særlige forhold og  

 historiske traditioner i de europæiske staters forskellige  

 regioner, er blevet enige om følgende:
Afsnit I Almindelige bestemmelser Artikel 1 Definitioner I denne pagt gælder følgende  

 definitioner:
 a	»regionale sprog eller mindretalssprog« betyder sprog,  

 som:
i	traditionelt bruges inden for et nærmere bestemt område i  

 en stat af den pågældende stats egne statsborgere, som  

 udgør en gruppe, der i antal er mindre end resten af statens  

 befolkning; og ii	er forskellige fra den pågældende stats officielle  

 sprog; Udtrykket omfatter hverken dialekter af den pågældende  

 stats officielle sprog eller sprog, der tales af indvandrere; b	 »område, hvor det regionale sprog eller mindretalssproget  

 bruges« betyder det geografiske område, hvor det omtalte sprog er visse  

 menneskers udtryksmåde og således berettiger til, at de i denne  

 pagt indeholdte foranstaltninger til at beskytte og fremme sprog tages i  

 anvendelse; c	»ikke-områderelaterede sprog« betyder sprog, der bruges af  

 statens egne statsborgere, og som er forskellige fra det eller de sprog, der  

 bruges af resten af statens befolkning, men som - på trods af at det  

 eller de pågældende sprog traditionelt bruges inden for statens  

 territorium - ikke kan identificeres med et bestemt område inden for  

 dette territorium.
Artikel 2 Forpligtelser 1	Hver part forpligter sig til at anvende bestemmelserne i afsnit II  

 på alle de regionale sprog eller mindretalssprog, der tales inden for  

 dens territorium, og som er omfattet af definitionen i artikel 1.
 2	Med hensyn til hvert sprog, der er angivet på ratifikations-,  

 accept- eller godkendelsestidspunktet i henhold til artikel 3, forpligter  

 hver part sig til at anvende mindst 35 stykker eller punkter udvalgt  

 blandt de i pagtens afsnit III indeholdte bestemmelser, herunder mindst tre  

 udvalgt fra hver af artiklerne 8 og 12 og et fra hver af artiklerne 9, 10, 11  

 og 13.
Artikel 3 Praktiske forhold 1	Hver kontraherende stat skal i sit ratifikations-, accept- eller  

 godkendelsesinstrument angive ethvert regionalt sprog eller mindretalssprog -  

 eller officielt sprog, såfremt dette er mindre udbredt på hele  

 eller dele af dens territorium - hvorpå de i henhold til artikel 2,  

 stk. 2, udvalgte stykker skal finde anvendelse.
 2	Hver part kan på et senere tidspunkt meddele  

 generalsekretæren, at den godkender de forpligtelser, der udspringer af  

 bestemmelserne i et eller flere af pagtens øvrige stykker, som ikke i  

 forvejen er angivet i dens ratifikations-, accept- eller  

 godkendelsesinstrument, eller at den vil anvende nærværende  

 artikels stk. 1 på andre regionale sprog eller mindretalssprog  

 eller på andre officielle sprog, som er mindre udbredte på hele  

 eller dele af dens territorium.
 3	De i stk. 2 omtalte forpligtelser skal anses for at  

 udgøre en integrerende del af ratifikationen, accepten eller  

 godkendelsen og skal have samme virkning, regnet fra datoen for  

 meddelelsen.
Artikel 4 Eksisterende bestemmelser om beskyttelse 1	Intet i denne pagt må fortolkes som en begrænsning i  

 eller afvigelse fra nogen af de i Den europæiske  

 Menneskerettighedskonvention garanterede rettigheder.
 2	Bestemmelserne i denne pagt berører ikke eventuelle mere  

 gunstige bestemmelser om regionale sprogs eller mindretalssprogs status eller  

 retsregler for personer, der tilhører mindretal, som  

 måtte være fastlagt i en parts lovgivning eller i relevante  

 bilaterale eller multilaterale internationale aftaler.
Artikel 5 Eksisterende forpligtelser Intet i denne pagt må fortolkes som en ret til at  

 udøve virksomhed eller foretage handlinger, der er i strid med de i De  

 Forenede Nationers Pagt nedfældede formål eller andre  

 folkeretlige forpligtelser, herunder grundsætningen om staters  

 suverænitet og territoriale integritet.
Artikel 6 Oplysningspligt Parterne skal sørge for, at de berørte  

 myndigheder, organisationer og personer underrettes om de ved denne pagt  

 etablerede rettigheder og pligter.
Afsnit II Mål og principper i henhold til artikel 2,  

 stk. 1 Artikel 7 Mål og principper 1	Med hensyn til regionale sprog eller mindretalssprog inden for de  

 områder, hvor sådanne sprog bruges, og under hensyntagen til  

 hvert sprogs situation, skal parterne basere deres politikker, lovgivning og  

 praksis på følgende mål og principper:
a	anerkendelse af de regionale sprog eller mindretalssprogene som et  

 udtryk for kulturrigdom; b	respekt for hvert regionale sprogs eller mindretalssprogs geografiske  

 område for at sikre, at eksisterende eller nye administrative  

 opdelinger ikke er til hinder for at fremme det pågældende  

 regionale sprog eller mindretalssprog; c	behov for resolut handling for at fremme regionale sprog eller  

 mindretalssprog med henblik på beskyttelsen deraf; d	mulighed for at lette og/eller fremme brugen af regionale sprog eller  

 mindretalssprog, såvel i skrift og tale som i offentlige og private  

 anliggender; e	opretholdelse og udvikling af forbindelser inden for de af denne pagt  

 omfattede områder mellem grupper, der bruger et regionalt sprog eller  

 mindretalssprog, og andre grupper i staten, der bruger et sprog i identisk  

 eller lignede form, samt etablering af kulturrelationer med andre grupper i  

 staten, der bruger forskellige sprog; f	tilvejebringelse af passende metoder og midler til undervisning og  

 uddannelse i regionale sprog eller mindretalssprog på alle relevante  

 niveauer; g	tilvejebringelse af faciliteter, som gør det muligt for  

 personer, der ikke taler et regionalt sprog eller mindretalssprog, og som bor  

 i et område, hvor det bruges, at lære det pågældende  

 sprog, hvis de ønsker det; h	initiativer til fremme af uddannelse og forskning i regionale sprog  

 eller mindretalssprog på universiteter eller lignende  

 institutioner; i	initiativer til fremme af passende udvekslinger på tværs  

 af landegrænser inden for de af denne pagt omfattede områder for  

 regionale sprog eller mindretalssprog, der bruges i identisk eller lignende  

 form i to eller flere stater.
2	Parterne forpligter sig til, såfremt de ikke allerede har gjort  

 dette, at fjerne enhver uretmæssig sondring, udelukkelse,  

 begrænsning eller præference, der har relation til brugen af et  

 regionalt sprog eller mindretalssprog, og som har til hensigt at forhindre  

 eller true sprogets fortsatte brug eller udvikling.
Indførelse af  

 særlige foranstaltninger til fremme af regionale sprog eller  

 mindretalssprog, som har til hensigt at skabe lighed mellem brugerne af disse  

 sprog og resten af befolkningen, eller som tager hensyn til deres  

 særlige forhold, anses ikke for at være en diskriminerende  

 handling over for brugere af mere udbredte sprog.
 3	Parterne forpligter sig til, med passende midler, at fremme en  

 fælles forståelse mellem alle sproggrupper i landet og herunder  

 navnlig sørge for, at respekt, forståelse og tolerance i  

 relation til regionale sprog eller mindretalssprog indgår i deres  

 landes uddannelsesmæssige mål, samt tilskynde massemedierne til  

 at forfølge samme målsætning.
4	Ved fastlæggelsen af deres politik om regionale sprog eller  

 mindretalssprog skal parterne tage hensyn til de behov og ønsker, som  

 fremsættes af de grupper, der bruger sådanne sprog.
De opfordres  

 til, om nødvendigt, at oprette organer med henblik på at  

 rådgive myndighederne om alle forhold vedrørende regionale sprog  

 eller mindretalssprog.
5	Parterne forpligter sig til, mutatis mutandis, at anvende de i  

 stk. 1 til 4 ovenfor anførte principper på  

 ikke-områderelaterede sprog.
For så vidt angår disse sprog,  

 skal arten og omfanget af de foranstaltninger, der skal træffes for at  

 lade denne pagt få gyldighed, imidlertid fastsættes  

 på en fleksibel måde under hensyntagen til de gruppers behov og  

 ønsker, som bruger de pågældende sprog, og under  

 hensyntagen til disse gruppers traditioner og særlige  

 forhold.
Afsnit III Foranstaltninger til fremme af brugen af regionale sprog  

 eller mindretalssprog på det offentlige område i overensstemmelse  

 med de forpligtelser, der er indgået i henhold til artikel 2,  

 stk. 2 Artikel 8 Uddannelse 1	På uddannelsesområdet forpligter parterne sig til, inden  

 for det område, hvor sådanne sprog bruges, under hensyntagen til  

 hvert af disse sprogs situation og uden at medføre nogen  

 begrænsning i undervisningen i statens officielle sprog:
a	i 	at tilbyde førskoleundervisning på de relevante  

 regionale sprog eller mindretalssprog; eller ii	at tilbyde en betydelig del af førskoleundervisningen  

 på de relevante regionale sprog eller mindretalssprog; eller iii	at gennemføre en af de under i og ii ovenfor anførte  

 foranstaltninger i det mindste for de elever, hvis familier anmoder  

 derom, og hvor antallet af elever anses for at være tilstrækkelig  

 stort; eller iv	hvis de offentlige myndigheder ikke har nogen direkte kompetence  

 på området for førskoleundervisning, at støtte  

 og/eller fremme gennemførelsen af de under i til iii ovenfor  

 anførte foranstaltninger; b	i	at tilbyde grundskoleundervisning på de relevante  

 regionale sprog eller mindretalssprog; eller ii	at tilbyde en betydelig del af grundskoleundervisningen på de  

 relevante regionale sprog eller mindretalssprog; eller iii	inden for rammerne af grundskoleundervisningen at sørge for  

 undervisning i de relevante regionale sprog eller mindretalssprog som en  

 integreret del af læseplanen; eller iv	at gennemføre en af de under i til iii ovenfor anførte  

 foranstaltninger i det mindste for de elever, hvis familier anmoder  

 derom, og hvor antallet af elever anses for at være tilstrækkelig  

 stort; c	i	at tilbyde undervisning på afsluttende grundskole-  

 og gymnasieniveau på de relevante regionale sprog eller  

 mindretalssprog; eller ii	at tilbyde en betydelig del af undervisningen på  

 afsluttende grundskole- og gymnasieniveau på de relevante regionale  

 sprog eller mindretalssprog; eller iii	inden for rammerne af undervisningen på afsluttende  

 grundskole- og gymnasieniveau at sørge for undervisning i de relevante  

 regionale sprog eller mindretalssprog som en integreret del af  

 læseplanen; eller iv	at gennemføre en af de under i til iii ovenfor anførte  

 foranstaltninger i det mindste for de elever, som selv eller i givet  

 fald hvis familier anmoder derom, og hvor antallet af elever anses for at  

 være tilstrækkelig stort; d	i	at tilbyde tekniske uddannelser og erhvervsuddannelser på  

 de relevante regionale sprog eller mindretalssprog; eller ii	at tilbyde en betydelig del af de tekniske uddannelser og  

 erhvervsuddannelser på de relevante regionale sprog eller  

 mindretalssprog; eller iii	inden for rammerne af de tekniske uddannelser og  

 erhvervsuddannelserne at sørge for, at der undervises i de  

 relevante regionale sprog eller mindretalssprog som en integreret del
af studieplanen; eller iv	at gennemføre en af de under i til iii ovenfor anførte  

 foranstaltninger i det mindste for de elever, som selv eller i givet  

 fald hvis familier anmoder derom, og hvor antallet af elever anses for at  

 være tilstrækkelig stort; e	i	at tilbyde universitetsuddannelser og andre  

 videregående uddannelser på regionale sprog eller  

 mindretalssprog; eller ii	at tilvejebringe faciliteter, der gør det muligt at studere  

 disse sprog som fag, der udbydes inden for rammerne af  

 universitetsuddannelser og andre videregående uddannelser; eller iii	hvis i og ii ikke kan gennemføres på grund af statens  

 rolle i henseende til videregående uddannelsesinstitutioner, at fremme  

 og/eller tillade udbud af universitetsuddannelser eller andre former for  

 videregående uddannelser på regionale sprog eller mindretalssprog  

 eller faciliteter, der gør det muligt at studere disse sprog som fag,  

 der udbydes inden for rammerne af universitetsuddannelser eller andre  

 videregående uddannelser; f	i	at sørge for at tilvejebringe voksen- og  

 efteruddannelser, hvor der primært eller udelukkende undervises  

 på de regionale sprog eller mindretalssprogene; eller ii	at udbyde sådanne sprog som fag inden for rammerne af voksen-  

 og efteruddannelser; eller iii	hvis de offentlige myndigheder ikke har nogen direkte kompetence  

 på voksenuddannelsesområdet, at støtte og/eller fremme  

 udbudet af sådanne sprog som fag inden for rammerne af voksen- og  

 efteruddannelser; g	at træffe foranstaltninger med henblik på at sikre, at  

 der undervises i den historie og kultur, som afspejles i det regionale sprog  

 eller mindretalssproget; h	at tilvejebringe den grund- og videreuddannelse af  

 lærere, som er nødvendig for at kunne gennemføre de af  

 stykkerne a til g, som parten har godkendt; i	at oprette et eller flere kontrolorganer med ansvar for dels at  

 overvåge de trufne foranstaltninger og fremskridt med hensyn  

 til at etablere eller udvikle undervisning i regionale sprog eller  

 mindretalssprog, dels at udfærdige periodiske indberetninger om deres  

 resultater, som skal offentliggøres.
 2	Med hensyn til uddannelse og med hensyn til andre områder end  

 dem, hvor de regionale sprog eller mindretalssprogene traditionelt bruges,  

 forpligter parterne sig til, såfremt antallet af brugere af et  

 regionalt sprog eller mindretalssprog berettiger dertil, at tillade, fremme  

 eller tilbyde undervisning på eller i det regionale sprog eller  

 mindretalssproget på alle passende uddannelsestrin.
Artikel 9 Retsinstanser 1	Partnerne forpligter sig til, i henseende til de retskredse, hvor  

 antallet af indbyggere, der bruger de regionale sprog eller  

 mindretalssprogene, berettiger til nedennævnte foranstaltninger,  

 under hensyntagen til hvert af disse sprogs situation og under  

 forudsætning af, at brugen af de i nærværende stykke  

 omtalte faciliteter ikke af dommeren anses for at hindre en  

 passende retspleje:
 a	i straffesager:
i	at foreskrive, at domstolene på begæring af en af  

 parterne skal føre sagen på de regionale sprog eller  

 mindretalssprogene; og/eller ii	at sikre tiltaltes ret til at bruge sit regionale sprog eller  

 mindretalssprog; og/eller iii	at foreskrive, at begæringer og bevismateriale i enten  

 skriftlig eller mundtlig form ikke må afvises, alene på grund af  

 at de er formuleret på et regionalt sprog eller mindretalssprog;  

 og/eller iv	såfremt der fremsættes anmodning derom, at  

 fremlægge de med retssagen forbundne dokumenter på det relevante  

 regionale sprog eller mindretalssprog, om nødvendigt ved hjælp af tolke og oversættelser,  

 som ikke må medføre merudgifter for de  

 pågældende; b	i borgerlige sager:
i	at foreskrive, at domstolene på begæring af en af  

 parterne skal føre sagen på de regionale sprog eller  

 mindretalssprogene; og/eller ii	at tillade, når en procespart skal give personligt
møde ved en domstol, at han eller hun må bruge sit regionale  

 sprog eller mindretalssprog uden derved at pådrage sig merudgifter;  

 og/eller iii	at tillade, at dokumenter og bevismateriale kan fremlægges  

 på de regionale sprog eller mindretalssprogene, om nødvendigt ved hjælp af tolke og  

 oversættelser; c	i sager om forvaltningsspørgsmål, der behandles ved  

 domstole:
i	at foreskrive, at domstolene på begæring af en af  

 parterne skal føre sagen på de regionale sprog eller  

 mindretalssprogene; og/eller ii	at tillade, når en procespart skal give personligt
møde ved en domstol, at han eller hun må bruge sit regionale  

 sprog eller mindretalssprog uden derved at pådrage sig merudgifter;  

 og/eller iii	at tillade, at dokumenter og bevismateriale kan fremlægges  

 på de regionale sprog eller mindretalssprogene, om nødvendigt ved hjælp af tolke og  

 oversættelser; d	at træffe foranstaltninger til at sikre, at anvendelsen af i og  

 iii i stk. b og c ovenfor og en eventuel nødvendig brug af tolke  

 og oversættelser ikke medfører merudgifter for de  

 pågældende.
 2	Parterne forpligter sig til:
a	ikke at anfægte gyldigheden af juridiske dokumenter, der er  

 udfærdiget i staten, alene på grund af at de foreligger på  

 et regionalt sprog eller mindretalssprog; eller b	ikke at anfægte gyldigheden, sagens parter imellem, af  

 juridiske dokumenter, der er udfærdiget i landet, alene på grund  

 af at de foreligger på et regionalt sprog eller mindretalssprog, samt  

 at foreskrive, at dokumenterne kan påberåbes over for tredjemand,  

 som ikke bruger disse sprog, under forudsætning af, at de  

 gøres bekendt med dokumenternes indhold af den eller de personer, der  

 påberåber sig dem; eller c	ikke at anfægte gyldigheden, sagens parter imellem, af  

 juridiske dokumenter, der er udfærdiget i landet, alene på grund  

 af at de foreligger på et regionalt sprog eller  

 mindretalssprog.
 3	Parterne forpligter sig til at sørge for, at de vigtigste  

 nationale lovtekster og tekster, som har særlig relevans for brugere af  

 regionale sprog eller mindretalssprog, foreligger på disse sprog,  

 medmindre de er tilgængelige på anden måde.
Artikel 10 Forvaltningsmyndigheder og offentlige  

 serviceydelser 1	Inden for de af statens forvaltningsdistrikter, hvor antallet af  

 indbyggere, der bruger regionale sprog eller mindretalssprog, berettiger til  

 nedennævnte foranstaltninger, og under hensyntagen til hvert sprogs
situation, forpligter parterne sig til, i det omfang dette med rimelighed  

 kan lade sig gøre:
a	i	at sikre, at forvaltningsmyndighederne bruger de regionale sprog  

 eller mindretalssprogene; eller ii	at sikre, at de af deres tjenestemænd, som er i kontakt med  

 offentligheden, bruger de regionale sprog eller mindretalssprogene over for  

 personer, som henvender sig til dem på disse sprog; eller iii	at sikre, at brugere af regionale sprog eller mindretalssprog kan  

 indgive mundtlige eller skriftlige ansøgninger og modtage svar  

 på disse sprog; eller iv	at sikre, at brugere af regionale sprog eller mindretalssprog kan  

 indgive mundtlige eller skriftlige ansøgninger på disse sprog;  

 eller v	at sikre, at brugere af regionale sprog eller mindretalssprog med  

 gyldig virkning kan fremlægge et dokument på disse sprog; b	at sørge for, at de almindelige tekster og formularer på  

 forvaltningsområdet, som henvender sig til befolkningen, foreligger  

 på de regionale sprog eller mindretalssprogene eller i tosprogede  

 versioner; c	at give forvaltningsmyndighederne tilladelse til at udfærdige  

 dokumenter på et regionalt sprog eller mindretalssprog.
 2	Med hensyn til lokale og regionale myndigheder, inden for hvis  

 område antallet af indbyggere, der bruger regionale sprog eller  

 mindretalssprog, berettiger til nedennævnte foranstaltninger,  

 forpligter partnere sig til at tillade og/eller fremme:
a	brugen af regionale sprog eller mindretalssprog inden for rammerne af  

 den regionale eller lokale myndighed; b	muligheden for, at brugere af regionale sprog eller mindretalssprog  

 kan indgive mundtlige eller skriftlige ansøgninger på disse  

 sprog; c	regionale myndigheders offentliggørelse af deres officielle  

 dokumenter også på de relevante regionale sprog eller  

 mindretalssprog; d	lokale myndigheders offentliggørelse af deres officielle  

 dokumenter også på de relevante regionale sprog eller  

 mindretalssprog; e	regionale myndigheders brug af regionale sprog eller mindretalssprog  

 i deres forsamlingers debatter, dog uden at udelukke brugen af statens  

 officielle sprog; f	lokale myndigheders brug af regionale sprog eller mindretalssprog i  

 deres forsamlingers debatter, dog uden at udelukke brugen af statens  

 officielle sprog; g	brugen eller indførelsen, om nødvendigt sammen med  

 navnet på det eller de officielle sprog, af traditionelle og korrekte  

 former af stednavne på regionale sprog eller mindretalssprog.
 3	Med hensyn til offentlige serviceydelser, der tilvejebringes af  

 forvaltningsmyndighederne eller disses repræsentanter, forpligter  

 parterne sig til, inden for det område, hvor der bruges regionale sprog  

 eller mindretalssprog, under hensyntagen til hvert sprogs situation,  

 og i det omfang dette med rimelighed kan lade sig gøre:
a	at sikre, at de regionale sprog eller mindretalssprogene bruges ved  

 ydelsens tilvejebringelse; eller b	at give brugere af regionale sprog eller mindretalssprog tilladelse  

 til at indgive en begæring og modtage svar på disse sprog;  

 eller c	at give brugere af regionale sprog eller mindretalssprog tilladelse  

 til at indgive en begæring på disse sprog.
 4	Med henblik på at gennemføre de bestemmelser i stykke 1,  

 2 og 3, som parterne har godkendt, forpligter parterne sig til at  

 træffe en eller flere af følgende foranstaltninger:
a	oversættelse eller tolkning i fornødent omfang; b	ansættelse og, om nødvendigt, oplæring af de  

 påkrævede tjenestemænd og andre medarbejdere i den  

 offentlige forvaltning; c	i videst muligt omfang imødekommelse af ønsker fra  

 medarbejdere i den offentlige forvaltning med kendskab til et  

 regionalt sprog eller mindretalssprog om at blive ansat i det område,  

 hvor det pågældende sprog bruges.
 5	Partnerne forpligter sig til at give tilladelse til at bruge eller  

 antage efternavne på de regionale sprog eller mindretalssprogene  

 på begæring af de pågældende personer.
Artikel 11 Medier 1	Over for brugerne af regionale sprog eller mindretalssprog inden for  

 de områder, hvor disse sprog tales, under hensyntagen til hvert sprogs  

 situation, i det omfang de offentlige myndigheder direkte eller indirekte har  

 kompetence, har beføjelse eller spiller en rolle i denne henseende,  

 forpligter parterne sig til, idet de respekterer princippet om mediernes  

 uafhængighed og autonomi:
 a	i det omfang radio og fjernsyn udøver public  

 service-virksomhed:
i	at sikre, at der etableres mindst én radiostation og én  

 fjernsynskanal på de regionale sprog eller mindretalssprogene;  

 eller ii	at fremme og/eller lette etableringen af mindst én  

 radiostation og én fjernsynskanal på de regionale sprog eller  

 mindretalssprogene; eller iii	at træffe fornødne foranstaltninger til, at radio- og  

 fjernsynsstationer kan tilbyde programmer på de regionale sprog eller  

 mindretalssprogene; b	i	at fremme og/eller lette etableringen af mindst én  

 radiostation på de regionale sprog eller mindretalssprogene; eller ii	at fremme og/eller lette regelmæssig udsendelse af  

 radioprogrammer på de regionale sprog eller mindretalssprogene; c	i	at fremme og/eller lette etableringen af mindst én  

 fjernsynskanal på de regionale sprog eller mindretalssprogene;  

 eller ii	at fremme og/eller lette regelmæssig udsendelse af  

 fjernsynsprogrammer på de regionale sprog eller mindretalssprogene; d	at fremme og/eller lette fremstillingen og distributionen af  

 lydproduktioner og audiovisuelle produktioner på de regionale sprog  

 eller mindretalssprogene; e	i	at fremme og/eller lette etableringen og/eller opretholdelsen af  

 mindst én avis på de regionale sprog eller mindretalssprogene;  

 eller ii	at fremme og/eller lette regelmæssig
offentliggørelse af avisartikler på de regionale sprog eller  

 mindretalssprogene; f	i	at dække meromkostningerne for de medier, som bruger  

 regionale sprog eller mindretalssprog, for så vidt der er lovhjemmel  

 til at yde almindelig økonomisk støtte til medierne; eller ii	at anvende de gældende økonomiske  

 støtteforanstaltninger til også at gælde for audiovisuelle  

 produktioner på det regionale sprog eller mindretalssproget; g	at støtte uddannelse af journalister og andre medarbejdere til  

 medier, der bruger regionale sprog eller mindretalssprog.
2	Parterne forpligter sig til at garantere friheden til at modtage  

 radio- og fjernsynsudsendelser direkte fra nabolande på et sprog, der  

 bruges i en form, som er identisk med eller ligner et regionalt sprog eller  

 mindretalssprog, og til ikke at modsætte sig genudsendelse af radio- og  

 fjernsynsudsendelser fra nabolande på et sådant sprog.
Endvidere  

 forpligter de sig til at sikre, at der ikke påføres nogen  

 begrænsninger i ytringsfriheden og den frie udbredelse af information i  

 den skrevne presse på et sprog, der bruges i en form, som er identisk  

 med eller ligner et regionalt sprog eller mindretalssprog.
Da  

 udøvelsen af ovennævnte frihedsrettigheder medfører  

 pligter og ansvar, kan den underkastes sådanne formaliteter,  

 betingelser, restriktioner eller straffebestemmelser, som er
foreskrevet ved lov og er nødvendige i et demokratisk samfund af  

 hensyn til den nationale  sikkerhed, territorial integritet eller  

 offentlig tryghed, for at forebygge uorden eller forbrydelse,  

 for at beskytte sundheden eller sædeligheden, for at
beskytte andres gode navn og rygte eller rettigheder, for  

 at forhindre udspredelse af fortrolige oplysninger, eller for  

 at sikre domsmagtens autoritet og upartiskhed.
 3	Parterne forpligter sig til at sikre, at brugerne af regionale sprog  

 eller mindretalssprog får deres interesser repræsenteret eller  

 varetaget i de organer, der måtte blive etableret i henhold til loven  

 med ansvar for at garantere mediernes frihed og pluralisme.
Artikel 12 Kulturaktiviteter og -faciliteter 1	Med hensyn til kulturaktiviteter og -faciliteter - hovedsagelig  

 biblioteker, videoteker, kulturcentre, museer, arkiver, akademier, teatre og  

 biografer, samt litterære arbejder og filmproduktion, folkelige
former for kulturudtryk, festivaler og kulturindustrier, herunder blandt  

 andet brugen af ny teknologi - forpligter parterne sig til inden for de  

 områder, hvor disse sprog bruges, og i det omfang de offentlige  

 myndigheder har kompetence, har beføjelse eller spiller en  

 rolle på dette område:
a	at fremme udtryksformer og initiativer, der er særegne for  

 regionale sprog eller mindretalssprog, og fremme forskellige  

 måder for adgang til de på disse sprog skabte værker; b	at fremme forskellige måder for adgang på  

 andre sprog til værker, som er skabt på regionale sprog  

 eller mindretalssprog, ved at støtte og udvikle aktiviteter inden for  

 oversættelse, dubbing, eftersynkronisering og tekstning; c	at fremme adgang på regionale sprog eller  

 mindretalssprog til værker, som er skabt på andre sprog, ved at  

 støtte og udvikle aktiviteter inden for oversættelse, dubbing,  

 eftersynkronisering og tekstning; d	at sikre, at de organer, som er ansvarlige for at organisere eller  

 støtte forskellige former for kulturaktiviteter, tager passende hensyn  

 til, at kendskabet til og brugen af regionale sprog eller  

 mindretalssprog og kulturer skal indarbejdes i de projekter, som de  

 sætter i gang eller støtter; e	at fremme foranstaltninger til at sikre, at de organer, som er  

 ansvarlige for at organisere eller støtte kulturaktiviteter,  

 råder over medarbejdere, som fuldt ud behersker det  

 pågældende regionale sprog eller mindretalssprog samt det eller  

 de sprog, der bruges af resten af befolkningen; f	at tilskynde repræsentanter for brugerne af et bestemt  

 regionalt sprog eller mindretalssprog til at deltage direkte i  

 tilvejebringelsen af faciliteter og planlægningen af  

 kulturaktiviteter; g	at fremme og/eller lette oprettelsen af et eller flere organer med  

 ansvar for at indsamle, opbevare kopier af og fremvise eller  

 offentliggøre værker, som er skabt på regionale sprog  

 eller mindretalssprog; h	om nødvendigt at oprette og/eller fremme og finansiere  

 oversættelses- og terminologiforskningstjenester, navnlig med henblik  

 på at vedligeholde og udvikle egnet forvaltningsmæssig,  

 erhvervsmæssig, økonomisk, social, teknisk eller juridisk  

 terminologi på hvert regionale sprog eller mindretalssprog.
 2	Med hensyn til andre områder end de områder, hvor de  

 regionale sprog eller mindretalssprogene traditionelt bruges, forpligter  

 parterne sig til, såfremt antallet af brugere af et regionalt sprog  

 eller mindretalssprog berettiger dertil, at tillade, fremme og/eller  

 tilvejebringe passende kulturaktiviteter og -faciliteter i overensstemmelse  

 med stk. 1.
 3	Parterne forpligter sig til, når de fører deres  

 kulturpolitik i udlandet, at træffe passende foranstaltninger i  

 henseende til regionale sprog eller mindretalssprog og de kulturer, de  

 afspejler.
Artikel 13 Det økonomiske og sociale område 1	Med hensyn til det økonomiske og sociale  

 område forpligter parterne sig til i hele landet:
a	at fjerne eventuelle bestemmelser fra deres lovgivning, som  

 uretmæssigt forbyder eller begrænser brugen af regionale sprog  

 eller mindretalssprog i dokumenter, der er relateret til økonomiske  

 eller sociale anliggender, særlig ansættelseskontrakter,  

 og i tekniske dokumenter som for eksempel brugervejledninger til produkter  

 eller installationer; b	at forbyde, at der i virksomheders interne regler og private  

 dokumenter indsættes bestemmelser, der udelukker eller begrænser  

 brugen af regionale sprog eller mindretalssprog, i det mindste mellem  

 brugere af samme sprog; c	at bekæmpe enhver praksis, der har til hensigt at  

 begrænse brugen af regionale sprog eller mindretalssprog i forbindelse  

 med økonomiske eller sociale anliggender; d	at lette og/eller fremme brugen af regionale sprog eller  

 mindretalssprog med andre midler and de ovenfor anførte.
 2	Med hensyn til økonomiske og sociale anliggender forpligter  

 parterne sig til, i det omfang de offentlige myndigheder har kompetence,  

 inden for det område, hvor de regionale sprog eller mindretalssprogene  

 bruges, og for så vidt dette med rimelighed kan lade sig  

 gøre:
a	at indføje bestemmelser i deres finans- og bankregler, som ved  

 hjælp af procedurer, der er forenelige med den erhvervsmæssige  

 praksis, tillader brugen af regionale sprog eller mindretalssprog ved  

 udfærdigelsen af betalingsordrer (checks, veksler m.v.) eller andre  

 finansielle dokumenter, eller, i fornødent omfang, at sikre  

 gennemførelsen af sådanne bestemmelser; b	i de økonomiske og sociale sektorer, som er reguleret direkte  

 af parterne (den offentlige sektor), at organisere aktiviteter med henblik  

 på at fremme brugen af regionale sprog eller mindretalssprog; c	at sikre, at sundheds- og socialinstitutioner som for eksempel  

 sygehuse, plejehjem og herberger giver mulighed for på deres eget sprog  

 at modtage og behandle personer, der bruger et regionalt sprog  

 eller mindretalssprog, som har brug for pasning og pleje på grund af  

 sygdom, alder eller andet; d	at sikre med passende midler, at sikkerhedsanvisninger også  

 udarbejdes på regionale sprog eller mindretalssprog; e	at sørge for, at de af de kompetente offentlige myndigheder  

 tilvejebragte oplysninger om forbrugerrettigheder foreligger på  

 regionale sprog eller mindretalssprog.
Artikel 14 Udveksling over landegrænser Parterne forpligter sig til:
a	at anvende eksisterende bilaterale og multilaterale  

 overenskomster, som forbinder dem med de stater, hvor samme sprog  

 bruges i identisk eller lignende form, eller, om nødvendigt, at  

 søge at indgå sådanne overenskomster på en  

 måde, som fremmer kontakter mellem brugere af samme sprog i de  

 pågældende stater inden for områderne kultur, uddannelse,  

 information, erhvervsuddannelse og livslang uddannelse; b	af hensyn til regionale sprog eller mindretalssprog at lette og/eller  

 fremme samarbejde over landegrænser, navnlig mellem regionale eller  

 lokale myndigheder, inden for hvis område samme sprog bruges i identisk  

 eller lignende form.
Afsnit IV Pagtens anvendelse Artikel 15 Periodiske rapporter 1	Parterne skal med jævne mellemrum fremsende en rapport
til Europarådets generalsekretær, i en af Ministerkomiteen  

 foreskrevet form, om den i henhold til denne pagts afsnit II førte  

 politik og om de trufne foranstaltninger ved gennemførelsen af de  

 bestemmelser i afsnit III, som de har godkendt.
Den første rapport
skal fremsendes senest ét år efter pagtens  

 ikrafttrædelse for den pågældende part, hvorefter de  

 følgende rapporter skal fremsendes med tre års mellemrum.
 2	Parterne skal offentliggøre deres rapporter.
Artikel 16 Gennemgang af rapporterne 1	De til Europarådets generalsekretær fremsendte  

 rapporter i henhold til artikel 15 skal gennemgås af en  

 ekspertkomité, der er sammensat som anført i artikel 17.
2	Organer eller sammenslutninger, som er lovligt etableret på en  

 parts territorium, kan gøre ekspertkomiteen opmærksom på  

 forhold vedrørende de forpligtelser, der er godkendt af den  

 pågældende part i henhold til denne pagts afsnit III.
Efter at  

 have rådført sig med den pågældende part kan  

 ekspertkomiteen vælge at tage hensyn til disse oplysninger ved  

 udarbejdelsen af den i stk. 3 nedenfor omtalte  rapport.
Disse  

 organer eller sammenslutninger kan endvidere fremlægge  

 redegørelser om den af parten førte politik i henhold til  

 afsnit II.
3	På grundlag af de i stk. 1 omtalte rapporter og de i  

 stk. 2 nævnte oplysninger skal ekspertkomiteen aflægge  

 beretning til Ministerkomiteen.
Denne beretning skal ledsages af de  

 bemærkninger, som parterne er blevet anmodet om at fremsætte, og  

 kan offentliggøres af Ministerkomiteen.
 4	Den i stk. 3 omtalte beretning skal især indeholde  

 ekspertkomiteens forslag til Ministerkomiteen med henblik på  

 udarbejdelsen af eventuelle påkrævede henstillinger fra  

 Ministerkomiteen til en eller flere af parterne.
 5	Europarådets generalsekretær skal hvert andet år  

 aflægge en detaljeret beretning til Den Parlamentariske  

 Forsamling om pagtens anvendelse.
Artikel 17 Ekspertkomiteen 1	Ekspertkomiteen skal bestå af ét medlem fra hver part og  

 vælges af Ministerkomiteen på grundlag af en fortegnelse over  

 enkeltpersoner af den højeste integritet og med anerkendt
sagkundskab i de af pagten omhandlede spørgsmål,  

som er foreslået af den pågældende part.
2	Ekspertkomiteens medlemmer vælges for seks år ad gangen  

 og kan genvælges.
Et medlem, som får forfald, skal afløses  

 i overensstemmelse med den i stk. 1 fastlagte fremgangsmåde, og  

 det nye medlem skal bestride hvervet i den resterende del af  

 forgængerens funktionstid.
3	Ekspertkomiteen fastsætter sin egen forretningsorden.
Komiteens  

 sekretariatsfunktioner skal varetages af Europarådets  

 generalsekretær.
Afsnit V Afsluttende bestemmelser Artikel 18 Denne pagt står åben for undertegnelse af  

 Europarådets medlemsstater.
Den skal ratificeres, accepteres eller  

 godkendes.
Ratifikations-, accept- eller godkendelsesinstrumenter skal  

 deponeres hos Europarådets generalsekretær.
Artikel 19 1	Denne pagt træder i kraft den første dag i måneden  

 efter udløbet af et tidsrum på tre måneder fra den dato,  

 hvor fem medlemsstater af Europarådet har udtrykt deres samtykke til at  

 være bundet af pagten i henhold til bestemmelserne i artikel 18.
 2	For så vidt angår enhver medlemsstat, der på et  

 senere tidspunkt udtrykker sit samtykke til at være bundet af
denne pagt, træder pagten i kraft den første dag i  

 måneden efter udløbet af et tidsrum på tre måneder  

 fra datoen for deponeringen af ratifikations-, accept- eller  

 godkendelsesinstrumentet.
Artikel 20 1	Efter denne pagts ikrafttrædelse kan Europarådets  

 Ministerkomité opfordre enhver ikke-medlemsstat af Europarådet  

 til at tiltræde pagten.
 2	I henseende til enhver tiltrædende stat træder pagten i  

 kraft den første dag i måneden efter udløbet af et  

 tidsrum på tre måneder fra datoen for deponeringen af  

 tiltrædelsesinstrumentet hos Europarådets  

 generalsekretær.
Artikel 21 1	Enhver stat kan samtidig med undertegnelsen eller ved deponeringen af  

 sit ratifikations-, accept-, godkendelses- eller tiltrædelsesinstrument  

 tage et eller flere forbehold over for stk. 2 til 5 i denne pagts  

 artikel 7. Der må ikke tages andre forbehold.
2	Enhver kontraherende stat, som har taget et forbehold i henhold til  

 stk. 1, kan helt eller delvis trække det tilbage ved en meddelelse  

 stilet til Europarådets generalsekretær.
Tilbagetrækningen  

 får virkning den dag, generalsekretæren modtager  

 meddelelsen.
Artikel 22 1	Enhver part kan til hver en tid opsige denne pagt ved meddelelse  

 herom til Europarådets generalsekretær.
 2	En sådan opsigelse får virkning den første dag i  

 måneden efter udløbet af et tidsrum på seks måneder  

 fra den dato, hvor generalsekretæren har modtaget  

 meddelelsen.
Artikel 23 Europarådets generalsekretær skal underrette  

 Europarådets medlemsstater og enhver stat, som har tiltrådt denne  

 pagt, om:
a	enhver undertegnelse; b	deponering af ratifikations-, accept-, godkendelses- eller  

 tiltrædelsesinstrumenter; c	enhver ikrafttrædelsesdato for denne pagt i henhold til artikel  

 19 og 20; d	enhver meddelelse, der er modtaget i medfør af de i artikel 3,  

 stk. 2, indeholdte bestemmelser; e	enhver anden handling, underretning eller meddelelse, der  

 vedrører denne pagt.
 Til bekræftelse heraf har undertegnede, der er  

 behørigt bemyndiget dertil, underskrevet denne pagt.
 Udfærdiget i Strasbourg den 5. november 1992  

 på engelsk og fransk, idet begge tekster skal have samme gyldighed, i  

 ét eksemplar, der skal deponeres i Europarådets arkiv.  

 Europarådets generalsekretær skal fremsende bekræftede  

 genparter til hver af Europarådets medlemsstater og til enhver stat,  

 der er blevet opfordret til at tiltræde denne pagt.
Bemærkninger til forslaget A.
Pagtens forhistorie.
 I flere europæiske lande findes der områder  

 med befolkningsgrupper, der taler et andet end flertalsbefolkningens sprog.  

 Dette er en følge af den historiske udvikling, hvor stater ikke er  

 blevet dannet efter rent sproglige afgrænsninger, og hvor små  

 samfund er blevet opslugt af større.
Situationen for sådanne regionale sprog eller  

 mindretalssprog varierer fra få tusind personer, der taler de  

 omhandlede sprog, til flere millioner.
Fælles for mange af disse sprog  

 er imidlertid, at de i større eller mindre omfang er i en udsat  

 situation, dels på grund af landenes assimilationspolitik, dels og ikke  

 mindst på grund af påvirkningen gennem den moderne civilisation,  

 herunder især massemedierne.
Forskellige organer inden for Europarådet har gennem  

 årene udtrykt bekymring over situationen for disse sprog.
Den  

 europæiske Menneskerettighedskonvention indeholder i artikel 14  

 princippet om ikke-diskrimination, hvorefter enhver forskelsbehandling  

 på grund af bl.a. sprog eller tilhørsforhold til et nationalt  

 mindretal er forbudt i hvert fald med hensyn til nydelsen af de i  

 konventionen anerkendte rettigheder og friheder.
Denne bestemmelse indeholder  

 imidlertid kun en ret til ikke at blive underkastet forskelsbehandling, men  

 ikke et system, der positivt beskytter mindretalssprog og de samfund, der  

 bruger dem.
 Den parlamentariske Forsamling under Europarådet  

 anbefalede derfor i 1961 ved rekommandation 285, at der til supplering af Den  

 europæiske Menneskerettighedskonvention blev vedtaget bestemmelser med  

 henblik på at beskytte mindretals ret til at nyde deres egen kultur,  

 bruge deres eget sprog, oprette egne skoler osv.
Den parlamentariske Forsamling vedtog senere i 1981  

 rekommandation 928 om de uddannelsesmæssige og kulturelle problemer,  

 som mindretalssprog og dialekter i Europa rejser, og Europa-Parlamentet  

 vedtog samme år en resolution om samme spørgsmål.
Begge  

 dokumenter konkluderede, at det var nødvendigt at udarbejde en pagt om  

 regionale sprog eller mindretalssprog og kulturer.
 På baggrund af disse rekommandationer og  

 resolutioner besluttede Den stående Kommunalkonference (CLRAE) at  

 påtage sig arbejdet med udarbejdelsen af en europæisk pagt om  

 regionale sprog eller mindretalssprog på grund af den rolle, som lokale  

 og regionale myndigheder må formodes at have med hensyn til sprog og  

 kulturer på lokalt og regionalt plan.
 Ved resolution 192 (1988) foreslog Kommunalkonferencen  

 teksten til en pagt, som skulle have status som en konvention.
 Dette foranledigede, at Europarådets  

 Ministerkomité nedsatte en ad hoc ekspertkomité om regionale  

 sprog eller mindretalssprog i Europa (CAHLR), der skulle udarbejde en pagt  

 på baggrund af den af Kommunalkonferencen udarbejdede tekst.  

 Ekspertkomiteen indledte sit arbejde i 1989 og forelagde den endelige tekst  

 til et udkast til en pagt for Ministerkomiteen i 1992.
Pagten blev vedtaget af Ministerkomiteen som en konvention  

 på det 478. stedfortrædermøde den 25. juni 1992 og  

 åbnet for undertegnelse i Strasbourg den 5. november 1992. Pagten blev  

 på denne dato undertegnet af 11 af Europarådets medlemslande,  

 herunder af Danmark.
Pagten trådte i kraft den 1. marts 1998 efter at  

 være blevet ratificeret af Finland, Kroatien, Liechtenstein,  

 Nederlandene, Norge og Ungarn.
Pagten er endvidere blevet ratificeret af  

 Schweiz og Tyskland med virkning fra henholdsvis 1. april 1998 og 1. januar  

 1999. Tyskland har i forbindelse med ratifikation af pagten bl.a. anmeldt  

 dansk (og frisisk) i det danske sprogområde i Slesvig-Holsten som  

 mindretalssprog.
B.
Danmarks ratifikation.
Den europæiske pagt om regionale sprog eller  

 mindretalssprog er en folkeretligt bindende konvention.
Ved Danmarks  

 ratifikation af pagten opstår der for Danmark folkeretlige  

 forpligtelser, hvis opfyldelse vil blive overvåget i overensstemmelse  

 med de i pagtens afsnit IV indeholdte bestemmelser.
I henhold til pagtens  

 afsnit II vil Danmark således være forpligtet til at følge  

 en række generelle mål og principper for alle de regionale sprog  

 eller mindretalssprog, der findes i Danmark, og som er omfattet af den i  

 pagten fastlagte definition for sådanne sprog.
De kontraherende stater  

 har herudover mulighed for at udpege bestemte sprog med henblik på den  

 videregående beskyttelse, der er fastlagt i pagtens afsnit III.
Afsnit  

 III indeholder en række konkrete forpligtelser med henblik på at  

 fremme brugen af regionale sprog eller mindretalssprog i forskellige sektorer  

 af samfundslivet.
Der skal vælges mindst 35 bestemmelser, for at et  

 sprog kan anmeldes til den særlige beskyttelse efter afsnit III.
I henhold til pagtens artikel 1 defineres »regionale sprog  

 eller mindretalssprog« i pagten som sprog, der traditionelt bruges inden for  

 et nærmere bestemt område i en stat af den pågældende  

 stats egne statsborgere, som udgør en gruppe, der i antal er mindre  

 end resten af statens befolkning, og som er forskellige fra den  

 pågældende stats officielle sprog.
Den omfatter imidlertid  

 hverken dialekter af den pågældende stats officielle sprog eller  

 sprog, der tales af indvandrere.
 Spørgsmålet om Danmarks ratifikation af  

 pagten har været forelagt Arbejdsministeriet, Erhvervsministeriet,  

 Indenrigsministeriet, Justitsministeriet, Kulturministeriet,  

 Socialministeriet, Statsministeriet, Sundhedsministeriet,  

 Undervisningsministeriet, Sønderjyllands Amtskommune,  

 Kommuneforeningen i Sønderjyllands Amt samt det færøske  

 og grønlandske hjemmestyre.
De pågældende ministerier og myndigheder har  

 meddelt deres tilslutning til, at Danmark ratificerer pagten.
Der er i denne  

 forbindelse enighed om, at en dansk ratifikation af pagten bør omfatte  

 det færøske og grønlandske sprog samt tysk, for så  

 vidt angår det tyske mindretal i Sønderjylland, således at  

 de generelle mål og principper i pagtens afsnit II vil blive  

 gældende for alle tre sprog.
Det foreslås endvidere, at tysk, for  

 så vidt angår det tyske mindretal i Sønderjylland, udpeges  

 som et sprog, der vil være omfattet af pagtens afsnit III,  

 således at der for dette skal udpeges mindst 35 bestemmelser i  

 nævnte afsnit, der skal være gældende for dette sprog.  

 Derimod anses det ikke for relevant at udpege færøsk og  

 grønlandsk som omfattet af bestemmelserne i pagtens afsnit III under  

 hensyn til, at færøsk og grønlandsk er hovedsprog  

 på henholdsvis Færøerne og i Grønland.  

 Anvendelsesområdet for pagtens afsnit III vil være sammenfaldende  

 med anvendelsesområdet for Europarådets rammekonvention af 1.  

 februar 1995 om beskyttelse af nationale mindretal, der trådte i kraft  

 den 1. februar 1998, og som også indeholder bestemmelser, der har til  

 formål at fremme brugen af mindretalssprog.
 Der er herefter opnået tilslutning til, at der i  

 forbindelse med ratifikationen afgives en erklæring med følgende  

 indhold om anvendelsesområdet for pagten:
»Regionale sprog, som defineret i den europæiske  

 pagt om regionale sprog eller mindretalssprog, er i Danmark  

 færøsk og grønlandsk.
Mindretalssprog, som defineret i  

 pagten, er tysk, der tales af det tyske mindretal i Sønderjylland.
I overensstemmelse med pagtens artikel 3, stk. 1,  

 udpeger Danmark tysk som et mindretalssprog, på hvilket de i henhold  

 til artikel 2, stk. 2, i pagten udpegede bestemmelser skal finde  

 anvendelse efter pagtens ikrafttrædelse i Danmark.
Disse bestemmelser  

 er følgende:
Artikel 8, stk. 1, litra a, iv; b, iv; c, iv; d, iii;  

 e, ii; f, ii; g, h og i; stk. 2; Artikel 9, stk. 1, litra b, iii; c, iii; stk. 2,  

 litra a/b/c; Artikel 10, stk. 1, litra a, v; stk. 4, litra c;  

 stk. 5; Artikel 11, stk. 1, litra b, i/ii; c, i/ii; d; e, i;  

 f, ii; g; stk. 2; Artikel 12, stk. 1, litra a, b, d, e, f og g;  

 stk. 2; stk. 3; Artikel 13, stk. 1, litra a, c og d; stk. 2,  

 litra c; Artikel 14, litra a og b.« Danmarks ratifikation af pagten forventes ikke at  

 nødvendiggøre lovændringer, da opfyldelse af pagten i  

 Danmark antages at kunne ske inden for rammerne af gældende lovgivning  

 og administrativ praksis.
Der vil nedenfor under afsnit C blive redegjort  

 nærmere for den lovgivning og praksis mv., der ligger til grund for, at  

 Danmark kan ratificere pagten som foran nævnt.
Det bemærkes, at  

 der i forbindelse med ratifikation af artikel 9, stk. 1, litra b, iii,  

 og litra c, iii, bør afgives en fortolkende erklæring med hensyn  

 til bestemmelsernes anvendelse i Danmark.
 Om det færøske og grønlandske sprog bemærkes  

 følgende:
Det danske rige omfatter Danmark, Færøerne og  

 Grønland.
Færøerne og Grønland indtager imidlertid  

 en særlig stilling som følge af hjemmestyreordningerne for disse  

 dele af riget.
Efter lov om Færøernes hjemmestyre § 11  

 anerkendes færøsk som hovedsproget på  

 Færøerne, men dansk skal læres godt og omhyggeligt, og  

 dansk kan lige så vel som færøsk anvendes i offentlige  

 forhold.
Der undervises således i færøsk som hovedsprog i  

 folkeskolen på Færøerne samt tillige i dansk.
På  

 Færøerne er hovedsproget i retten færøsk, men dansk  

 kan lige så vel anvendes som færøsk.
Efter lov om Grønlands hjemmestyre § 9 er  

 grønlandsk hovedsprog i Grønland.
Endvidere skal der undervises  

 grundigt i dansk.
Både dansk og grønlandsk kan anvendes i  

 offentlige forhold.
Der undervises således i grønlandsk som  

 hovedsprog i folkeskolen i Grønland samt tillige i dansk.
Retssproget  

 er efter den gældende retsplejelov for Grønland dansk og  

 grønlandsk, således at skriftlig og mundtlig tolkning om  

 nødvendigt skal foregå.
På grund af de særlige hjemmestyreordninger  

 for Færøerne og Grønland betegnes befolkningen i  

 Færøerne og Grønland ikke som mindretal i Danmark.
Det  

 færøske og grønlandske sprog vil følgelig heller  

 ikke kunne betegnes som mindretalssprog i pagtens betydning, men vil kunne  

 henregnes til kategorien »regionale sprog«.
På baggrund af  

 hjemmestyrelovenes ovennævnte bestemmelser må de i pagtens afsnit  

 II indeholdte forpligtelser således anses for at være opfyldt for  

 »regionen« Færøerne, henholdsvis Grønland.
Særligt vedrørende det tyske mindretal i  

 Sønderjylland Generelt Af historiske grunde betegnes det tyske mindretal i  

 Danmark som et nationalt mindretal.
Det tyske mindretal i Danmark omfatter ca. 15-20.000  

 mennesker, som hovedsagelig bor i den sydlige og vestlige del af  

 Sønderjyllands Amt, hvor de udgør mellem 5 og 20% af  

 befolkningen i områdets kommuner.
Desuden lever medlemmer af det tyske  

 mindretal spredt over andre dele af Sønderjyllands Amt.
Medlemmerne af det tyske mindretal behersker tysk og taler  

 ligeledes dansk.
En større del, især af landbefolkningen,  

 anvender traditionelt i daglig tale også den danske dialekt  

 »sønderjysk«.
Resten bruger traditionelt »højtysk«.
Beskyttelsen af det tyske mindretals grundlæggende  

 rettigheder er sikret gennem de almindelige bestemmelser i grundloven og  

 anden lovgivning om lighed for loven, religions- og ytringsfrihed,  

 forsamlings- og foreningsfrihed mv.
Et yderligere grundlag blev skabt ved de  

 dansk/tyske regeringserklæringer af 29. marts 1955 om rettighederne for  

 de to landes mindretal nord og syd for grænsen mellem Danmark og  

 Tyskland, de såkaldte København/Bonn-erklæringer.  

 København-erklæringen indeholder ud over en liste over de  

 individuelle rettigheder, der tilkommer medlemmer af det tyske mindretal,  

 følgende generelle principper:
 Bekendelsen til tysk nationalitet og tysk kultur  

 er fri og må ikke af myndighederne bestrides eller  

 efterprøves.
Personer, der tilhører det tyske mindretal og deres  

 organisationer, må ikke hindres i, i tale og skrift, at benytte det  

 sprog de foretrækker.
Anvendelse af det tyske sprog for domstolene og  

 over for forvaltningsmyndighederne retter sig efter de herom i lovgivningen  

 fastsatte forskrifter.
 Almendannende skoler og folkehøjskoler (også faglige)  

 samt børnehaver kan som følge af det i Danmark gældende  

 princip om undervisningsfrihed oprettes af det tyske mindretal i henseende  

 til lovene.
 Da forholdstalsvalgmåden i henhold til kommunallovgivningen  

 anvendes ved nedsættelse af udvalg i de kommunale råd, deltager  

 repræsentanter for det tyske mindretal i udvalgsarbejdet i forhold til  

 deres antal.
 Den danske regering anbefaler, at der inden for rammerne af de til  

 enhver tid gældende regler for radioens benyttelse tages rimeligt  

 hensyn til det tyske mindretal.
 Med hensyn til understøttelse og andre ydelser af offentlige  

 midler, som tilstås efter frit skøn, vil der ikke blive gjort  

 forskel mellem personer, der tilhører det tyske mindretal, og andre  

 statsborgere.
 Ved offentlige bekendtgørelser skal der tages rimeligt hensyn  

 til det tyske mindretals dagblade.
 Det tyske mindretals særlige interesse i at pleje sine  

 religiøse, kulturelle og faglige forbindelser med Tyskland  

 anerkendes.
 Det tyske mindretals organisationer mv.
Hovedorganisationen for det tyske mindretal er Bund  

 deutscher Nordschleswiger   BdN (Forbundet af Tyske Nordslesvigere), der  

 oprettedes i 1945. Formålet med organisationen er at varetage det tyske  

 mindretals interesser i Danmark og at medvirke til en harmonisk udvikling i  

 det dansk-tyske grænseland.
Forbundet er den organisatoriske rygrad i  

 det tyske mindretals parti, Schleswigsche Partei (SP), som især  

 repræsenterer mindretallet i lokalpolitik.
Partiet har et medlem i  

 Sønderjyllands Amtsråd og er desuden repræsenteret i  

 adskillige kommunalbestyrelser.
Efter at det tyske mindretal ved folketingsvalget i 1964  

 mistede sit folketingsmandat, oprettedes der i 1965 et Kontaktudvalg for det  

 Tyske Mindretal, bestående af repræsentanter for Folketingets  

 partier og medlemmer af det tyske mindretal med stats-, og senere  

 indenrigsministeren som formand.
Udvalget har til opgave at sikre det tyske  

 mindretal kontakt med regeringen og Folketinget samt at forhandle  

 indenrigspolitiske anliggender af interesse for mindretallet.
Udvalget holder  

 møde mindst én gang om året.
I 1983 oprettedes efter  

 aftale med den danske regering et sekretariat for det tyske mindretal i  

 København, som varetager den daglige kontakt til Folketinget og  

 regeringen.
Sekretariatets leder udpeges af mindretallet.
Det tyske mindretal udgiver det tysksprogede dagblad »Der  

 Nordschleswiger«, som udkommer i et stabilt oplag.
Der findes derudover ikke  

 tyske uge- eller månedsblade, der er udgivet af mindretallet, ligesom  

 det lokale udbud af radio og tv ikke omfatter nogen særskilt  

 mindretalsdrevet station.
Såvel Danmarks Radio - især den lokale  

 »Radio Syd«   samt TV 2 (»TV-Syd«) behandler imidlertid forhold af interesse  

 for mindretallet.
For fuldstændighedens skyld bemærkes, ar der i  

 øvrigt er et rigt udbud af tyske radio- og tv-stationer, hvis  

 programmer kan modtages i Sønderjylland.
De lokale skole- og børnehaveforeninger for det  

 tyske mindretal, der er sluttet sammen i Deutscher Schul- und Sprachverein  

 für Nordschleswig (Det Tyske Skole- og Sprogforbund), driver 24  

 børnehaver, 1 fritidshjem og i alt 17 skoler.
Disse er 15 folkeskoler,  

 heraf fem centralskoler, et gymnasium (Deutsches Gymnasium i Aabenraa) og en  

 efterskole (i Tinglev). Undervisningssproget i skolerne er tysk, men en bred  

 uddannelse i dansk sprog og litteratur er obligatorisk.
På det tyske  

 gymnasium er undervisningssproget ligeledes tysk med supplerende undervisning  

 i dansk sprog og litteratur, der fører op til en fuld dansk  

 studentereksamen.
De tyske privatskoler modtager i lighed med andre private  

 skoler offentligt tilskud.
Herudover yder staten i henhold til lov om  

 friskoler og private grundskoler mv. et supplerende tilskud til de tyske  

 mindretalsskoler, der fordeles af Det Tyske Skole- og Sprogforbund.
Centralt blandt det tyske mindretals aktiviteter er  

 bibliotekssystemet.
Det omfatter et centralbibliotek, tre kommunebiblioteker  

 og tre mobile biblioteker.
Samlingen omfatter ca. 200.000 bøger fra  

 tysk litteratur.
I henhold til lov om folkebiblioteker mv. yder staten et  

 årligt tilskud til det tyske mindretals biblioteker i  

 Sønderjylland, ligesom bibliotekerne modtager tilskud fra  

 Sønderjyllands Amtskommune og fra de fleste kommuner i  

 Sønderjyllands Amt.
Hovedparten af de personer, som tilhører det tyske  

 mindretal i Sønderjylland, er i trosmæssig henseende  

 evangelisk-lutherske.
De er enten medlemmer af den danske folkekirke eller  

 tilhører en af de tyske frimenigheder i Sønderjylland.
De tyske  

 frimenigheder i Sønderjylland udgør en del af de nordslesvigske  

 evangelisk-lutherske menigheder under den Nordelbische Kirche i Nordtyskland.  

 Ved kgl. resolution af 15. december 1920 blev det bestemt, at der i byerne  

 Haderslev, Aabenraa, Sønderborg og Tønder skulle være  

 ansat to ligestillede sognepræster for henholdsvis den danske og tyske  

 menighed inden for folkekirken.
Denne ordning er fortsat gældende.
De  

 to præster er i deres embedsgerning uafhængige af hinanden og  

 aflønnes på samme måde som andre præster i  

 folkekirken.
Medlemmer af den danske og tyske menighed kan frit vælge,  

 hvem af præsterne de ønsker at blive betjent af.
Det tyske mindretal i Sønderjylland har adgang til  

 diverse foreninger, ungdomsgrupper, sportsklubber mv., hvis mål det er  

 at bevare tyske traditioner.
Mindretallets sportsklubber og andre foreninger  

 for unge kan på linie med andre opnå støtte til deres  

 aktiviteter fra f.eks.
Tipsfonden mv.
En række sociale opgaver inden  

 for mindretallet varetages af foreningen Sozialdienst Nordschleswig, der har  

 modtaget tilskud fra Socialministeriets pulje til støtte af frivilligt  

 socialt arbejde samt tilskud fra Sønderjyllands Amtskommune og  

 kommunerne i amtet.
Endvidere har foreningen modtaget tilskud fra tips- og  

 lottomidlerne.
 Forslagets økonomiske og administrative konsekvenser mv.
Forslaget forventes ikke at få direkte  

 økonomiske eller administrative konsekvenser.
Gennemførelse af  

 pagtens bestemmelser, herunder opfyldelse af en periodisk  

 rapporteringsforpligtelse, skønnes dog at kunne være forbundet  

 med visse omkostninger.
Forslaget ses i øvrigt ikke at have  

 konsekvenser for miljøet eller EU-retlige aspekter.
C.
Pagtens indhold.
Formålet med pagten er at beskytte og fremme  

 regionale sprog eller mindretalssprog som et truet aspekt af Europas  

 kulturarv.
Den indeholder ikke alene en ikke-diskriminationsbestemmelse  

 vedrørende brugen af disse sprog, men også bestemmelser med  

 henblik på at styrke dem.
Formålet er så vidt muligt at  

 sikre, at regionale sprog eller mindretalssprog anvendes inden for uddannelse  

 og medierne og at tillade, at de kan anvendes i det retslige og  

 administrative system, inden for det økonomiske og sociale  

 område og i forbindelse med kulturaktiviteter.
Formålet med pagten er derimod ikke at beskytte  

 sproglige minoriteter, ligesom pagten ikke medfører nogen individuelle  

 eller kollektive rettigheder for de personer, der taler regionale sprog eller  

 mindretalssprog.
Den omhandler heller ikke sprog, der tales af  

 indvandrere.
 Pagten indeholder en præambel og 23 artikler, der er  

 opdelt i 5 afsnit.
 Afsnit I (artikel 1-6) indeholder definitioner  

 vedrørende pagtens anvendelsesområde og generelle bestemmelser  

 om de forpligtelser, som parterne påtager sig i henhold til pagten.
 Afsnit II (artikel 7) indeholder et fælles sæt  

 principper, som gælder for alle regionale sprog eller  

 mindretalssprog.
Afsnit III (artikel 8-14) indeholder en række  

 særlige bestemmelser vedrørende placeringen af regionale sprog  

 eller mindretalssprog i de forskellige områder af samfundslivet for de  

 særligt udpegede sprog.
Deltagerstaterne kan inden for visse  

 begrænsninger vælge, hvilke af disse bestemmelser, der skal  

 anvendes på hvert af de omhandlede sprog.
En stor del af bestemmelserne  

 omfatter flere valgmuligheder med forskellige grader af forpligtelser  

 afhængig af hvert sprogs særlige situation.
 Afsnit IV (artikel 15-17) indeholder  

 gennemførelsesbestemmelser, herunder især vedrørende  

 nedsættelsen af en ekspertkomité, der skal overvåge  

 gennemførelsen af pagten.
 Afsnit V (artikel 18-23) indeholder sædvanlige  

 afsluttende bestemmelser.
 Til de enkelte bestemmelser bemærkes  

 følgende:
Præamblen I præamblen redegøres for pagtens  

 formål.
Det fremhæves således, at beskyttelsen af Europas  

 historiske regionale sprog eller mindretalssprog bidrager til at opretholde  

 og udvikle Europas kulturværdier og -traditioner og udgør et  

 vigtigt bidrag til opbygningen af et Europa, der bygger på principperne  

 om demokrati og kulturel mangfoldighed.
Der henvises i denne forbindelse til  

 de principper, der er nedfældet i FN's internationale konvention om  

 borgerlige og politiske rettigheder og Den europæiske  

 Menneskerettighedskonvention samt det arbejde, der er udført inden for  

 CSCE (nu OSCE), især Helsingfors-slutakten af 1975 og dokumentet fra  

 København-mødet i 1990. Det understreges samtidig, at  

 beskyttelsen og fremme af regionale sprog eller mindretalssprog ikke  

 bør ske på bekostning af de officielle sprog og behovet for at  

 lære dem.
Afsnit I Almindelige bestemmelser Artikel 1 indeholder definitioner vedrørende de  

 grundliggende begreber i pagten.
Ved »regionale sprog eller  

 mindretalssprog« forstås i henhold til artikel 1, litra a,  

 sprog, som traditionelt tales inden for et nærmere bestemt område  

 i en stat af den pågældende stats egne statsborgere, som  

 udgør en gruppe, der i antal er mindre end resten af statens  

 befolkning, og som er forskellige fra den pågældende stats  

 officielle sprog.
Der skal således være tale om sprog, der er  

 blevet talt gennem en lang periode i vedkommende stat, jf. også  

 udtrykket »Europas historiske regionale sprog eller mindretalssprog« i  

 præamblens 2. afsnit, og omhandler ikke sprog, der tales af
indvandrere.
De pågældende sprog må klart adskille sig  

 fra det eller de andre sprog, der tales af resten af statens befolkning, og  

 omfatter ikke dialekter af den pågældende stats officielle sprog.  

 Selvom de omhandlede sprog traditionelt bruges inden for et særligt  

 geografisk område i staten, behøver de ikke inden for dette  

 område at være de dominerende sprog eller tales af  

 flertallet.
I artikel, litra b, defineres »område,  

 hvor det regionale sprog eller mindretalssproget bruges« som det  

 geografiske område, hvor det omtalte sprog er visse menneskers  

 udtryksmåde, og således berettiger til, at de i pagten indeholdte  

 foranstaltninger til at beskytte og fremme sprog tages i anvendelse.
Dette  

 indebærer, at sproget må tales i betydeligt omfang, selvom det  

 kun er af et mindretal.
I artikel 1, litra c, defineres  

»ikke-områderelaterede sprog« som sprog, der bruges af statens  

 egne statsborgere, og som er forskellige fra det eller de sprog, der bruges  

 af resten af statens befolkning, men som - på trods af, at det eller de  

 pågældende sprog traditionelt bruges inden for statens  

 territorium - ikke kan identificeres med et bestemt område inden for  

 dette.
Kun en begrænset del af pagten kan derfor anvendes på  

 disse sprog.
Dette gælder især de generelle bestemmelser i afsnit  

 II, jf. nærmere nedenfor vedrørende artikel 7, stk. 5.  

 Eksempler på »ikke-områderelaterede sprog« er jiddisch og romani.
Artikel 2 indeholder bestemmelser om parternes  

 forpligtelser i henhold til pagten.
I henhold til stk. 1  

forpligter parterne sig til at anvende de generelle bestemmelser i afsnit  

 II på alle de regionale sprog eller mindretalssprog, der tales inden  

 for deres territorium, og som er omfattet af definitionen i artikel 1. I  

 Danmark gælder forpligtelsen således det færøske og  

 grønlandske sprog samt tysk i de områder af Danmark, hvor det  

 omhandlede sprog traditionelt bruges.
Det bemærkes i denne forbindelse,  

 at pagten ikke indeholder nogen territorialklausul, der gør det muligt  

 at udelukke en del af statens højhedsområde fra pagtens  

 anvendelsesområde.
Stk. 2 indeholder bestemmelser om de  

 forpligtelser, som parterne påtager sig med hensyn til sprog, der i  

 henhold til artikel 3 er anmeldt til at være omfattet af afsnit III.  

 Der skal udpeges mindst 35 stykker eller punkter fra bestemmelserne i afsnit  

 III, herunder mindst tre fra hver af artiklerne 8 og 12, og et fra hver af  

 artiklerne 9, 10, 11 og 13. Det er også muligt for staterne at undlade  

 at lade et sprog være omfattet af afsnit III i pagten, såfremt  

 dette kan ske uden at stride mod pagtens formål og principper.
Det  

 bemærkes, at pagten både indeholder forpligtelser, der kan  

 vælges kumulativt, og forpligtelser, hvor der under hensyntagen til  

 hvert sprogs situation skal foretages et valg mellem forskellige muligheder.  

 Disse er kendetegnet ved ordet »eller« mellem de forskellige forpligtelser og  

 omfatter valgmuligheder af større eller mindre forpligtende  

 karakter.
Artikel 3 beskriver proceduren for  

 gennemførelsen af de principper, der er fastlagt i artikel 2. Hver  

 kontraherende stat skal i sit ratifikations-, accept eller  

 godkendelsesinstrument dels anføre de regionale sprog eller  

 mindretalssprog, på hvilke afsnit III skal anvendes, dels de stykker i  

 afsnit III, der i henhold til artikel 2, stk. 2, er udvalgt til at  

 gælde for hvert enkelt af disse sprog, som ikke behøver at  

 være de samme for hvert sprog.
Som anført under artikel 2  

 kræves det ikke, at staterne accepterer både afsnit II og III,  

 idet de kan begrænse sig til at ratificere pagten uden at udpege noget  

 sprog med henblik på anvendelsen af afsnit III.
I dette tilfælde  

 gælder kun afsnit II.
Hensigten med pagten er imidlertid, at staterne  

 så vidt muligt skal gøre brug af de muligheder, som afsnit III  

 frembyder.
Staterne kan endvidere på et hvilket som helst senere  

 tidspunkt påtage sig nye forpligtelser enten ved at acceptere nye  

 stykker i afsnit III eller ved at udstrække bestemmelserne i afsnit III  

 til andre regionale sprog eller mindretalssprog.
Artikel 3 giver endelig  

 mulighed for, at staterne kan beslutte, at pagten også skal anvendes  

 på officielle sprog, som er mindre udbredte på hele eller dele af  

 dens territorium.
 I artikel 4 fremhæves, at intet i pagten  

 må fortolkes som en begrænsning i den beskyttelse, der er sikret  

 ved Den europæiske Menneskerettighedskonvention, eller berøre  

 mere gunstige bestemmelser om regionale sprogs eller mindretalssprogs status  

 eller retsregler for personer, der tilhører mindretal, som måtte  

 være fastlagt i deltagerstaternes lovgivning eller i internationale  

 overenskomster.
 Artikel 5 vedrører forpligtelsen til ikke at  

 udøve virksomhed eller foretage handlinger, der strider mod  

 formålene i FN-pagten eller andre folkeretlige forpligtelser, herunder  

 princippet om staters suverænitet og territoriale integritet, jf.  

 også præamblens afsnit 6 in fine.
 Artikel 6 indeholder en pligt for deltagerstaterne  

 til at sørge for, at de berørte myndigheder, organisationer og  

 personer bliver underrettet om de rettigheder og forpligtelser, der  

 følger af pagten.
Afsnit II Mål og principper i henhold til artikel 2,  

 stk. 1 Som nævnt under artikel 2 indeholder afsnit II  

 generelle bestemmelser, som skal gælde for alle de regionale sprog  

 eller mindretalssprog, der tales inden for deltagerstaternes territorium, og  

 som er omfattet af definitionen i artikel 1. I overensstemmelse hermed skal  

 staterne i henhold til artikel 7, stk. 1, inden for de  

 områder, hvor sådanne sprog bruges, og under hensyntagen til  

 hvert sprogs situation basere deres politik, lovgivning og praksis  

 på en række mål og principper, som i hovedtræk er  

 følgende, jf. nærmere stk. 1, litra a-i: Regionale sprog  

 eller mindretalssprog skal anerkendes som et udtryk for kulturrigdom  

(litra a), og det geografiske område for hvert af disse sprog  

 skal respekteres med henblik på at sikre, at administrative opdelinger  

 ikke er til hinder for udviklingen af de pågældende sprog  

 (litra b). Med henblik på fremme af regionale sprog eller  

 mindretalssprog er der behov for resolut handling, herunder med henblik  

 på, at regionale sprog eller mindretalssprog kan bruges såvel  

 mundtligt som skriftligt, ikke blot i private, men også i offentlige  

 anliggender (litra c og d). Undervisning i og studier af regionale  

 sprog eller mindretalssprog skal sikres (litra f og h), ligesom der  

 skal være mulighed for, at personer, der ikke taler et regionalt sprog  

 eller mindretalssprog, kan lære vedkommende sprog (litra g).  

 Endelig skal grupper, der taler det samme regionale sprog eller  

 mindretalssprog, have mulighed for at udvikle deres indbyrdes forbindelser  

 både inden for staten og på tværs af landegrænser  

 (litra e og i).
Artikel 7, stk. 2, indeholder et forbud mod  

 uretmæssig forskelsbehandling med hensyn til brugen af regionale sprog  

 eller mindretalssprog og fremhæver, at positive  

 særforanstaltninger kan være nødvendige med henblik  

 på at bevare og fremme sådanne sprog.
Ved stk. 3  

 forpligtes deltagerstaterne til at fremme den gensidige respekt og  

 forståelse mellem de forskellige sproglige grupper i landet, især  

 inden for uddannelsessystemet og massemedierne.
I stk. 4  

opfordres der til, at grupper, der bruger regionale sprog eller  

 mindretalssprog, om nødvendigt opretter organer, der kan rådgive  

 myndighederne i alle spørgsmål vedrørende de omhandlede  

 sprog.
I henhold til stk. 5 forpligter deltagerstaterne sig til  

 så vidt muligt at anvende forannævnte principper på  

 ikke-områderelaterede sprog, jf. artikel 1, litra c, vedrørende  

 definitionen af disse sprog.
Afsnit III Foranstaltninger til fremme af brugen af regionale sprog  

 eller mindretalssprog på det offentlige område i overensstemmelse  

 med de forpligtelser, der er indgået i henhold til artikel 2,  

 stk. 2.
Artikel 8 om uddannelse indeholder i  

stk. 1 forskellige valgmuligheder med hensyn til de  

 forpligtelser, som staterne vil påtage sig inden for  

 uddannelsesområdet for de sprog, der er udpeget i henhold til artikel  

 3, jf. artikel 2, stk. 2. Bestemmelsen i stk. 1 vedrører kun  

 det område, hvor sådanne sprog bruges og skal anvendes under  

 hensyntagen til hvert af disse sprogs situation og uden at medføre  

 nogen begrænsning i undervisningen i statens officielle sprog.  

 Bestemmelsen omhandler i litra a-f forskellige uddannelsestrin:  

 førskoleundervisning og grundskoleundervisning, afsluttende  

 grundskole- og gymnasieundervisning, tekniske uddannelser og  

 erhvervsuddannelser, universitetsuddannelser og andre videregående  

 uddannelser samt voksen- og efteruddannelser.
For hvert af disse trin er der  

 forskellige valgmuligheder, der kan afpasses hvert sprogs situation.   

 Litra g omhandler en generel pligt til at sikre, at der undervises i de  

 omhandlede sproggruppers historie og kultur, således at også  

 ikke-brugere af disse sprog kan blive bekendt hermed.
I henhold til litra  

 h forpligter deltagerstaterne sig til at sørge for uddannelse af  

 de lærere, som er nødvendig for at kunne gennemføre de af  

 stykkerne a-g, som staten har godkendt.
Litra i indeholder endelig en  

 bestemmelse om kontrolorganer til at overvåge de foranstaltninger, der  

 er truffet inden for uddannelsesområdet for så vidt angår  

 vedkommende regionale sprog eller mindretalssprog.
Der skal udarbejdes  

 periodiske rapporter om resultaterne heraf, som skal offentliggøres.
Stk. 2 omhandler muligheden for, at staterne  

 tillige kan tilbyde undervisning på eller i det regionale sprog eller  

 mindretalssproget i andre områder end dem, hvor disse sprog  

 traditionelt bruges.
Dette gælder dog kun, såfremt antallet af  

 brugere af de omhandlede sprog berettiger dertil.
 Som nævnt forpligter deltagerstaterne sig efter  

 artikel 2, stk. 2, til for de sprog, der udpeges i henhold til artikel  

 3, at anvende mindst tre bestemmelser i artikel 8.
 De danske myndigheder har i denne forbindelse udpeget  

 nedennævnte bestemmelser i artikel 8 til at gælde for tysk, der  

 tales af det tyske mindretal i Sønderjylland:
 Artikel 8, stk. 1, litra a, iv,  

 vedrørende førskoleundervisning.
»Førskoleundervisning« omfatter i Danmark, jf.  

 folkeskolelovens § 37, i hovedsagen kun de 1-årige  

 børnehaveklasser, som er et tilbud til børn, som fylder 6  

 år i det pågældende kalenderår.
Også de  

 tysksprogede private grundskoler har adgang til at oprette  

 børnehaveklasser for det nævnte alderstrin, således at de  

 modtager tilskud fra staten, jf. nedenfor.
 Bestemmelsen vedrørende fremme af  

 førskoleundervisning i det omhandlede mindretalssprog anses  

 således at være opfyldt ved allerede gældende  

 lovgivning.
 Artikel 8, stk. 1, litra b, iv,  

 vedrørende grundskoleundervisning.
I henhold til lov om friskoler og private grundskoler m.v.  

 kan der oprettes frie grundskoler med tysk som almindeligt  

 undervisningssprog.
Det offentlige tilskud omfatter ca. 80% af  

 udgifterne.
 Bestemmelsen vedrørende undervisning på  

 grundskoleniveau anses derfor for opfyldt ved allerede gældende  

 lovgivning.
 Artikel 8, stk. 1, litra c, iv,  

 vedrørende afsluttende grundskole- og gymnasieundervisning.
 Bestemmelsen er opfyldt på afsluttende  

 grundskoleniveau i kraft af privatskolernes tysksprogede undervisning og er  

 på gymnasieniveau opfyldt ved, at der på Deutsches Gymnasium i  

 Aabenraa tilbydes undervisning på tysk, der fører op til en fuld  

 dansk studentereksamen.
 Artikel 8, stk. 1, litra d, iii,  

 vedrørende tekniske uddannelser og erhvervsuddannelser.
 Bestemmelsen anses for opfyldt ved muligheden for at  

 vælge tysk som valgfag inden for erhvervsuddannelserne.
 Artikel 8, stk. 1, litra e, ii,  

 vedrørende universitets- og anden højere uddannelse.
 Bestemmelsen er opfyldt, da tysk udbydes som fag på  

 universiteter og andre højere læreanstalter.
 Artikel 8, stk. 1, litra f, ii,  

 vedrørende voksen- og efteruddannelser.
Bestemmelsen anses for opfyldt ved, at der i henhold til  

 lov om almen voksenuddannelse (AVU-loven) ved hvert voksenuddannelsescenter  

 skal tilbydes undervisning i kernefagene dansk, matematik, engelsk, tysk  

 eller fransk, samfundsfag og naturfag, som hvert voksenuddannelsescenter  

 har pligt til at udbyde mindst én gang om året.
Der er 72  

 voksenuddannelsescentre i Danmark.
 Artikel 8, stk. 1, litra g, vedrørende  

 undervisning i historie og kultur.
Bestemmelsen må bl.a. anses for opfyldt gennem  

 folkeskolens undervisning i historie og tysk.
I henhold til folkeskoleloven  

 omfatter undervisningen i den 9-årige grundskole for alle elever  

 historie på 3.- 8. klassetrin og samfundsfag på 9. klassetrin.  

 Endvidere skal der tilbydes eleverne undervisning i tysk på 7.- 9.  

 klassetrin.
Formålet med undervisningen i historie er bl.a. at give  

 eleverne mulighed for at beskæftige sig med historiske begivenheder og  

 samfundsforhold fra alle tidsperioder og at lære eleverne at se  

 Danmarks historie i sammenhæng med resten af Nordens, Europas og  

 Verdens historie.
Forholdet til nabolandet Tyskland og dettes historie og  

 kultur vil naturligt indgå i denne undervisning.
Formålet med  

 undervisningen i tysk er udover tilegnelse af sproglige færdigheder i  

 tysk at give eleverne indblik i kultur- og samfundsforhold i tysktalende  

 lande.
 Artikel 8, stk. 1, litra h, vedrørende  

 uddannelse af lærere.
Bestemmelsen anses for opfyldt ved, at der i  

 bestemmelserne om statens uddannelsesstøtte er fastsat særlige  

 vilkår for det tyske mindretal i Danmark, idet der efter styrelsens  

 nærmere bestemmelse kan gives uddannelsesstøtte til uddannelser  

 i Tyskland, jf. § 50 i bekendtgørelse om statens  

 uddannelsesstøtte indtil kandidatgrad eller magisterkonferensgrad.
I  

 praksis gives der støtte til uddannelser til  

 børnehavepædagog, lærer (herunder gymnasielærer),  

 præst og bibliotekar.
Støtten gives til hele uddannelsens  

 normerede studietid, mens der efter de almindelige regler kun gives  

 støtte i op til fire år til uddannelser uden for Norden.
 Artikel 8, stk. 1, litra i, om oprettelse af  

 et eller flere kontrolorganer.
Som det fremgår af pagtens artikel 15, stk. 1,  

 vil Danmark ved ratifikation af pagten være forpligtet til at afgive  

 periodiske rapporter til Europarådets generalsekretær om  

 gennemførelsen af pagten.
Bestemmelsen i artikel 8, stk. 1, litra  

 i, vil således kunne opfyldes ved nedsættelse af en arbejdsgruppe  

 blandt de berørte ressortministerier og det tyske mindretal, der med  

 mellemrum mødes for at gennemgå og vurdere de foranstaltninger,  

 der er truffet med hensyn til de bestemmelser i pagtens afsnit III, som  

 Danmark har godkendt, herunder på undervisningsområdet.
 Artikel 8, stk. 2, om uddannelse i andre  

 områder.
Bestemmelsen anses for opfyldt ved muligheden for at  

 modtage undervisning i tysk i folkeskolen på 7.- 9. klassetrin, jf.  

 bemærkningerne til stk. 1, litra g, foran, ligesom der i  

 gymnasierne kan vælges tysk som fortsættersprog eller  

 begyndersprog.
Tysk udbydes endvidere som fag ved universiteter og andre  

 højere læreanstalter, jf. bemærkningerne til stk.1, litra  

 e, ii, foran.
Artikel 9 indeholder forskellige bestemmelser om  

 muligheden for at anvende regionale sprog eller mindretalssprog inden for  

 retsvæsenet.
Stk. 1 vedrører procesførelse  

 ved domstolene og gælder i de retskredse, hvor antallet af indbyggere,  

 der bruger de pågældende sprog, berettiger til de omhandlede  

 foranstaltninger, uden at dette dog må hindre en passende retspleje.  

 Der sondres mellem straffesager (litra a), borgerlige sager (litra  

 b) og procesførelse vedrørende  

 forvaltningsspørgsmål (litra c). Som det fremgår af  

 ordene »og/eller«, kan de forskellige muligheder i stk. 1 anvendes  

 kumulativt.
Bestemmelserne indebærer i hovedtræk, at der kan  

 vælges mellem, om sagen skal føres på det regionale sprog  

 eller mindretalssproget, om parterne kan bruge et sådant sprog under  

 retshandlingen, og/eller om dokumenter og bevismateriale kan fremlægges  

 på et regionalt sprog eller mindretalssprog, eventuelt ved hjælp  

 af tolke og oversættelser.
Bestemmelsen i litra a, ii, hvorefter  

 deltagerstaterne med hensyn til straffesager forpligter sig til at sikre den  

 tiltaltes ret til at bruge sit regionale sprog eller mindretalssprog,  

 går videre end den ret, der i artikel 6, stk. 3, e), i Den  

 europæiske Menneskerettighedskonvention er tillagt den anklagede med  

 hensyn til retten til at få vederlagsfri bistand af en tolk, hvis han  

 ikke forstår eller taler det sprog, der anvendes i retten.  

 Formålet med litra d er at sikre, at eventuel brug af tolke og  

 oversættelser, der kan være nødvendig efter litra b og c  

 vedrørende borgerlige sager og sager om  

 forvaltningsspørgsmål, ikke medfører merudgifter for de  

 pågældende.
I tilfælde af, at staterne ikke vælger  

 dette stykke, må spørgsmålet løses på anden  

 måde, f.eks. ved at udgifterne bæres af den person, som anmoder  

 om brug af et regionalt sprog eller mindretalssprog, eller deles mellem  

 parterne.
 Stk. 2 vedrører gyldigheden af  

 juridiske dokumenter, der er udfærdiget på et regionalt sprog  

 eller mindretalssprog, medens stk. 3 omhandler oversættelse  

 af love mv. til regionale sprog eller mindretalssprog.
 Som nævnt forpligter deltagerstaterne sig efter  

 artikel 2, stk. 2, til for de sprog, der udpeges i henhold til artikel  

 3, at anvende mindst én bestemmelse i artikel 9.
 De danske myndigheder har i denne forbindelse udpeget  

 følgende bestemmelser i artikel 9 til at gælde for tysk, for  

 så vidt angår det tyske mindretal i Sønderjylland.  

 Bestemmelserne vil kunne ratificeres, uden at det vil kræve  

 lovændring:
 Artikel 9, stk. 1, litra b, iii, hvorefter det  

 i borgerlige sager skal være tilladt, at dokumenter og bevismateriale  

 kan fremlægges på de regionale sprog eller mindretalssprogene, om  

 nødvendigt ved hjælp af tolke og oversættelser.
 Artikel 9, stk.1, litra c, iii, hvorefter det i  

 sager vedrørende forvaltningsspørgsmål skal være  

 tilladt, at dokumenter og bevismateriale kan fremlægges på de  

 regionale sprog eller mindretalssprogene, om nødvendigt ved  

 hjælp af tolke og oversættelser.
 Artikel 9, stk. 2, litra a, b og c, der  

 forpligter deltagerstaterne til ikke at anfægte gyldigheden af  

 juridiske dokumenter, der er udfærdiget i staten, alene på grund  

 af, at de foreligger på et regionalt sprog eller mindretalssprog.
Det bemærkes, at en forudsætning for, at  

 ovennævnte bestemmelser i artikel 9, stk. 1, kan  

 ratificeres uden lovændring, er, at bestemmelserne tillader, at  

 deltagerstaterne kan pålægge de personer, der vælger at  

 benytte muligheden for at fremlægge dokumenter og bevisligheder  

 på deres regionale sprog eller mindretalssprog, at afholde udgifter til  

 oversættere og tolke.
Efter regeringens opfattelse følger dette  

 resultat af artikel 9, stk. 1, litra d, modsætningsvis, jf.  

 bemærkningerne til stk. 1, litra d, foran.
Ved vurderingen af, at ovennævnte bestemmelser i  

 artikel 9, stk. 1, kan ratificeres uden lovændring, er det  

 endvidere lagt til grund, at disse bestemmelser ikke udelukker, at  

 deltagerstaterne som udgangspunkt kan kræve, at det fremmedsprogede  

 dokument skal være ledsaget af en oversættelse.
Det  

 bemærkes i den forbindelse, at retsplejelovens § 149, stk. 2,  

 1. pkt., bestemmer, at dokumenter, der er affattede i fremmede sprog, skal  

 ledsages af en oversættelse, der, når retten eller modparten  

 forlanger det, skal bekræftes af en translatør.
Efter  

 § 149, stk. 2, 2. pkt., kan oversættelse dog frafaldes,  

 når begge parter er enige derom, og retten tiltror sig fornødent  

 kendskab til det fremmede sprog.
Med henblik på tydeliggørelse  

 af den danske retstilstand på området foreslås det, at der  

 i forbindelse med Danmarks ratifikation af pagten afgives en fortolkende  

 erklæring om spørgsmålet.
Formålet med artikel 10 er at skabe mulighed  

 for, at brugere af regionale sprog eller mindretalssprog kan udøve  

 deres rettigheder som borgere over for forvaltningsmyndighederne under  

 forhold, der respekterer deres særlige udtryksform.
Artiklen sondrer  

 mellem statslige forvaltningsmyndigheder (stk. 1), lokale og  

 regionale myndigheder (stk. 2) og organer, der yder offentlige  

 serviceydelser (stk. 3). Inden for hvert område har  

 deltagerstaterne mulighed for at forpligte sig i forhold til forskellige  

 situationer.
Der sondres hovedsageligt mellem tilfælde, hvor et  

 regionalt sprog eller mindretalssprog godkendes som et sprog, der bruges af  

 forvaltningsmyndighederne, og tilfælde, hvor det omhandlede sprog kan  

 anvendes ved kontakt mellem myndighederne og personer, som henvender sig til  

 myndighederne på dette sprog.
Eksempelvis vil staterne kunne forpligte  

 sig til at tillade, at mundtlige eller skriftlige ansøgninger kan  

 indgives på et regionalt sprog eller et mindretalssprog.
Dette  

 indebærer dog ikke en pligt for myndighederne til at svare på  

 dette sprog.
Endvidere vil staterne kunne forpligte sig til at tillade, at  

 brugere af regionale sprog eller mindretalssprog med gyldig virkning kan  

 fremlægge et dokument på disse sprog.
Foranstaltningerne i artiklens stk. 1 og 3  

 gælder kun »i det omfang dette med rimelighed kan lade sig  

 gøre«.
Hermed menes, at staterne i det enkelte tilfælde kan  

 foretage en konkret vurdering af, om de med foranstaltningen forbundne  

 udgifter og personalemæssige omkostninger vil være  

 uforholdsmæssigt store.
Bestemmelserne i stk. 2, og især  

 forpligtelsen for staterne til at »tillade og/eller fremme« de omhandlede  

 foranstaltninger, er udformet således, at de tager hensyn til  

 princippet om lokalt og regionalt selvstyre.
Stk. 4 indeholder en beskrivelse af  

 foranstaltninger, der kan træffes med henblik på at  

 gennemføre de bestemmelser i stk. 1, 2 og 3, som staten har  

 godkendt.
Stk. 5 indeholder en bestemmelse om, at staterne kan  

 forpligte sig til at give personer tilladelse til at bruge eller antage  

 efternavne på de regionale sprog eller mindretalssprogene.
 Som nævnt forpligter deltagerstaterne sig efter  

 artikel 2, stk. 2, til for de sprog, der udpeges i henhold til artikel  

 3, at anvende mindst én bestemmelse i artikel 10.
 De danske myndigheder har i denne forbindelse udpeget  

 følgende bestemmelser i artikel 10, der vil kunne ratificeres, uden at  

 det vil kræve lovændring.
Artikel 10, stk. 1, litra a, v, der forpligter  

 deltagerstaterne til - i det omfang det med rimelighed kan lade sig  

 gøre - at sikre, at brugere af regionale sprog eller mindretalssprog  

 med gyldig virkning kan fremlægge dokumenter, der er affattet på  

 et sådant sprog, for statslige forvaltningsmyndigheder.
Forpligtelsen  

 er begrænset til at gælde i områder, hvor antallet af  

 personer, som bruger det pågældende sprog, berettiger hertil.
 Artikel 10, stk. 4, litra c, hvorefter  

 deltagerstaterne - i videst muligt omfang - skal imødekomme  

 ønsker fra medarbejdere i den offentlige forvaltning med  

 kendskab til et regionalt sprog eller mindretalssprog om at blive ansat i det  

 område, hvor det pågældende sprog bruges.
 Artikel 10, stk. 5, hvorefter deltagerstaterne  

 skal give tilladelse til, at personer kan bruge eller antage efternavne  

 på de regionale sprog eller mindretalssprogene.
Artikel 11 indeholder forskellige foranstaltninger  

 vedrørende medierne til gavn for brugere af regionale sprog eller  

 mindretalssprog inden for de respektive områder for disse sprog.
Da de  

 offentlige myndigheder i de forskellige stater har varierende kontrol over  

 medierne, er det i stk. 1 anført, at omfanget af deres  

 forpligtelser afhænger af deres kompetence eller rolle på dette  

 område.
Det understreges endvidere, at statens rolle med henblik  

 på at skabe de nødvendige betingelser for at formålet med  

 artiklen kan opfyldes, er begrænset af princippet om mediernes  

 uafhængighed.
Stk. 1 sondrer mellem de forpligtelser, som  

 foreslås til gavn for regionale sprog eller mindretalssprog inden for  

 radio- og fjernsynsområdet, afhængig af om sidstnævnte  

 udøver public service-virksomhed, jf. litra a.
Såfremt  

 radio- og fjernsynsvirksomhed hviler på ren privat virksomhed, kan  

 staterne kun »fremme og/eller lette« de omhandlede foranstaltninger, jf.  

litra b og c, samt litra d  vedrørende  

 lydproduktioner og audiovisuelle produktioner.
Tilsvarende gælder  

 vedrørende den skrevne presse, jf. litra e.
Litra f  

 indeholder forskellige muligheder for økonomisk støtte til  

 medier, som bruger regionale sprog eller mindretalssprog, medens litra  

 g omhandler støtte til uddannelse af journalister og andre  

 medarbejdere inden for medier, der bruger de omhandlede sprog.
 Stk. 2 omhandler pligten til at sikre  

 kommunikationsfrihed og pligt til at tage forholdsregler med henblik  

 på, at der ikke lægges begrænsninger i ytringsfriheden.  

 Disse rettigheder kan dog underkastes samme begrænsninger, som  

 indeholdes i artikel 10, stk. 2, i Den europæiske  

 Menneskerettighedskonvention vedrørende ytringsfrihed.
 Stk. 3 indeholder en pligt til at sikre, at  

 brugerne af regionale sprog eller mindretalssprog får deres interesser  

 repræsenteret eller varetaget i organer, der skal sikre mediernes  

 uafhængighed og alsidighed.
 Som nævnt, skal der efter artikel 2, stk. 2,  

 udpeges mindst én bestemmelse i artikel 11 for sprog, der udpeges i  

 henhold til artikel 3.
 De danske myndigheder har, for så vidt angår  

 det tyske mindretal i Sønderjylland, udpeget følgende  

 bestemmelser i artikel 11, der anses for opfyldt gennem gældende  

 lovgivning:
 Artikel 11, stk. 1, litra b, i og ii, samt litra  

 c, i og ii, der omhandler etablering af radio- og tv-stationer på  

 regionale sprog eller mindretalssprog, eller regelmæssig udsendelse af  

 programmer på disse sprog.
 Loven om radio- og fjernsynsvirksomhed åbner  

 mulighed for, at selskaber, foreninger og lignende kan få tilladelse  

 til at drive deres egen lokale radio- eller fjernsynsvirksomhed.  

 Sendetilladelser udstedes af lokale nævn, der skal have en alsidig  

 repræsentation af det lokale foreningsliv.
 Desuden kan alle, der ikke har tilladelse til lokal  

 programvirksomhed, få tilladelse til radio- og fjernsynsvirksomhed ved  

 hjælp af satellit eller kabelanlæg.
 Kulturministeriet yder årligt et tilskud på i  

 alt 50 mio. kr. til ikke-kommerciel lokal radio- og fjernsynsvirksomhed.
 Loven giver således mulighed for, at det tyske  

 mindretal i Sønderjylland på lige fod med danske selskaber,  

 foreninger og lignende kan udsende lokale radio- og tv-programmer på  

 deres eget sprog.
 Artikel 11, stk. 1, litra d, hvorefter  

 deltagerstaterne forpligter sig til at fremme og/eller lette fremstillingen  

 og distributionen af lydproduktioner og audiovisuelle produktioner på  

 de regionale sprog eller mindretalssprogene.
 Der henvises til bemærkningerne foran  

 vedrørende litra b og c.
 Artikel 11, stk. 1, litra e, i, hvorefter  

 deltagerstaterne forpligter sig til at fremme og/eller lette etableringen  

 og/eller opretholdelsen af mindst én avis på de regionale sprog  

 eller mindretalssprogene.
Ved lov om økonomisk bistand til Dagspressens  

 Finansieringsinstitut (lov nr. 192 af 9. maj 1984 som ændret ved lov  

 nr. 1113 af 29. december 1997) er der gennemført muligheder for at yde  

 økonomisk støtte til dagblade.
Ordningen administreres af  

 Dagspressens Finansieringsinstitut, og det overordnede formål er at  

 sikre et større og varieret udbud af aviser end markedsvilkårene  

 i sig selv vil føre til, fordi det anerkendes, at aviserne har en  

 særlig betydning for samfundet, demokratiet og ytringsfriheden.
Tilskud  

 kan ydes til opførelse, ombygning, udvidelse mv. af anlæg til  

 avisfremstilling og distribution, produktudvikling mv. og til  

 økonomisk sanering og udviklingsstøtte.
Dagbladet "Der  

 Nordschleswiger«, der er det tyske mindretals avis i Sønderjylland,  

 har i perioden fra instituttets start modtaget støtte 4 gange og har  

 herved modtaget støtte på i alt 820.000 kr.
Det bemærkes,  

 at der ikke er tale om regelmæssig støtte, men støtte  

 ydet efter konkret vurdering.
 Artikel 11, stk. 1, litra f, ii, hvorefter  

 deltagerstaterne forpligter sig til at anvende de gældende  

 økonomiske støtteforanstaltninger til også at gælde  

 for audiovisuelle produktioner på det regionale sprog eller  

 mindretalssprogene.
Der henvises til bemærkningerne foran  

 vedrørende litra b og c.
Det bemærkes, at støtte til  

 lokal radio- og fjernsynsvirksomhed ikke beregnes under særlig hensyn  

 til ekstraomkostninger ved udsendelse på regionale sprog eller  

 mindretalssprog, jf. litra f, i.
 Artikel 11, stk. 1, litra g, hvorefter  

 deltagerstaterne forpligter sig til at støtte uddannelse af  

 journalister og andre medarbejdere til medier, der bruger regionale sprog  

 eller mindretalssprog.
Som nævnt under artikel 8, stk. 1, h, kan  

 uddannelsessøgende, der tilhører det tyske mindretal i Danmark,  

 efter § 50 i bekendtgørelse om statens uddannelsesstøtte  

 efter styrelsens nærmere bestemmelse få uddannelsesstøtte  

 (SU) til uddannelse i Tyskland.
Studerende fra det tyske mindretal i Danmark,  

 som vil tage en journalist- eller medieuddannelse i Tyskland med henblik  

 på benyttelse af det tyske sprog, vil således kunne modtage SU i  

 hele forløbet af uddannelsen - også selv om uddannelsen varer  

 mere end 4 år.
 Artikel 11, stk. 2, vedrørende retten  

 til frit at modtage radio- og tv-programmer mv.
 Bestemmelsen er fuldt ud opfyldt i dansk lovgivning.
Artikel 12 giver mulighed for, at staterne på  

 forskellig måde kan forpligte sig til at fremme kulturaktiviteter og  

 -faciliteter vedrørende regionale sprog eller mindretalssprog.  

Stk. 1 vedrører de områder, hvor der bruges  

 regionale sprog eller mindretalssprog, og kan som i tilfældet  

 vedrørende artikel 11 om medierne kun anvendes i det omfang, de  

 offentlige myndigheder har kompetence eller spiller en rolle på dette  

 område, jf. nærmere litra a-h.
Stk. 2  

 åbner mulighed for, at staterne kan forpligte sig til også at  

 tilvejebringe tilsvarende aktiviteter og faciliteter i andre områder  

 end dem, hvor de regionale sprog eller mindretalssprogene traditionelt  

 bruges, jf. den tilsvarende bestemmelse i artikel 8, stk. 2,  

 vedrørende uddannelse.
Stk. 3 indeholder en pligt til, at  

 staterne træffer passende foranstaltninger med hensyn til regionale  

 sprog eller mindretalssprog og de kulturer, de afspejler, i deres  

 kulturpolitik over for udlandet.
 Som nævnt, skal der efter artikel 2, stk. 2,  

 anvendes mindst tre bestemmelser i artikel 12 for sprog, der udpeges i  

 henhold til artikel 3.
De danske myndigheder har udpeget følgende  

 bestemmelser i artikel 12 til at gælde for det tyske mindretal i  

 Sønderjylland.
Bestemmelserne anses for opfyldt i henhold til  

 gældende lovgivning:
 Artikel 12, stk. 1, litra a, hvorefter  

 deltagerstaterne forpligter sig til at fremme udtryksformer og initiativer,  

 der er særegne for regionale sprog eller mindretalssprog, og fremme  

 forskellige måder for adgang til de på disse sprog skabte  

 værker.
Af Kulturministeriet ydes der årligt af tipsmidlerne  

 et særligt beløb på 50.000 kr. til det tyske mindretals  

 kulturelle aktiviteter.
Endvidere ydes der i henhold til § 16 i lov om  

 folkebiblioteker mv. et særligt tilskud på ca. 2,3 mio. kr.  

 årligt til det tyske mindretals biblioteker i Sønderjylland.
Af  

 Sønderjyllands Amt ydes der endvidere et årligt tilskud på  

 378.000 kr. (1999) til det tyske centralbibliotek i Aabenraa, ligesom der af  

 de fleste kommuner i Sønderjyllands Amt ydes tilskud til det tyske  

 biblioteksvæsen i Sønderjylland.
Tilskuddet udgjorde i 1998 i  

 alt 324.046 kr.
 Artikel 12, stk. 1, litra b, hvorefter  

 deltagerstaterne forpligter sig til at fremme forskellige måder for  

 adgang på andre sprog til værker, som er skabt på regionale  

 sprog eller mindretalssprog, ved at støtte og udvikle aktiviteter  

 inden for oversættelse, dubbing, eftersynkronisering og tekstning.
Bestemmelsen anses for opfyldt ved, at der generelt  

 foregår en omfattende oversættelse mv. fra tysk til dansk.
Det  

 sker bl.a. i forbindelse med udsendelse af tysksprogede programmer i DR og TV  

 2.
 Artikel 12, stk. 1, litra d, hvorefter  

 deltagerstaterne forpligter sig til at sikre, at de organer, som er  

 ansvarlige for at organisere eller støtte forskellige former for  

 kulturaktiviteter, tager passende hensyn til, at kendskabet til og brugen af  

 regionale sprog eller mindretalssprog og kulturer skal indarbejdes i de  

 projekter, som de sætter i gang eller støtter.
 Bestemmelsen anses for opfyldt, idet det tyske mindretal  

 deltager i regionens almindelige kulturelle aktiviteter mv.
 Artikel 12, stk. 1, litra e, hvorefter  

 deltagerstaterne forpligter sig til at fremme foranstaltninger til at sikre,  

 at de organer, som er ansvarlige for at organisere eller støtte  

 kulturaktiviteter, råder over medarbejdere, som fuldt ud behersker det  

 pågældende regionale sprog eller mindretalssprog samt det eller  

 de sprog, der bruges af resten af befolkningen.
 Bestemmelsen anses for opfyldt, idet det i almindelighed  

 vil være muligt at stille personer til rådighed, der behersker  

 såvel dansk som tysk.
 Artikel 12, stk. 1, litra f, hvorefter  

 deltagerstaterne forpligter sig til at tilskynde repræsentanter for  

 brugerne af et bestemt regionalt sprog eller mindretalssprog til at deltage  

 direkte i tilvejebringelsen af faciliteter og planlægningen af  

 kulturaktiviteter.
 Bestemmelsen forventes ikke at kræve særlige  

 initiativer fra danske myndigheders side, da det allerede i dag er  

 almindeligt at anmode det tyske mindretal om at deltage i landsdelens  

 kulturelle aktiviteter.
 Artikel 12, stk. 1, litra g, hvorefter  

 deltagerstaterne forpligter sig til at fremme og/eller lette oprettelsen af  

 et eller flere organer med ansvar for at indsamle, opbevare kopier af og  

 fremvise eller offentliggøre værker, som er skabt på  

 regionale sprog eller mindretalssprog.
 Bestemmelsen anses for opfyldt med de aktiviteter, der i  

 dag udføres af det tyske biblioteksvæsen, herunder det tyske  

 centralbibliotek i Aabenraa, og de danske folkebiblioteker, herunder  

 Landsbiblioteket i Aabenraa, jf. bemærkningerne til litra a om  

 støtten til det tyske biblioteksvæsen i  

 Sønderjylland.
 Artikel 12, stk. 2, hvorefter delstaterne  

 forpligter sig til med hensyn til andre områder end de områder,  

 hvor de regionale sprog eller mindretalssprogene traditionelt bruges, og  

 såfremt antallet af brugere af et sådant sprog berettiger dertil,  

 at tillade, fremme og/eller tilvejebringe passende kulturaktiviteter og  

 -faciliteter i overensstemmelse med det i stk. 1 anførte.
Bestemmelsen anses ikke for at have aktualitet i forhold  

 til det tyske mindretal.
Bestemmelsen forventes således ikke at  

 medføre yderligere forpligtelser for danske offentlige  

 myndigheder.
 Artikel 12, stk. 3, hvorefter deltagerstaterne  

 forpligter sig til i deres kulturpolitik over for udlandet at træffe  

 passende foranstaltninger med hensyn til regionale sprog eller  

 mindretalssprog og de kulturer, de afspejler.
 Bestemmelsen vil navnlig kunne opfyldes gennem  

 Udenrigsministeriets kulturelle aktiviteter i udlandet, idet ministeriet vil  

 kunne gøre passende plads for det tyske mindretals sprog og  

 kultur.
Artikel 13 indeholder en række  

 foranstaltninger inden for det økonomiske og sociale område.  

 Formålet med disse er på den ene side at søge at  

 begrænse forholdsregler, der forbyder eller modvirker brugen af  

 regionale sprog eller mindretalssprog inden for dette område, og  

 på den anden side at foreslå en række positive  

 foranstaltninger.
Stk. 1 indeholder bestemmelser om  

 ikke-diskrimination og gælder derfor inden for hele statens territorium  

 og ikke blot inden for de dele af landet, hvor der bruges regionale sprog  

 eller mindretalssprog.
Stk. 2 indeholder konkrete  

 foranstaltninger til støtte for regionale sprog eller mindretalssprog  

 og er begrænset til de områder, hvor disse sprog bruges, og kan i  

 øvrigt begrænses »for så vidt dette med rimelighed kan  

 lade sig gøre", jf. den tilsvarende bestemmelse vedrørende  

 art. 10, stk. 1 og 3. Staternes forpligtelser gælder endvidere kun  

 i det omfang, de offentlige myndigheder har kompetence, hvilken bestemmelse  

 dog kun har betydning vedrørende litra c om sundheds- og  

 socialinstitutioner.
 Som nævnt, skal der efter artikel 2, stk. 2,  

 anvendes mindst én bestemmelse i artikel 13 for sprog, der udpeges i  

 henhold til artikel 3.
De danske myndigheder har udpeget følgende  

 bestemmelser i artikel 13 til at gælde for det tyske mindretal i  

 Sønderjylland.
Bestemmelserne anses for opfyldt i henhold til  

 gældende lovgivning.
 Artikel 13, stk.1, litra a, hvorefter parterne  

 forpligter sig til i hele landet at fjerne eventuelle bestemmelser fra deres  

 lovgivning, som uretmæssigt forbyder eller begrænser brugen af  

 regionale sprog eller mindretalssprog i dokumenter, der er relateret til  

 økonomiske eller sociale anliggender, særlig  

 ansættelseskontrakter, og i tekniske dokumenter som for eksempel  

 brugervejledninger til produkter eller installationer.
I lov om arbejdsgiverens pligt til at underrette  

 lønmodtageren om vilkårene for ansættelsesforholdet (jf.  

 lovbekendtgørelse nr. 385 af 11. maj 1994) tages der ikke stilling  

 til, på hvilket sprog arbejdskontrakten skal udfærdiges.
Det mest  

 almindeligt forekommende er et dansk ansættelsesbevis, men der er ikke  

 forbud mod ansættelsesbevis på tysk.
Der findes i øvrigt ikke bestemmelser i  

 lovgivningen, som strider mod artikel 13, stk. 1, litra a.
Det er  

 Erhvervsministeriets erfaring, at der er en fælles interesse mellem  

 producenter og brugere i, at oplysninger i brugsanvisninger for varer eller  

 installationer er skrevet på et sprog, som brugeren forstår.
At  

 der i visse tilfælde er krav om, at informationen skal foreligge  

 på dansk, medfører på ingen måde forbud mod  

 supplerende at give informationen på tysk.
 Artikel 13, stk. 1, litra c, hvorefter  

 parterne forpligter sig til i hele landet at bekæmpe enhver praksis,  

 der har til hensigt at begrænse brugen af regionale sprog eller  

 mindretalssprog i forbindelse med økonomiske eller sociale  

 anliggender.
 Inden for Arbejdsministeriets område ville en  

 praksis som nævnt i sig selv være i strid med lov om forbud mod  

 forskelsbehandling på arbejdsmarkedet mv. (jf. lov nr. 459 af 12. juni  

 1996). Der ses i øvrigt ikke at være bestemmelser i dansk  

 lovgivning eller praksis, som strider mod den omhandlede bestemmelse.
 Artikel 13, stk. 1, litra d, hvorefter  

 parterne forpligter sig til i hele landet at lette og/eller fremme brugen af  

 regionale sprog eller mindretalssprog med andre midler end de i litra a, b og  

 c anførte.
Bestemmelsen må anses for opfyldt gennem den  

 offentlige støtte til det tyske mindretals foreninger, sportsklubber  

 mv., der bidrager til at fremme brugen af mindretallets sprog.
Det tyske  

 mindretal modtager således bl.a. støtte fra den danske stat og  

 kommuner til hovedorganisationen Bund deutscher Nordschleswiger og til  

 landbrugsorganisationen Landwirtschaftlicher Hauptverein für  

 Nordschleswig, der rådgiver mindretallets landmænd i faglige og  

 økonomiske spørgsmål.
 Artikel 13, stk. 2, litra c, hvorefter  

 parterne forpligter sig til, i det omfang de offentlige myndigheder har  

 kompetence, inden for det område, hvor de regionale sprog eller  

 mindretalssprogene bruges, og for så vidt dette med rimelighed kan lade  

 sig gøre, at sikre, at sundheds- og socialinstitutioner som for  

 eksempel sygehuse, plejehjem og herberger giver mulighed for på deres  

 eget sprog at modtage og behandle personer, der bruger et regionalt sprog  

 eller mindretalssprog, som har brug for pasning og pleje på grund af  

 sygdom, alder eller andet.
Bestemmelsen anses ikke for at medføre  

 større ændringer i forhold til den nuværende praksis i  

 Sønderjyllands Amtskommune.
Det er således amtets vurdering, at  

 en dansk ratifikation af bestemmelsen ikke vil få konsekvenser inden  

 for amtets institutionsområder - sygehuse, plejehjem mv. - idet pagten  

 allerede med nuværende praksis må anses for opfyldt.
I givet fald  

 vil amtet være indstillet på at udforme indkaldelsesbreve,  

 vejledninger mv. på tysk, specielt for så vidt angår de  

 somatiske sygehuse.
Med hensyn til kommunale plejeinstitutioner samt  

 hjemmehjælp i eget hjem har Kommuneforeningen i Sønderjyllands  

 Amt oplyst, at der i de fleste kommuner ikke er vedtaget specielle regler  

 på dette område.
Det er naturligt, at parterne kan kommunikere  

 uden besvær, enten ved at brugeren fra mindretallet forstår  

 dansk, eller ved at den kommunale medarbejder taler tysk.
Man kan  

 således påregne, at det danske omsorgspersonale, som betjener  

 borgere fra det tyske mindretal, fuldt ud kan kommunikere med disse borgere  

 på dansk eller, hvis det ønskes, på tysk.  

 Kommuneforeningen har i øvrigt oplyst, at enkelte kommuner har et  

 samarbejde med organisationen «Sozialdienst Nordschleswig«, som bistår  

 med visse omsorgsopgaver, jf. bemærkningerne til afsnit B ovenfor, side  

 7.
Artikel 14 om udveksling over landegrænser er  

 en videreudbygning af den mere generelle bestemmelse i artikel 7,  

 stk. 1, litra i.
Artiklen omhandler i litra a en pligt til at  

 anvende eksisterende overenskomster med andre stater eller søge at  

 indgå sådanne overenskomster på en måde, som fremmer  

 kontakter mellem brugere af samme sprog i de pågældende stater  

 inden for områderne kultur, uddannelse, information, erhvervsuddannelse  

 og livslang uddannelse.
Litra b indeholder en pligt til at lette  

 og/eller fremme samarbejde over landegrænser til gavn for regionale  

 sprog eller mindretalssprog.
Det understreges i denne forbindelse, at  

 samarbejde især er ønskeligt, hvor samme sprog bruges på  

 begge sider af grænsen.
De danske myndigheder har foreslået, at Danmark  

 udpeger nedennævnte bestemmelser til at gælde for det tyske  

 mindretal i Sønderjylland.
Bestemmelserne vil kunne opfyldes uden  

 lovændring:
 Art. 14, litra a, om anvendelse af gældende  

 overenskomster eller indgåelse af nye overenskomster med henblik  

 på at fremme kontakter mellem brugere af samme sprog:
Bestemmelsen må anses for opfyldt gennem den  

 praktiske anvendelse af København/Bonn-erklæringen af 1955 og  

 Europarådets rammekonvention om beskyttelse af nationale mindretal, der  

 er i kraft mellem Danmark og Tyskland.
Mellem Danmark og Tyskland er der  

 endvidere indgået en kulturoverenskomst af 18. juni 1974, i henhold til  

 hvilken der årligt bevilges et antal stipendier til danske og tyske  

 studerende mv. til studier i henholdsvis Tyskland og Danmark.
 Art. 14, litra b, om grænsekommunalt  

 samarbejde.
Både Danmark og Tyskland er deltagere i den  

 europæiske rammekonvention af 21. maj 1980 om samarbejde over  

 landegrænser mellem kommuner eller andre lokale myndigheder.
Herudover  

 kan henvises til, at det tyske mindretal deltager i samarbejdet i Region  

 Sønderjylland/Schleswig, der blev oprettet som en  

 grænseoverskridende samarbejdsorganisation i 1997. Det tyske mindretal  

 er direkte repræsenteret i regionalrådet udpeget af  

 Sønderjyllands amtsråd.
Endvidere deltager Sønderjyllands  

 Amt i regionale kulturforsøg, der omfatter en række  

 grænseoverskridende aktiviteter, helt eller delvist finansieret med  

 statsmidler.
Afsnit IV Pagtens anvendelse Artikel 15 - 17 indeholder bestemmelser om kontrollen  

 med pagtens gennemførelse.
Deltagerstaterne forpligter sig til at  

 fremsende periodiske rapporter til Europarådets generalsekretær  

 om de foranstaltninger, de har taget for at gennemføre pagten.
Den  

 første rapport skal afgives senest ét år efter pagtens  

 ikrafttrædelse for den pågældende stat og de  

 følgende med tre års mellemrum.
Rapporterne skal gennemgås  

 af en ekspertkomité, der skal bestå af et medlem fra hver  

 deltagerstat, som skal være personer af den højeste integritet  

 og med anerkendt sagkundskab i de spørgsmål, som pagten  

 omhandler.
Ekspertkomiteen vil i forbindelse med gennemgangen af de  

 omhandlede rapporter kunne modtage oplysninger fra organer eller  

 sammenslutninger i vedkommende stat.
Ekspertkomiteen skal aflægge  

 beretning til Ministerkomiteen.
Beretningen vil kunne offentliggøres  

 af Ministerkomiteen.
Afsnit V Afsluttende bestemmelser Artikel 18 - 23 indeholder bestemmelser om pagtens  

 undertegnelse, ratifikation og tiltrædelse, ikrafttrædelse mv.  

 Pagten træder i henhold til artikel 19 i kraft tre måneder  

 efter at være blevet ratificeret af fem af Europarådets  

 medlemslande.
Som nævnt under afsnit A trådte pagten i kraft den  

 1. marts 1998. Efter pagtens ikrafttrædelse vil Europarådets  

 Ministerkomité i henhold til artikel 20  kunne opfordre stater,  

 der ikke er medlemmer af Europarådet, til at tiltræde pagten.  

 Ifølge artikel 21 er der mulighed for ved undertegnelse eller  

 ratifikation af pagten at tage et eller flere forbehold vedrørende  

 artikel 7, stk. 2-5, medens der ikke tillades andre forbehold.
Dette  

 gælder således med hensyn til artikel 7, stk. 1, der  

 indeholder mål og principper, og afsnit III.
Baggrunden for  

 sidstnævnte er, at staterne i henhold til dette afsnit har så  

 mange valgmuligheder med hensyn til de forpligtelser, de vil påtage  

 sig, at forbehold ikke vil være på sin plads.
Der findes heller  

 ikke blandt de afsluttende bestemmelser nogen territorialklausul, der  

 gør det muligt for staterne at udelukke dele af deres territorium fra  

 pagtens anvendelsesområde.
Dette skyldes, at pagten netop  

 beskæftiger sig med særlige områder, dvs. dem, hvor der  

 bruges regionale sprog eller mindretalssprog.
Staterne har endvidere ret til  

 i henhold til artikel 3, stk. 1, at anføre de regionale sprog  

 eller mindretalssprog, som de detaljerede forpligtelser skal anvendes  

 på.
