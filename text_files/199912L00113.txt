Fremsat den 2. december 1999 af økonomiministeren  

 (Marianne Jelved) Forslag til Lov om ændring af realkreditloven (Koncernregler, omdannelsesregler m.v.) § 1 I realkreditloven, jf. lovbekendtgørelse nr. 582 af 8. juli 1999,  

 foretages følgende ændringer:
 1. § 2, stk. 5, ophæves og i stedet  

 indsættes:
»Stk. 5. Et realkreditinstitut kan i fællesskab med  

 andre virksomheder drive anden virksomhed end angivet i stk. 1-4,  

 såfremt 1)	realkreditinstituttet ikke direkte eller indirekte har bestemmende  

 indflydelse på virksomheden, 2)	realkreditinstituttet ikke driver virksomheden sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med realkreditinstituttet,  

 og 3)	virksomheden udøves i et andet selskab end  

 realkreditinstituttet.
 Stk. 6. Hvis et realkreditinstitut eller en koncern ved  

 erhvervelse, fusion m.v. kommer til at drive anden virksomhed i strid med  

 § 1, stk. 3, eller § 2, stk. 5, kan Finanstilsynet  

 fastsætte en frist for afhændelsen af den anden
virksomhed, hvis en umiddelbar afhændelse vil være forbundet  

 med et økonomisk tab.
 Stk. 7. Realkreditinstitutter må ikke drive anden  

 virksomhed end virksomhed efter stk. 1-5.«.
 2. I § 12 indsættes efter stk. 8 som  

 nyt stykke:
» Stk. 9 bliver herefter stk. 10.
 3. I § 40, stk. 6, ændres »Kongeriget  

 Danmarks Hypotekbank og Finansforvaltning« til:  

»Finansstyrelsen«.
 4. § 48 affattes således:
 »§ 48. Midler fremkommet ved udstedelse af  

 realkreditobligationer eller andre værdipapirer kan alene anvendes til  

 udlån mod pant i fast ejendom, jf. dog stk. 2.
 Stk. 2. Finanstilsynet kan fastsætte regler om, at  

 midler i begrænset omfang kan anvendes til andet end udlån mod  

 pant i fast ejendom.«.
 5. § 49 affattes således:
»§ 49. Finanstilsynet fastsætter regler om  

 opgørelse af og grænser for 1)	forskellen mellem de fremtidige betalinger på udstedte  

 realkreditobligationer og andre værdipapirer på den ene side og  

 pantebreve og finansielle instrumenter på den anden side, 2)	den renterisiko, der følger af den i nr. 1 nævnte  

 forskel, og 3)	forskellen mellem indfrielsesvilkårene for udstedte  

 realkreditobligationer og andre værdipapirer på den ene side og  

 pantebreve og finansielle instrumenter på den anden side.«.
 6. I § 52, stk. 3, ændres »stk. 3, 2. pkt.« til:  

»stk. 2, 2. pkt.«.
 7. I § 53 b, stk. 2, indsættes efter  

 »immaterielle aktiver«: », skatteaktiver«.
 8. § 61, stk. 2, ophæves.
 Stk. 3 bliver herefter stk. 2.
 9. § 62 ophæves.
 10. I § 63, stk. 2, indsættes efter »eller som moderselskabets associerede virksomheder og  

 øvrige dattervirksomheder«: »samt for  

 transaktioner, der indgås mellem realkreditinstituttet og virksomheder  

 eller personer, der direkte eller indirekte ejer 20 pct. eller mere af  

 kapitalandelene eller stemmerettighederne i realkreditinstituttet samt disses  

 dattervirksomheder og associerede virksomheder«.
 11. I § 63 indsættes som stk. 4.
»Stk. 4. Koncerninterne transaktioner foretaget i strid med de  

 i medfør af stk. 2 fastsatte regler skal ophæves,  

 således at ydelserne om muligt tilbageleveres, herunder at eventuel  

 sikkerhedsstillelse ophører.
Udbetalinger fra realkreditinstituttet,  

 der er foretaget i forbindelse med koncerninterne transaktioner i strid med  

 de i medfør af stk. 2 fastsatte regler, skal tilbageføres  

 tillige med en årlig rente af beløbet svarende til den rente,  

 der er fastsat efter § 5, stk. 1 og 2, i lov om rente ved forsinket  

 betaling.«.
 12. § 64 affattes således:
 »§ 64. Finanstilsynet fastsætter regler om  

 opgørelse af og grænser for renterisikoen på  

 realkreditinstituttets midler svarende til den ansvarlige kapital med fradrag  

 af det beløb, hvormed solidarisk hæftelse er medregnet, og med  

 tillæg af hensættelser til tab på udlån og midler i  

 serier med tilbagebetalingspligt, samt renterisikoen på  

 ikke-balanceførte poster.«.
 13. § 65 affattes således:
 »§ 65. Finanstilsynet fastsætter regler for  

 realkreditinstituttets opgørelse af og grænser for de samlede  

 valutarisici.«.
 14. § 70, stk. 2-5, ophæves.
 15. Efter § 76 indsættes i kapitel 12:
»§ 76 a.
I realkreditinstitutter, der er fonde, kan  

 repræsentantskabet beslutte, at fonden opløses uden likvidation  

 ved overdragelse af fondens aktiver og passiver som helhed til et af fonden  

 ejet eller oprettet aktieselskab, der har tilladelse til at drive  

 realkreditvirksomhed.
Der oprettes i aktieselskabet en bunden fondsreserve  

 svarende til værdien af de indskudte aktiver efter fradrag af fondens  

 gæld, jf. §§ 76 b-76 c.
 Stk. 2. §§ 72 samt 73 finder tilsvarende anvendelse.
§ 76 b.
Den bundne fondsreserve kan bruges til dækning  

 af underskud, der ikke dækkes af beløb, der kan anvendes til  

 udbytte i aktieselskabet.
 Stk. 2. I tilfælde af realkreditinstituttets  

 ophør kan udlodning til aktionærerne kun finde sted, når  

 forpligtelserne efter stk. 4 er opfyldt.
 Stk. 3. Ved fusion med et andet realkreditinstitut overtager  

 det fortsættende selskab fondsreserven på de samme vilkår,  

 som var gældende indtil fusionen.
 Stk. 4. I tilfælde af realkreditinstituttets  

 ophør anvendes fondsreserven til almennyttige eller velgørende  

 formål efter nærmere regler fastsat i omdannelsesbeslutningen  

 efter § 76 a, stk. 1.
§ 76 c.
Der skal henlægges 10 pct. af årets  

 overskud, der ikke medgår til dækning af underskud fra tidligere  

 år, til fondsreserven.
Henlæggelsen kan dog ikke overstige den  

 forrentning af fondsreserven, der svarer til den af skatteministeren  

 fastsatte mindsterente med fradrag af en forholdsmæssig andel af  

 årets selskabsskat.«.
 16. I § 78 indsættes som stk. 10:
» 17. Efter § 79 indsættes i kapitel 13:
» 1)	koncernen er struktureret på en sådan måde, at  

 holdingselskabet ikke skal opfylde solvenskravene i §§ 77 eller 77  

 a, 2)	et medlem af holdingselskabets bestyrelse eller direktion omfattes  

 af et af forholdene i § 9, stk. 2, nr. 1-3, eller 3)	strukturen i øvrigt vanskeliggør varetagelsen af  

 tilsynets opgaver.
§ 79 b.
Finanstilsynet kan forlange, at et realkreditinstituts  

 moderselskab, hvis virksomhed udelukkende eller hovedsageligt består i  

 at eje kapitalandele i finansielle virksomheder, afhænder  

 kapitalandelene i realkreditinstituttet, såfremt 1)	moderselskabet ikke opfylder solvenskravene i §§ 77 eller 77  

 a, 2)	et medlem af moderselskabets bestyrelse eller direktion omfattes af  

 et af forholdene i § 9, stk. 2, nr. 1-3, eller 3)	moderselskabet modvirker en forsvarlig drift af  

 realkreditinstituttet.«.
 18. I § 91, stk. 6, ændres »og et  

 sådant selskabs« til: »eller et moderselskab omfattet af § 77 a,  

 stk. 1, og sådanne selskabers«.
 19. § 95, stk. 1, affattes således:
 »§ 95. Realkreditinstitutterne skal give Finanstilsynet de  

 oplysninger, der er nødvendige for tilsynets virksomhed.  

 Finanstilsynet kan til enhver tid mod behørig legitimation uden  

 retskendelse få adgang til et realkreditinstitut og dets filialer med  

 henblik på indhentelse af oplysninger og ved inspektioner.«.
 20. § 97, stk. 1, affattes således:
 »§ 97. I det omfang det er nødvendigt for  

 bedømmelsen af et realkreditinstituts økonomiske stilling, kan  

 Finanstilsynet indhente oplysninger og til enhver tid mod behørig  

 legitimation uden retskendelse få adgang til de virksomheder, med  

 hvilke realkreditinstituttet har særlig direkte eller indirekte  

 forbindelse, jf. definitionerne i årsregnskabslovens § 1,  

 stk. 2, nr. 5 og 8.«.
 21. § 98, stk. 5, nr. 7, affattes således:
»7) 22. Efter § 100 a indsættes i kapitel 16:
» Stk. 2. Såfremt videregivelsen er erhvervsmæssigt  

 begrundet, kan sædvanlige oplysninger om kundeforhold videregives til  

 koncernvirksomheder, der er underlagt en tavshedspligt som nævnt i  

 stk. 1.
 Stk. 3. Oplysninger, der ikke vedrører rent private  

 forhold, kan videregives til realkreditinstituttets moderselskab til brug for  

 styring af virksomheder i koncernen, jf. § 77, stk. 4,  

 såfremt moderselskabet er en finansiel virksomhed, jf. § 77 a,  

 stk. 1.
Stk. 4. Oplysninger om rent private forhold må kun  

 videregives med kundens samtykke.
Ansatte i koncernforhold, der får  

 sådanne oplysninger, er underkastet den i stk. 1 nævnte  

 tavshedspligt.
 Stk. 5. Realkreditinstituttet skal påse, at de personer,  

 der får kendskab til oplysningerne, er bekendt med deres  

 tavshedspligt.
Stk. 6. Realkreditinstituttet skal udarbejde retningslinier  

 for, i hvilket omfang kundeoplysninger kan videregives.
Retningslinierne skal  

 være offentligt tilgængelige.«.
 23. I § 101, stk. 1, ændres »§ 2,  

 stk. 5« til: »§ 2, stk. 6«.
 24. § 101, stk. 6, affattes således:
»Stk. 6. Overtrædelse af § 100 b straffes med  

 bøde, for så vidt højere straf ikke er forskyldt efter  

 straffeloven.
På samme måde straffes personer, der uberettiget  

 udnytter fortrolige oplysninger, jf. § 100 b.«.
 25. I § 103 a, stk. 2, ændres »Kongeriget Danmarks Hypotekbank og Finansforvaltning  

 (Hypotekbanken)« til: »Finansstyrelsen «.
 26. I § 103 a, stk. 4, ændres »Hypotekbanken« til: »Finansstyrelsen«.
 27. I § 103 a, stk. 5, ændres »Hypotekbankens« til: »Finansstyrelsens«.
 28. I § 105 udgår: »jf. dog stk. 2«.
§ 2 Stk. 1. Loven træder i kraft den 1. april 2000.
 Stk. 2. Uanset bestemmelserne i § 1, nr. 1, kan  

 realkreditinstitutter, der ved lovens ikrafttræden driver anden  

 erhvervsvirksomhed sammen med pengeinstitutter, forsikringsselskaber,  

 fondsmæglerselskaber eller realkreditinstitutter, der indgår i  

 koncern med realkreditinstituttet, fortsætte denne drift.  

 Finanstilsynet skal inden 30. juni 2000 underrettes herom.
§ 3 Loven gælder ikke for Færøerne og Grønland, men  

 § 1 kan ved kongelig anordning sættes i kraft for disse landsdele  

 med de afvigelser, som de særlige færøske og  

 grønlandske forhold tilsiger.
Bemærkninger til lovforslaget Almindelige bemærkninger Indledning Udvalget om den finansielle sektor efter år 2000  

 under Økonomiministeriet fremlagde i september 1999 en rapport  

 indeholdende en række anbefalinger med henblik på at skabe gode  

 generelle rammevilkår for den finansielle sektor og herigennem bidrage  

 til de nødvendige strukturelle tilpasninger og en styrket konkurrence.  

 Udvalgets anbefalinger er udmøntet i en række ændringer i  

 de finansielle love.
Udviklingen inden for den finansielle sektor har vist, at  

 der såvel nationalt som internationalt er en tendens til, at der sker  

 en koncentration af de finansielle virksomheder med henblik på at skabe  

 konkurrencedygtige enheder.
I lyset heraf har Udvalget om den finansielle  

 sektor efter år 2000 foreslået, at der sker en styrkelse af de  

 finansielle tilsynsregler ved en udbygning af tilsynet med finansielle  

 koncerner, dvs. holdingselskaber der udelukkende eller hovedsageligt ejer  

 kapitalandele i finansielle virksomheder.
Det foreslås, at der  

 indføres et krav om, at Finanstilsynet skal godkende aktionærer,  

 og at ledelsen i holdingselskabet skal opfylde visse krav om egnethed og  

 hæderlighed.
Derudover får Finanstilsynet mulighed for at  

 forlange afhændelse af kapitalandele, og at de finansielle virksomheder  

 udskilles i en koncern for sig.
Desuden udbygges reglerne om koncerninterne  

 transaktioner.
Med henblik på at styrke muligheden for at styre de  

 samlede risici inden for en koncern foreslås desuden en udvidelse af  

 adgangen til at videregive kundeoplysninger til finansielle virksomheders  

 moderselskaber.
Det er en betingelse, at videregivelsen er nødvendig  

 som et led i styringen af koncernens virksomheder, hvilket ikke omfatter  

 videregivelse til brug for markedsføring eller kunderådgivning,  

 og at videregivelsen ikke vedrører oplysninger om kundens rent private  

 forhold.
Det fastsættes desuden, at de finansielle virksomheder skal  

 udarbejde offentligt tilgængelige retningslinier om, i hvilket omfang  

 kundeoplysninger kan videregives.
Som følge af ovennævnte udvalgs arbejde blev  

 der allerede ved lov nr. 328 af 31. maj 1999 taget et første skridt  

 mod indførelsen af tilsyn med holdingselskaber, hvis virksomhed  

 udelukkende eller hovedsageligt består i at eje kapitalandele i  

 finansielle virksomheder.
Med loven blev der indført kapitalkrav til  

 disse holdingsselskaber, engagementsgrænser herfor samt ændrede  

 ledelsesregler, hvorefter direktører i virksomheder under tilsyn af  

 Finanstilsynet tillige kan være direktører i et holdingselskab,  

 der udelukkende eller hovedsageligt ejer kapitalandele i finansielle  

 virksomheder.
De regler, der nu foreslås vedrørende  

 holdingselskaber, hvis virksomhed udelukkende eller hovedsageligt  

 består i at eje kapitalandele i finansielle virksomheder, er  

 næste skridt i processen med henblik på at indføre tilsyn  

 med disse holdingselskaber.
Udvalget om den finansielle sektor efter år 2000 har  

 også foreslået, at de gældende bestemmelser om  

 stemmeretsbegrænsning ophæves.
Dette indebærer en  

 ophævelse af reglen om, at vedtægterne for  

 realkreditaktieselskabet skal indeholde bestemmelse om  

 stemmeretsbegrænsning for andre aktionærer end fonden eller  

 foreningen, der sikrer, at fonden eller foreningen bevarer mere end halvdelen  

 af stemmerettighederne i realkreditaktieselskabet.
Det vil med  

 regelændringen til enhver tid være op til de eksisterende  

 aktionærer at bevare, indføre eller ophæve en frivillig  

 stemmeretsbegrænsning.
Med lovforslaget foreslås der desuden en  

 modernisering af realkreditlovens balanceprincip ved, at reglerne  

 vedrørende udstedelse af realkreditobligationer smidiggøres.  

 Ændringen vil øge realkreditinstitutternes konkurrenceevne ved  

 at give større fleksibilitet til gavn for låntagere og  

 produktudvikling.
Dette kan ske uden, at realkreditinstitutternes samlede  

 risici øges.
 Endvidere foreslås det - med forbillede i bank- og  

 sparekasselovens tilsvarende regler for sparekassers omdannelse til  

 aktieselskaber - at de fondsbaserede realkreditinstitutter får mulighed  

 for at omdanne sig til aktieselskaber efter den såkaldte  

 »indkapslingsmodel«.
 Desuden foreslås det, at skatteaktiver - i lighed  

 med immaterielle aktiver - skal fratrækkes i forbindelse med  

 opgørelsen af et realkreditinstituts ansvarlige kapital, ligesom  

 reglerne om finansielle virksomheder, herunder realkreditinstitutters,  

 mulighed for at udøve bestemmende indflydelse i ikke-finansielle  

 virksomheder lempes, således at to finansielle virksomheder kan  

 udøve bestemmende indflydelse, også såfremt disse er fra  

 samme delsektor.
 Endvidere præciseres bestemmelsen om Finanstilsynets  

 adgang til at foretage inspektioner uden retskendelse.
 Endelig indeholder lovforslaget redaktionelle  

 ændringer, bl.a. som følge af, at Hypotekbankens låne- og  

 udlånsaktiviteter pr. 1. januar 1999 er bragt til ophør og de  

 øvrige aktiviteter er videreført uændret i en ny  

 statsstyrelse under navnet Finansstyrelsen.
Finansielle koncerner »Fit and proper« Alle de finansielle love indeholder bestemmelser om, at  

 ledelsen - det vil sige medlemmerne af bestyrelsen og direktionen - skal  

 opfylde visse krav om egnethed og hæderlighed (»fit and proper«).
Koncerner stiller betydelige krav til koncernledelsens  

 evner, herunder dens evne til at overvåge de forskelligartede  

 virksomheders risici.
En regulering af holdingselskaber bør derfor  

 indeholde krav om, at medlemmerne af bestyrelsen og direktionen i  

 holdingselskabet skal besidde tilstrækkelig erfaring og indsigt til, at  

 de kan varetage den overordnede ledelse af koncernen.
Godkendelse af storaktionærer De gældende regler i tilsynslovgivningen  

 foreskriver, at tilsynet på forhånd skal underrettes om og  

 godkende direkte eller indirekte erhvervelse af kvalificerede andele i  

 virksomheder under tilsyn.
I forlængelse af at holdingselskaber kommer  

 under tilsyn, er det naturligt, at der - på lige fod med øvrige  

 finansielle virksomheder under tilsyn - indføres en direkte regel om  

 underretning og godkendelse af holdingselskabers større  

 aktionærer.
Udskillelse i delkoncern Alle finansielle virksomheder har i dag en  

 begrænsning i deres aktivitetsområde.
Sådanne regler  

 gælder ikke for holdingselskaber.
Holdingselskabet kan således eje f.eks. et  

 værft eller en skofabrik samtidig med, at det ejer de finansielle  

 virksomheder.
Disse ikke-finansielle aktiviteter vil kunne  

 påføre de finansielle virksomheder koncernrisici.
 Det foreslås derfor at give Finanstilsynet mulighed  

 for at kræve udskillelse af de finansielle virksomheder i en delkoncern  

 under et holdingselskab, hvorefter der efter de regler, der er blevet  

 indført med lov nr. 328 af 31. maj 1999, vil blive stillet kapitalkrav  

 til holdingselskabet og koncernen.
Afhændelse af kapitalandele Såfremt et holdingselskab modvirker en forsvarlig  

 drift af en finansiel virksomhed, har Finanstilsynet forskellige  

 sanktionsmuligheder, herunder muligheden for at ophæve stemmeretten  

 på aktieposten.
Denne sanktion er imidlertid ikke altid  

 tilstrækkelig.
For det første kan det være moderselskabets  

 dårlige økonomiske situation - og ikke dets handlinger - der  

 umuliggør en forsvarlig drift af den finansielle virksomhed.  

 Dernæst kan en ophævelse af stemmeretten bevirke, at  

 beslutningsprocessen i den finansielle virksomhed vanskeliggøres, da  

 der så er risiko for, at der ikke er et tilstrækkeligt antal  

 stemmeberettigede til at træffe beslutninger på  

 generalforsamlingen.
Som en yderligere sanktionsmulighed foreslås der  

 indført en mulighed for, at Finanstilsynet kan forlange, at  

 holdingselskabet afhænder kapitalandelene i den finansielle virksomhed.  

 Sådanne regler kendes fra andre EU-lande.
Koncerninterne transaktioner Bestemmelsen om hjemmel for Finanstilsynet til at  

 fastsætte nærmere regler om koncerninterne transaktioner er  

 enslydende i alle de finansielle love.
Som følge af  

 gennemførelsen af artikel 8 i Europa-Parlamentet og Rådets  

 direktiv 98/78/EF af 27. oktober 1998 om supplerende tilsyn med  

 forsikringsselskaber i en forsikringsgruppe - i det følgende  

 benævnt »forsikringsgruppedirektivet« - ændres bestemmelsen i lov  

 om forsikringsvirksomhed, således at kredsen af de omfattede  

 virksomheder udvides dels med fjernere tilknyttede virksomheder, dels med  

 personer, der er aktionærer.
En tilsvarende ændring foretages i  

 realkreditloven.
 Som en yderligere konsekvens af gennemførelsen af  

 forsikringsgruppedirektivet vil der i bekendtgørelsen om  

 koncerninterne transaktioner blive indsat en bestemmelse om, at de  

 finansielle virksomheder en gang årligt skal indberette  

 væsentlige koncerninterne transaktioner til Finanstilsynet.
Såfremt en koncernintern transaktion i dag  

 indgås i strid med reglerne i bekendtgørelsen herom, er  

 sanktionen straf i form af bøde.
Med lovforslaget vil transaktionen  

 også skulle ophæves, og ydelserne tilbageleveres med forbehold  

 for tredjemands eventuelle bedre stiftede rettigheder eller anden  

 umulighed.
Videregivelse af kundeoplysninger Loven muliggør i dag, at sædvanlige  

 kundeoplysninger kan videregives til andre finansielle virksomheder inden for  

 en koncern, forudsat at modtageren er underlagt en tavshedspligt svarende til  

 realkreditinstituttets.
Herudover kan oplysninger videregives, når dette er  

 berettiget.
Dette omfatter blandt andet videregivelse, som følger af  

 en lovbestemt pligt, videregivelse til brug for klagesager og civile  

 retssager samt i nogle tilfælde i forbindelse med outsourcing, f.eks.  

 af edb.
Udviklingen inden for den finansielle sektor er gået  

 i retning af, at et stigende antal finansielle virksomheder indgår i  

 koncern med andre finansielle virksomheder med henblik på at skabe  

 konkurrencedygtige enheder.
På den baggrund har Udvalget om den  

 finansielle sektor efter år 2000 peget på behovet for et bedre  

 tilsyn med finansielle koncerner.
Med henblik på at styrke muligheden for at styre de  

 samlede risici inden for en koncern foreslås således en udvidelse  

 af adgangen til at videregive kundeoplysninger til finansielle virksomheders  

 moderselskaber.
Det er en betingelse, at videregivelsen er nødvendig  

 som et led i styringen af koncernens virksomheder, hvilket ikke omfatter  

 videregivelse til brug for markedsføring eller kunderådgivning,  

 og at videregivelsen ikke vedrører oplysninger om kundens rent private  

 forhold.
Der har endvidere været peget på behovet for  

 at udvide adgangen til at videregive kundeoplysninger som led i at sikre en  

 effektiv drift.
Dette indgik i udkastet til ændring af bestemmelsen,  

 som Økonomiministeriet sendte i høring.
På baggrund af en  

 afvejning mellem hensynet til at sikre, at kunderne har tillid til, at  

 kundeoplysningerne behandles fortroligt og hensynet til at sikre en effektiv  

 drift af virksomheden, blev det samtidigt foreslået, at denne nye  

 adgang til at videregive oplysninger ikke skulle omfatte følsomme  

 kundeoplysninger eller videregivelse af kundeoplysninger i  

 markedsføringsøjemed.
I de indkomne høringssvar blev der blandt andet  

 rejst en række spørgsmål vedrørende forholdet til  

 de påtænkte ændringer i registerlovgivningen.
Dette skal  

 ses i sammenhæng med, at reglerne i de finansielle love suppleres af de  

 generelle databeskyttelsesretlige regler i registerlovgivningen.  

 Justitsministeriet vil i denne folketingssamling fremsætte et  

 lovforslag om behandling af personoplysninger med henblik på at  

 gennemføre Europa-Parlamentets og Rådets direktiv 95/46/EF af  

 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger (i det følgende benævnt »direktivet om behandling af  

 personoplysninger«). På denne baggrund er det valgt på  

 nuværende tidspunkt alene at foreslå ændringer, som  

 angår styring af koncernrisici.
Når der foreligger en afklaring  

 vedrørende Justitsministeriets lovforslag om behandling af  

 personoplysninger, kan der blive tale om at foreslå yderligere  

 ændringer af reglerne i de finansielle love om videregivelse af  

 kundeoplysninger.
 Lovforslaget indeholder desuden et ny bestemmelse om, at  

 realkreditinstitutterne skal udarbejde offentligt tilgængelige  

 retningslinier om, i hvilket omfang kundeoplysninger kan videregives.
 Tilsvarende ændringer foreslås  

 gennemført i bank- og sparekasseloven, lov om forsikringsvirksomhed og  

 lov om fondsmæglerselskaber.
Justering af balanceprincippet Udvalget om den finansielle sektor efter år 2000 har  

 i rapportens kapitel 13 peget på, at der forekommer at være et  

 behov for en opblødning af balanceprincippet under overholdelse af  

 tilstrækkelige likviditets- og solvenskrav.
Det anbefales, at reglerne  

 vedrørende udstedelse af realkreditobligationer  

 smidiggøres.
 Dette er tilsvarende vurderingen fra et udvalg nedsat af  

 Finanstilsynet i januar 1998 med det kommissorium at undersøge behovet  

 for en revidering af balanceprincippet.
Dette udvalg konkluderer, at hvis det høje  

 sikkerhedsniveau skal bevares samtidig med, at balanceprincippet skal  

 tilføres en øget fleksibilitet, medfører dette et meget  

 detaljeret og teknisk regelsæt, der ikke er egnet til indsættelse  

 i realkreditloven.
Som følge heraf foreslås en rammelovgivning,  

 der skal følges op af en detailregulering i  

 bekendtgørelsesform.
 Set i lyset af internationaliseringen af den finansielle  

 sektor og nødvendigheden af at kunne bevare institutternes  

 konkurrenceevne er det tillige hensigtsmæssigt, at Finanstilsynet kan  

 fastsætte retningslinier under hensyntagen til de grundlæggende  

 sikkerhedsprincipper, således at de udstedte obligationer bevarer en  

 meget høj sikkerhed.
Ophævelse af stemmeretsbegrænsninger Udvalget om den finansielle sektor efter år 2000  

 anbefalede en ophævelse af særeglen om  

 stemmeretsbegrænsninger ved omdannelse af realkreditinstitutter til  

 aktieselskaber.
I overensstemmelse hermed foreslås med lovforslaget, at  

 de lovfastsatte stemmeretsbegrænsninger ophæves.
 Baggrunden herfor er, at der er set en tendens til, at  

 foreningsbaserede virksomheder har slået sig sammen.  

 Stemmeretsbegrænsningen kan gøre det vanskeligt bl.a. for disse  

 virksomheder at foretage de strukturtilpasninger, som foreningerne  

 ønsker.
En ophævelse af stemmeretsbegrænsningen i  

 realkreditloven vil sikre parallelitet til lovgivningen for den øvrige  

 finansielle sektor.
For sparekasser var det tidligere et krav, at  

 vedtægterne indeholdt stemmeretsbegrænsninger for  

 aktionærerne.
Denne regel blev ændret i 1998, således at  

 dette krav bortfalder 5 år efter omdannelsen af et aktieselskab.  

 På forsikringsområdet har der aldrig eksisteret en tilsvarende  

 begrænsning.
En ophævelse af lovens stemmeretsbegrænsninger  

 berører i sig selv ikke demokratiet i de foreningsbaserede  

 realkreditinstitutter.
Det vil således til enhver tid være op til  

 de eksisterende aktionærer at bevare, indføre eller ophæve  

 en frivillig stemmeretsbegrænsning.
Inden for den finansielle sektor  

 findes allerede mange eksempler på stemmeretsbegrænsninger, som  

 er besluttet af aktionærerne, og som ikke er en følge af et  

 lovkrav herom.
Mulighed for omdannelse Med forbillede i bank- og sparekasselovens tilsvarende  

 regler for sparekassers omdannelse til aktieselskaber foreslås, at de  

 fondsbaserede realkreditinstitutter får mulighed for at omdanne sig til  

 aktieselskaber efter den såkaldte »indkapslingsmodel«.  

 Indkapslingsmodellen indebærer, at der i aktieselskabet oprettes en  

 bunden reserve svarende til den hidtidige fonds egenkapital.
Bestemmende indflydelse Efter gældende lovgivning må to finansielle  

 virksomheder inden for samme lovområde (eksempelvis to  

 realkreditinstitutter) ikke tilsammen udøve bestemmende indflydelse.  

 Tilsvarende regler gælder for ATP og LD.
Disse virksomheder kan dog  

 sammen med en finansiel virksomhed fra en anden delsektor udøve  

 bestemmende indflydelse.
To virksomheder inden for forskellige områder  

 (eksempelvis et realkreditinstitutter og et pengeinstitut) må  

 således tilsammen udøve bestemmende indflydelse.
Det er svært at begrunde opretholdelsen af denne  

 retstilstand.
Det skyldes bl.a., at det ikke er mere risikabelt for to  

 selskaber inden for samme lovområde, eksempelvis to  

 livsforsikringsselskaber, at udøve bestemmende indflydelse, end det er  

 for to virksomheder inden for forskellige lovområder, eksempelvis LD og  

 en pensionskasse.
Finanstilsynets adgang til at foretage  

 inspektionsbesøg uden retskendelse Finanstilsynets adgang til at foretage  

 inspektionsbesøg hos finansielle virksomheder uden retskendelse  

 præciseres i overensstemmelse med den traditionelle opfattelse af, at  

 Finanstilsynets adgang til at foretage inspektionsbesøg er omfattet af  

 undtagelsen i Grundlovens § 72 om boligens ukrænkelighed.
En  

 tilsvarende præcisering er allerede gennemført i såvel  

 realkreditloven som lov om værdipapirhandel m.v.
 Forslaget har baggrund i den redegørelse, som  

 Justitsministeriet og Miljø- og Energiministeriet den 17. december  

 1996 afgav til Folketinget om bl.a. udviklingen i forvaltningsmyndigheders  

 adgang til fast ejendom uden retskendelse og følger de i  

 redegørelsen fastlagte retningslinier for udformningen af bestemmelser  

 om adgang uden retskendelse.
Høring Advokatrådet, Amtsrådsforeningen,  

 Arbejderbevægelsens Erhvervsråd, Arbejdsmarkedets  

 Tillægspension (ATP), Danmarks Nationalbank, Danmarks Rederiforening,  

 Dansk Arbejdsgiverforening, Dansk Aktionærforening, Dansk  

 Ejendomsmæglerforening, Dansk Handel & Service, Dansk Landbrugs  

 Realkreditfond, Dansk Industri, Den Danske Børsmæglerforening,  

 Den Danske Finansanalytikerforening, Den Danske Fondsmæglerforening,  

 Det Danske Handelskammer, Det Økonomiske Råd, Erhvervenes  

 Skattesekretariat, Erhvervsankenævnet, Erhvervsministeriet, Erhvervs-  

 og Selskabsstyrelsen, Finansforbundet, Finansieringsinstituttet for Industri  

 og Håndværk A/S, Finansministeriet, Finansrådet,  

 Finansstyrelsen, Finanssektorens Arbejdsgiverforening, Fondsrådet,  

 Forbrugerrådet, Foreningen af Firmapensionskasser, Foreningen af J.A.K.  

 Andelskasser, Foreningen af Statsautoriserede Revisorer, Foreningen  

 Registrerede Revisorer, Forsikring & Pension, FTF, Garantifonden for  

 indskydere og investorer, Grønlands Hjemmestyre,  

 Håndværksrådet, InvesteringsForeningsRådet,  

 Justitsministeriet, KommuneKredit, Kommunernes Landsforening,  

 Københavns Fondsbørs A/S, Landbrugsraadet, Landsorganisationen  

 i Danmark, Lokale Pengeinstitutter, Lønmodtagernes Dyrtidsfond (LD),  

 Ministeriet for Fødevarer, Landbrug og Fiskeri, Pengeinstitutternes  

 Betalingssystemer A/S, Realkreditrådet, Regionale Bankers Forening,  

 Registertilsynet, Rigsombudsmanden på Færøerne,  

 Rigsrevisionen, Sammenslutningen Danske Andelskasser, Skatteministeriet og  

 Værdipapircentralen.
 Administrative og økonomiske konsekvenser for det  

 offentlige samt miljømæssige konsekvenser m.v.
Lovforslaget skønnes, sammen med de samtidige  

 foreslåede ændringer i de øvrige finansielle love (lov om  

 banker og sparekasser m.v. lov om forsikringsvirksomhed, lov om  

 fondsmæglerselskaber, lov om investeringsforeninger og  

 specialforeninger samt lov om værdipapirhandel m.v.) at medføre  

 behov for 1 AC-årsværk og 1  

 kontorfunktionær-årsværk i Finanstilsynet.
De samlede  

 udgifter hertil skønnes årligt at være 600.000 kr.
Hertil  

 kommer driftsudgifter på 200.000 kr. årligt.
De samlede udgifter  

 til Finanstilsynets tilsyn dækkes af selskaber under Finanstilsynets  

 tilsyn.
Beløbet vil blive fordelt mellem de enkelte finansielle  

 sektorer efter Finanstilsynet sædvanlige fordelingsnøgle.
 Lovforslaget skønnes hverken at have  

 miljømæssige konsekvenser eller administrative konsekvenser for  

 borgerne.
Erhvervsmæssige konsekvenser Ændringerne forventes at bidrage til at skabe bedre  

 rammer for strukturtilpasning og bidrager derved til øget  

 konkurrence.
Forslaget udgør endnu et skridt i  

 indførelsen af et egentligt tilsyn med holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
Første skridt blev taget i  

 foråret 1999, hvor der bl.a. blev indført kapitalkrav til disse  

 holdingselskaber.
Med nærværende lovforslag foreslås bl.a.  

 indført krav til holdingselskabets ledelses egnethed og  

 hæderlighed, svarende til det krav, der stilles til ledelserne i de  

 finansielle virksomheder.
Det vurderes, at ledelserne i moderselskaber i de  

 nuværende finansielle koncerner i dag kan opfylde kravet om egnethed og  

 hæderlighed.
 Derudover foreslås, at der gives mulighed for, under  

 visse omstændigheder, dels at forlange de finansielle virksomheder  

 under holdingselskabet udskilt i en delkoncern, dels at forlange at  

 holdingselskabet afhænder sine kapitalandele i de finansielle  

 virksomheder.
 Den foreslåede udvidelse af adgangen til at  

 videregive kundeoplysninger til realkreditinstituttets moderselskab vil  

 muliggøre, at moderselskabet i koncernen får det bedst mulige  

 redskab til at vurdere koncernens samlede risici.
Lovforslaget gør det muligt for finansielle  

 virksomheder fra samme sektor tilsammen at udøve bestemmende  

 indflydelse, forudsat at virksomhederne ikke indgår i en koncern eller  

 et administrationsfællesskab.
Dette er med til at styrke muligheden for  

 aktivt ejerskab, og dermed muligheden for indflydelse på  

 størrelsen af afkastet af den pågældende investering.
Forslaget om, at realkreditinstitutter fremover skal  

 fradrage skatteaktiver ved opgørelsen af den ansvarlige kapital, vil  

 kunne medføre et mindre fald i solvensen for de realkreditinstitutter,  

 der i dag har aktiveret disse aktiver i balancen.
Da kun et mindre antal  

 realkreditinstitutter har aktiveret skatteaktiver i balancen, skønnes  

 forslaget alene at medføre begrænsede økonomiske  

 konsekvenser for branchen som en helhed.
Den foreslåede moderniseringen af balanceprincippet  

 tilsigter at sikre realkreditinstitutternes konkurrenceevne også i et  

 internationalt, finansielt marked.
Balanceprincippet tilføres  

 større fleksibilitet til gavn for låntagerne og  

 produktudviklingen - uden at øge realkreditinstitutternes samlede  

 risici.
Som det fremgår ovenfor, dækkes de samlede  

 udgifter til Finanstilsynets tilsyn af selskaber under Finanstilsynets  

 tilsyn.
En merudgift for Finanstilsynet på 800.000 kr. medfører  

 således en tilsvarende stigning i de finansielle virksomheders bidrag  

 til Finanstilsynet.
Det vurderes, at ca. 9 virksomheder vil være  

 omfattet af loven.
Lovforslagets administrative konsekvenser er blevet  

 vurderet af et foreløbigt fokuspanel bestående af 5  

 virksomheder.
Tre virksomheder skønner, at lovforslaget vil  

 medføre omstillingsbyrder.
Af disse har en virksomhed været i  

 stand til at tidsfastsætte byrden.
Denne virksomhed vurderer, at  

 lovforslaget vil medføre en omstillingsbyrde på ca. 30  

 timer.
 Samlet set vurderes lovforslaget at have yderst  

 begrænsede administrative konsekvenser for erhvervslivet.
Forholdet til EU-retten Forslaget indeholder en udbygning af reglerne om  

 koncerninterne transaktioner, der er enslydende i de finansielle love.
Den  

 foreslåede ændring i reglerne er bl.a. en konsekvens af, at lov  

 om forsikringsvirksomhed ændres i forbindelse med gennemførelse  

 af forsikringsgruppedirektivet.
Vurdering af konsekvenser af  

 lovforslag Positive konsekvenser/mindreudgifter (hvis ja,  

 angives omfang) Negative konsekvenser/merudgifter (hvis ja,  

 angives omfang) Økonomiske konsekvenser for stat, kommuner og  

 amtskommuner Ingen.
Ja.
Sammen med de samtidigt foreslåede ændringer  

 i de øvrige finansielle love anslås udgiften til kr. 800.000 for  

 Finanstilsynet, som dækkes af bidrag fra den finansielle  

 sektor.
Administrative konsekvenser for stat, kommuner og  

 amtskommuner Ingen.
 Ingen.
Økonomiske konsekvenser for erhvervslivet Ingen.
Ja.
Sammen med de samtidigt foreslåede ændringer  

 i de øvrige finansielle love anslås udgiften til kr. 800.000 for  

 Finanstilsynet som dækkes af bidrag fra den finansielle  

 sektor.
Administrative konsekvenser for erhvervslivet Ingen.
 Mindre administrative byrder.
Miljømæssige konsekvenser Ingen.
 Ingen.
Administrative konsekvenser for borgerne Ingen.
 Ingen.
Forholdet til EU-retten Forslaget indeholder en udbygning af reglerne om  

 koncerninterne transaktioner, der er enslydende i de finansielle love.
Den  

 foreslåede ændring i reglerne er bl.a. en konsekvens af, at lov  

 om forsikringsvirksomhed ændres i forbindelse med gennemførelse  

 af forsikringsgruppedirektivet.
Lovovervågning Regeringen har iværksat en række initiativer  

 med henblik på at forbedre lovkvaliteten.
Blandt andet skal der  

 foretages en grundig vurdering af, om de mål og forudsætninger,  

 der bliver antaget i forbindelse med loves tilblivelse, også holder  

 efterfølgende.
På det finansielle område vil  

 følgende lovforslag være omfattet af den mere systematiserede  

 lovovervågning:
bank- og sparekasseloven, realkreditloven, lov om forsikringsvirksomhed, fondsmæglerselskabsloven, værdipapirhandelsloven, lov om investeringsforeninger og specialforeninger samt firmapensionskasseloven.
 I betænkning nr. 1376 udgivet af  

 Økonomiministeriets udvalg om den finansielle sektor efter år  

 2000 anbefales det, at der igangsættes et lovudredningsarbejde, der har  

 til formål at udarbejde forslag til en ny lovgivningsstruktur samt  

 overveje mulighederne for regelforenkling. Økonomiministeriet  

 påtænker, at igangsætte et sådan arbejde i slutningen  

 af 1999 med henblik på fremsættelse af lovforslag i  

 folketingssamlingen 2000/2001 samt 2001/2002. Relevante offentlige  

 myndigheder, brancheorganisationer m.v. vil blive inddraget i arbejdet.
 I forlængelse af dette arbejde vil  

 økonomiministeren give en redegørelse til Folketingets  

 Erhvervsudvalg indeholdende en vurdering af de indhøstede erfaringer  

 med revideringen af de finansielle love, herunder de love, der deltager i  

 lovovervågningen.
Bemærkninger til lovforslagets enkelte  

 bestemmelser Til § 1 Til nr. 1 Det er vigtigt, at den finansielle sektor uanset  

 ejerskabsforhold kan tilpasse sig strukturudviklingen.
Dette er en betingelse  

 for, at sektoren kan være konkurrencedygtig også i fremtiden og  

 en begrundelse for, at den finansielle lovgivning ikke bør fastholde  

 unødvendige ejerbarrierer.
 Det er samtidigt vigtigt, at de finansielle virksomheder  

 får mulighed for at sikre sig størst muligt, afkast af deres  

 investeringer, herunder at forsikringsselskaber og pensionskasser m.v.  

 får bedre mulighed for at sikre deres pensionskunder den bedst mulige  

 forretning af pensionsmidlerne.
 Et modgående hensyn mod en fuldstændig  

 ophævelse af reglerne i den finansielle lovgivning om bestemmende  

 indflydelse er, at de finansielle virksomheder forvalter betroede midler,  

 herunder problemstillinger i forbindelse med en hovedaktionærs  

 hæftelse for selskabet.
Efter gældende lovgivning må to finansielle  

 virksomheder inden for samme lovområde ikke tilsammen udøve  

 bestemmende indflydelse.
Tilsvarende regler gælder for ATP og LD.
To  

 virksomheder inden for forskellige områder (eksempelvis et  

 pengeinstitut og et forsikringsselskab) må derimod tilsammen  

 udøve bestemmende indflydelse.
Det er svært, at begrunde opretholdelsen af denne  

 retstilstand.
Det skyldes bl.a., at det ikke er mere risikabelt for to  

 selskaber inden for samme lovområde, eksempelvis to  

 livsforsikringsselskaber, at udøve bestemmende indflydelse, end det er  

 for to virksomheder inden for forskellige lovområder.
 Lovforslaget indebærer en lempelse af de  

 nuværende regler uden at ændre ved det generelle forbud mod at  

 én finansiel virksomhed kan udøve bestemmende indflydelse i en  

 anden ikke-finansiel virksomhed.
Forslaget indebærer, at et realkreditinstitut i  

 fællesskab med en eller flere andre virksomheder kan drive alle former  

 for erhvervsvirksomhed, f.eks. industri- eller rederivirksomhed, blot  

 virksomheden ikke drives i fællesskab med pengeinstitutter,  

 forsikringsselskaber, fondsmæglerselskaber eller realkreditinstitutter,  

 der indgår i koncern med realkreditinstituttet.
Endvidere vil  

 særlovgivning inden for særlige områder kunne  

 begrænse mulighederne for drift af anden virksomhed.
Forslaget indebærer, at den eksisterende adgang til  

 at drive anden virksomhed sammen med finansielle virksomheder, der ikke er  

 realkreditinstitutter, men som indgår i koncern med  

 realkreditinstituttet, bortfalder.
Skærpelsen er i overensstemmelse med  

 betænkning nr. 1376 om den finansielle sektor efter år 2000,  

 hvoraf det fremgår, at det forudsættes, at virksomheder ikke  

 indgår i en koncern eller et administrationsfællesskab.  

 Realkreditinstitutter, der i dag driver anden erhvervsvirksomhed sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med realkreditinstituttet,  

 kan forsætte med at drive de pågældende virksomheder, jf.  

 lovforslagets § 2, stk. 2.
Kravet, om at virksomheden skal drives i fællesskab  

 med andre, medfører, at et enkelt realkreditinstitut ikke direkte  

 eller indirekte må have en bestemmende indflydelse på  

 virksomheden.
Hvorvidt dette krav er opfyldt, vil bero på en konkret  

 vurdering.
Der vil ved vurderingen af, om der foreligger bestemmende  

 indflydelse, blive taget udgangspunkt i den praksis, der har udviklet sig ved  

 fortolkningen af det tilsvarende begreb i lov om forsikringsvirksomhed  

 § 6, stk. 2.
Den fælles drift kan ikke ske sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med realkreditinstituttes,  

 jf. realkreditlovens § 77, stk. 4. Dette indebærer, at de  

 nævnte virksomheder i samme koncern betragtes som et institut ved  

 vurderingen af, om der foreligger bestemmende indflydelse.
To  

 realkreditinstitutter, der indgår i samme koncern, kan således  

 ikke eje hver en tredjedel af f.eks. en industrivirksomhed sammen med en  

 rederivirksomhed, der ikke indgår i koncernen.
Der er derimod ikke  

 noget til hinder for, at et realkreditinstitut sammen med f.eks. en  

 rederivirksomhed, der er søsterselskab til realkreditinstituttet, og  

 et realkreditinstitut, der ikke indgår i koncernen, ejer  

 industrivirksomheden.
Tilsvarende hindrer lovforslaget ikke, at anden  

 virksomhed kan drives i fællesskab med realkreditinstituttets  

 holdingselskab.
 Uanset lovforslaget skal et realkreditinstitut opfylde  

 realkreditlovens øvrige regler, herunder ledelsesreglerne i §§ 18  

 d-18 i, solvensreglen i § 53 og placeringsreglerne i §§ 60-65  

 d.
Der skal som udgangspunkt ikke ske konsolidering i henhold  

 til realkreditlovens § 77 af den fælles drevne virksomhed.
Det vil  

 derfor som udgangspunkt alene være den direkte investering, der skal  

 solvensdækkes.
 Reglerne om engagementsgrænser, besiddelse af  

 kapitalandele, ejendomsinvesteringer, engagementer med modervirksomheder  

 eller koncernvirksomheder, likviditet, regnskabsaflæggelse og tilsynets  

 muligheder for at få oplysninger fra virksomheden finder således  

 ikke anvendelse på den fælles drevne virksomhed eller  

 »koncernen«.
 Finanstilsynet kan dog i henhold til realkreditovens  

 § 77, stk. 13, beslutte, at disse bestemmelser finder  

 anvendelse.
 Der er ikke foreslået en regel om  

 administrationsfællesskaber, da sådanne  

 administrationsfællesskaber ikke kendes på  

 realkreditinstitutområdet.
Bestemmelsen, om at virksomheden skal drives i et andet  

 selskab end realkreditinstituttet, skal forstås således, at  

 virksomheden skal drives i et særskilt selskab med begrænset  

 ansvar.
Virksomheden kan således ikke drives som et interessentskab  

 eller på anden måde, der medfører, at et  

 realkreditinstitut kommer til at hæfte direkte for virksomhedens  

 gæld m.v.
 Stk. 6 skal sikre, at et realkreditinstitut, der  

 sammen med andre virksomheder driver anden virksomhed, ikke lider  

 økonomiske tab som følge af ændringer i koncern- eller  

 ejerforhold.
 Situationen kan for eksempel opstå:
-	hvis et realkreditinstitut, der ejer 25 pct. af en skofabrik,  

 fusionerer med et andet realkreditinstitut, derejer 26 pct. af  

 skotøjsfabrikken, eller -	hvis et holdingselskab, der ejer et realkreditinstitut, som ejer 25  

 pct. af en skotøjsfabrik, køber et forsikringsselskab, der ejer  

 26 pct. af samme skotøjsfabrik.
I det første tilfælde vil der ske en  

 overtrædelse af § 1, stk. 3, og i det andet tilfælde en  

 overtrædelse af § 2, stk. 5. Det vil i sådanne situationer  

 være rimeligt, at der gives en frist til udvikling.
Bestemmelsen  

 omfatter alle situationer, hvor ændringer i koncern- eller ejerforhold  

 medfører, at § 1, stk. 3 eller § 2, stk. 5 overtrædes.
Til nr. 2 Indførelsen af bestemmelsen tilgodeser  

 administrative hensyn.
Forslaget skal bl.a. sikre, at Finanstilsynet  

 får oplysning om lukning af repræsentationskontorer.
Til nr. 3 Pr. 1. januar 1999 er Hypotekbankens låne- og  

 udlånsaktiviteter bragt til ophør.
Hypotekbankens øvrige  

 aktiviteter er videreført uændret i en ny statsstyrelse under  

 navnet Finansstyrelsen.
I lovbestemmelser, hvor »Kongeriget Danmarks Hypotekbank og  

 Finansforvaltning«  

 eller »  

 Hypotekbanken« eller en  

 afledet form heraf er nævnt, ændres dette til »Finansstyrelsen« .
Til nr. 4 Det er et krav til realkreditinstitutter, at deres  

 finansiering skal ske ved udstedelse af obligationer, og at midler fremkommet  

 fra denne finansiering alene må anvendes til udlån mod pant i  

 fast ejendom.
Dette princip fremgår af § 48, stk. 1.  

 Princippet er i dag fraveget for midler fremkommet ved blokemissioner, i  

 forbindelse med indgåelse af kursaftaler og ved paristraks indfrielser.  

 Denne mulighed påtænkes opretholdt.
§ 48, stk. 1, er fastholdt i lovforslaget som et  

 grundprincip.
Med forslagets stk. 2 gives der Finanstilsynet mulighed  

 for at undtage fra denne hovedregel, således at midler i særlige  

 tilfælde kan anvendes til andet end udlån mod pant i fast  

 ejendom.
 Denne bestemmelse vil kunne bruges til at fastsætte  

 placeringsregler for blokemissioner, udstedelse af realkreditobligationer og  

 andre værdipapirer i forbindelse med indgåelse af kursaftaler og  

 ved paristraks indfrielser.
Bemyndigelsen til Finanstilsynet i stk. 2 giver  

 mulighed for at fastsætte regler om, at midler fremkommet ved  

 indfrielse af eksisterende udlån midlertidigt kan anbringes i sikre og  

 likvide værdipapirer i samme valuta og med tilnærmelsesvis samme  

 betalingsrække, som de obligationer, der har finansieret det indfriede  

 udlån.
Formålet med bestemmelsen er at give instituttet og dets  

 låntagere mulighed for at blive indfriet med andre end de  

 bagvedliggende obligationer, idet det i praksis i visse tilfælde har  

 vist sig umuligt at opkøbe disse.
 Bemyndigelsen i stk. 2 til at Finanstilsynet kan  

 undtage fra hovedreglen, påtænkes ikke begrænset til  

 ovennævnte indlåsningseffekter, men påtænkes som en  

 generel undtagelsesadgang, der blandt andet kan anvendes ved førtidige  

 indfrielser foranlediget af tab på udlånsvirksomheden og i  

 forbindelse med finansieringen af lån i danske kroner ved  

 euroobligationer.
 En sådan adgang bør dog reguleres, idet  

 midler fremkommet ved udstedelse af realkreditobligationer som hovedregel kun  

 kan anvendes til långivning mod pant i fast ejendom.
Indfrielse med andre end de bagvedliggende obligationer  

 tænkes i de regler, Finanstilsynet vil fastsætte, begrænset  

 til 2 pct. af de udstedte obligationer.
Der vil endvidere blive stillet krav  

 om, at realkreditinstituttet eller låntageren skal skaffe sig et aktiv  

 med tilnærmelsesvis samme betalingsprofil og med mindst samme  

 særligt sikre status.
Grænsen vil senere kunne justeres af  

 Finanstilsynet.
For paristraks indfrielser fastsætter Finanstilsynet  

 nærmere regler.
Til nr. 5 Til § 49, stk.1, nr.1 Hensigten med det gældende balanceprincip er at  

 begrænse den risiko, som realkreditinstitutterne kan påtage sig.  

 Balanceprincippet sikrer balance mellem på den ene side de  

 indbetalinger realkreditinstitutterne modtager fra pantebreve og finansielle  

 instrumenter, og på den anden side de udbetalinger der sker til ejerne  

 af de udstedte realkreditobligationer og andre værdipapirer.
Denne  

 likviditetstyring begrænser endvidere realkreditinstitutternes  

 potentielle tab i forbindelse med ændringer i renteniveauet eller  

 forholdet mellem de korte og lange renter (rentestrukturen).
Hensynet til sikkerhed skal imidlertid afvejes i forhold  

 til de begrænsninger, som balanceprincippet indebærer i forhold  

 til realkreditinstitutternes udstedelse af obligationer.
Forslaget  

 indebærer derfor en mere fleksibel regulering af balanceprincippet  

 bl.a. med henblik på at give realkreditinstitutterne mulighed for en  

 mere smidig udstedelse af realkreditobligationer, uden at påføre  

 institutterne væsentlige rente- eller likviditetsrisici.
 En smidigere udstedelse af realkreditobligationer kan  

 gøre det billigere for kunder at låne i et realkreditinstitut og  

 er samtidig en forudsætning for at realkreditinstitutterne kan klare  

 sig i konkurencen på et mere internationaliseret marked.
Balanceprincippet indebærer, som ovenfor beskrevet,  

 dels en regulering af de løbende forskelle mellem ind- og udbetalinger  

 dels en regulering af renterisikoen.
Denne to-strengede regulering af rente-  

 og likviditetsrisikoen opretholdes.
Reguleringen skal desuden fortsat  

 gælde over hele udlånets løbetid.
 Der skal skelnes mellem reguleringen af et  

 betalingsunderskud henholdsvis overskud indenfor balanceprincippet, idet et  

 betalingsunderskud medfører et finansieringsbehov for  

 realkreditinstituttet, hvorimod et betalingsoverskud risikomæssigt kun  

 er påvirket af placeringen af overskuddet.
 Likviditetsoverskuddet skal derfor kun reguleres af  

 renterisikoen fra placeringen af overskuddet, jf. § 49, 2, og af et krav  

 om placering af overskuddet i sikre og likvide aktiver.
Der vil blive sat absolutte grænser for  

 likviditetsunderskud.
Grænserne som procent af den ansvarlige kapital  

 vil blive fastsat i en bekendtgørelse og vil som udgangspunkt  

 akkumuleret være på 25 pct. i år 0-3, 50 pct. i år  

 4-10 og 100 pct. i år 11 og frem.
 Likviditetsgrænserne skal ikke gælde for  

 likviditetsunderskud, der er modsvaret af likviditetsplaceringer underlagt  

 placeringsregler.
Hvor der under den nugældende lovgivning kun  

 tillades ubalancer indenfor året, er der med ovennævnte forslag  

 åbnet for, at institutterne kan have ubalancer, der går udover  

 året.
Derfor skal grænserne for betalingsforskelle og renterisici  

 indenfor balanceprincippet udmåles på basis af  

 tilbagediskonterede fremtidige likviditetsstrømme, idet der  

 lægges til grund, at en placerings- og/eller lånerente kan have  

 en ikke ubetydelig indflydelse på den akkumulerede betalingsforskels  

 fremtidige størrelse.
Under det nugældende balanceprincip skal  

 institutterne overholde balanceprincippet på årsbasis.  

 Opgørelseskravet strammes op, således at institutterne skal  

 kunne opgøre og kontrollere balanceprincippets overholdelse på  

 daglig basis.
Finanstilsynet vil i bekendtgørelsesform fastlægge  

 regler for, hvordan betalingerne skal indregnes ved  

 likviditetsopgørelsen.
 De poster, der er omfattet af balanceprincippet, vil som  

 udgangspunkt være alle poster, der kan give anledning til ubalancer  

 mellem pantebrevene og obligationerne.
Finanstilsynet skal under den nugældende lovgivning  

 godkende de finansielle instrumenter, som realkreditinstitutterne kan anvende  

 indenfor balanceprincippet.
Dette er ikke fremover et krav.  

 Betalingsstrømme og renterisici i forbindelse med  

 realkreditinstitutternes anvendelse af finansielle instrumenter kan beregnes  

 ved hjælp af finansielle modeller, således at afdækningen  

 sker på porteføjleniveau og ikke enkeltlånsniveau.
Til § 49, stk. 1, nr. 2 Renterisikoen som procent af den ansvarlige kapital  

 må i den nugældende lov maksimalt være 1 pct.
I dag er det  

 således, at renterisikoen beregnes som det tab, instituttet vil  

 få, hvis alle renter stiger eller falder med et procentpoint.
Der tages  

 således ikke højde for, at der kan være en forskellig  

 udvikling i forskellige renter, f.eks. kan den 1-årige rente udvikle  

 sig anderledes end den 5-årige rente.
Den planlagte bekendtgørelse vil derfor indeholde  

 den tilføjelse, at renterisikoen skal måles ved en  

 renteændring på 1 procentpoint ved parallelle og ikke-parallelle  

 renteskift.
Endvidere skal der være en måling af renterisikoen  

 ved en modsatrettet renteændring på 1 procentpoint i henholdsvis  

 de korte og lange renter.
I dag måles renterisiko kun ved en  

 ændring i alle renter på 1 procentpoint.
Da renter i forskellige  

 valutaer kan udvikle sig forskelligt, kan der ved opgørelserne af  

 renterisiko ifølge den planlagte bekendtgørelse ikke modregnes  

 mellem renterisici i forskellige valutaer.
Til § 49, stk. 1, nr. 3 En forskel i indfrielsesvilkårene for udstedte  

 realkreditobligationer og andre værdipapirer på den ene side og  

 pantebreve og finansielle instrumenter på den anden side kan  

 indebære en risiko for, at instituttet får tab.
 Eksempelvis kan det give instituttet tab, hvis der ydes  

 realkreditlån, som låntagerne kan indfri til kurs 100, samtidig  

 med at disse finansieres ved udstedelse af realkreditobligationer uden en  

 sådan indfrielsesmulighed (inkonverterbare obligationer).
Hvis instituttet tilbyder låntagere med  

 rentetilpasningslån et loft for den maksimale rente, låntageren  

 skal betale, uanset det faktiske renteniveau på  

 refinansieringstidspunktet, kan der opstå en lignende tabsrisiko.
Denne  

 risiko kan af instituttet afdækkes ved at indgå en  

 optionsforretning med et pengeinstitut eller en anden finansiel  

 virksomhed.
Forslaget indebærer, at Finanstilsynet skal  

 fastsætte regler om disse risici.
Reglerne vil indebære, at  

 instituttet kan foretage afdækning på porteføljeniveau af  

 finansielle kontrakter, i det omfang en sådan afdækning ikke  

 væsentligt afviger fra en tilsvarende afdækning på  

 enkeltlåneniveau.
 Reglerne vil indebære, at institutterne ikke kan  

 finansiere udlån med mulighed for indfrielse til kurs 100 ved at  

 udstede inkonverterbare obligationer eller påtage andre tilsvarende  

 konverteringsrisici indenfor balanceprincippet.
 Reglerne vil endvidere indebære, at hvis  

 institutterne giver rentetilpasningslån med et loft for den maksimale  

 rente, låntageren skal betale, skal instituttet afdække risikoen  

 herved.
Til nr. 6 Ændringen er alene af redaktionel karakter.
Til nr. 7 Efter de regnskabsregler, der er gældende for  

 pengeinstitutter, har pengeinstitutter mulighed for i deres regnskab at  

 indregne et såkaldt skatteaktiv.
Det er planlagt, at regnskabsreglerne  

 for realkreditinstitutter skal ændres, så realkreditinstitutter  

 får en tilsvarende mulighed.
Et skatteaktiv opstår typisk, hvis  

 realkreditinstituttet har haft negativ skattepligtig indkomst.
Aktivet  

 består i den skattemæssige fordel, som realkreditinstituttet har  

 i kraft af, at den negative skattepligtige indkomst efter regler i  

 skattelovgivningen kan bringes til modregning i fremtidig skattepligtig  

 indkomst.
Muligheden for at modregne et skatteaktiv afspejler  

 realkreditinstituttets økonomiske situation som en igangværende  

 virksomhed.
Tidligere har det ud fra forsigtighedshensyn ikke været  

 praksis at indregne et skatteaktiv i regnskabet, medmindre det kunne rummes i  

 en udskudt skatteforpligtelse.
Når et skatteaktiv indregnes i  

 regnskabet, vil det alt andet lige forbedre et realkreditinstituts  

 solvensprocent.
Efter lovens gældende regler fratrækkes  

 immaterielle aktiver ved opgørelsen af den kapital (den ansvarlige  

 kapital), der anvendes ved opgørelsen af et realkreditinstituts  

 solvensprocent.
Baggrunden for denne regel er, at immaterielle aktiver ofte  

 mister deres værdi, hvis realkreditinstituttet kommer i  

 økonomiske vanskeligheder.
Tilsvarende kan det siges om skatteaktiver, at de kun har  

 værdi, hvis realkreditinstituttet realiserer en positiv skattepligtig  

 indkomst i fremtiden, hvori det opsparede skattemæssige underskud kan  

 modregnes.
Hvis realkreditinstituttet kommer i økonomiske  

 vanskeligheder og ikke realiserer overskud, mister skatteaktivet sin  

 værdi.
På den baggrund foreslås, at skatteaktiver - i  

 lighed med immaterielle aktiver - skal fratrækkes ved opgørelse  

 af et pengeinstituts ansvarlige kapital.
Ved dette forslags fremsættelse har  

 Økonomiministeriet ikke kendskab til institutter, hvor den  

 foreslåede ændring medfører, at instituttets solvens  

 kommer under den i loven krævede.
Såfremt dette alligevel skulle  

 blive tilfældet, har Finanstilsynet i realkreditlovens § 53,  

 stk. 4, hjemmel til at fastsætte en frist, indenfor hvilken  

 solvenskravet skal være opfyldt.
Til nr. 8 og 9 Ophævelsen af bestemmelserne er en konsekvens af  

 indholdet af de foreslåede nr. 1 og 2.
Til nr. 10 Kredsen af de omfattede virksomheder udvides dels med  

 fjernere tilknyttede virksomheder, dels med personer, der er  

 aktionærer.
Bestemmelsen i § 63, stk. 2, om hjemmel for  

 Finanstilsynet til at fastsætte nærmere regler om koncerninterne  

 transaktioner er enslydende i alle de finansielle love.
Den foreslåede  

 ændring er en konsekvens af, at den tilsvarende bestemmelse i lov om  

 forsikringsvirksomhed ændres i forbindelse med gennemførelsen af  

 artikel 8 i forsikringsgruppedirektivet.
 Som en yderligere konsekvens af gennemførelsen af  

 forsikringsgruppedirektivet vil der i bekendtgørelsen om  

 koncerninterne transaktioner blive indsat en bestemmelse om, at de  

 finansielle virksomheder en gang årligt skal indberette  

 væsentlige koncerninterne transaktioner til Finanstilsynet.
Til nr. 11 Når finansielle virksomheder indgår i en  

 koncern, er der ved koncerninterne transaktioner risiko for, at der indirekte  

 overføres midler mellem selskaberne, hvis der fastsættes en pris  

 eller vilkår, der ikke er markedsmæssige.
Til imødegåelse heraf har Finanstilsynet i  

 medfør af stk. 2 udstedt bekendtgørelse nr. 189 af 24.  

 marts 1998 om koncerninterne transaktioner.
Derudover er der i den  

 finansielle lovgivning særlige bestemmelser om visse typer af  

 koncerninterne transaktioner (primært lån og  

 sikkerhedsstillelse).
 Såfremt en transaktion i dag indgås i strid  

 med reglerne i den nævnte bekendtgørelse, er sanktionen straf i  

 form af bøde.
Som yderligere sanktion foreslås det i stk. 4,  

 at transaktionen skal ophæves, og ydelserne tilbageleveres med  

 forbehold for tredjemands eventuelle bedre stiftede rettigheder eller anden  

 umulighed.
Er der således eksempelvis tale om en aftale om salg af et  

 aktiv i strid med bekendtgørelsen om koncerninterne transaktioner, og  

 bliver aktivet af realkreditinstituttets medkontrahent derefter videresolgt  

 til en tredjemand, som efter dansk rets almindelige regler om eksstinktion af  

 rettigheder har erhvervet ret til aktivet, kan tilbagelevering ikke finde  

 sted.
 Udgangspunktet for Finanstilsynets vurdering af, hvorvidt  

 en transaktion er indgået i strid med reglerne i bekendtgørelsen  

 om koncerninterne transaktioner, vil være den erklæring,  

 selskabets revisorer afgiver herom i revisionsprotokollatet vedrørende  

 årsregnskabet, jf. § 4, stk. 5, i bekendtgørelse om  

 revisionens gennemførelse i finansielle virksomheder og finansielle  

 koncerner.
Da der er tale om tilbagelevering, vil alene transaktioner  

 vedrørende ydelser, der rent faktisk kan tilbageleveres, skulle  

 ophæves i medfør af bestemmelsen.
Er der indgået en aftale  

 i strid med bekendtgørelsen om koncerninterne transaktioner, om  

 eksempelvis en arbejdsydelse, kan en sådan ikke tilbageleveres.
 Kan ydelserne ikke tilbageleveres, vil  

 realkreditinstituttet eventuelt kunne få et økonomisk tab  

 erstattet efter dansk rets almindelige erstatningsregler.
 Består ydelsen i, at realkreditinstituttet skal  

 stille sikkerhed, skal en sådan sikkerhedsstillelse ophøre,  

 medmindre sikkerhedsstillelsen er afgivet over for en medkontrahent i god  

 tro.
 Den foreslåede bestemmelse i stk. 4 er baseret  

 på systemet i aktieselskabslovens § 115, stk. 3-4 om  

 lån og sikkerhedsstillelse i strid med § 115, stk. 1  

 (ulovlige aktionærlån), og finder alene anvendelse på  

 transaktioner indgået efter lovens ikrafttræden.
En ophævelse af en koncernintern transaktion vil  

 også skulle finde sted i tilfælde, hvor realkreditinstituttets  

 medkontrahent ikke har vilje eller evne til at udligne forskellen mellem  

 markedsvilkår og den koncerninterne transaktions vilkår.
Som  

 eksempel kan nævnes et realkreditinstituts salg af en fast ejendom til  

 et koncernforbundet selskab til en pris, der ligger under  

 markedsværdien.
Til nr. 12 § 64 indebærer, at Finanstilsynet skal  

 fastsætte en grænse for renterisikoen på på de  

 poster, der indgår i institutternes fondsbeholdninger.  

 Afgrænsningen heraf er uændret i forhold til den gældende  

 lovgivning.
Grænsen skal sikre, at institutterne ikke får  

 uacceptabelt store tab ved stigninger i renteniveauet.
Ved  

 fastsættelsen af grænsen skal der også tages højde  

 for, at institutternes forretningsaktiviteter og balancesammensætning  

 indebærer, at det ofte er hensigtsmæssigt at have en renterisiko,  

 der ikke er uvæsentlig.
 Balanceprincipudvalget er nået frem til, at en  

 passende grænse for renterisikoen på fondsbeholdningen er en  

 renterisiko, der udgør 8 pct. af instituttets ansvarlige kapital.
Til nr. 13 I den gældende lovgivning må  

 realkreditinstituttet ikke have valutarisici, der stammer fra forskellen  

 mellem obligationerne og pantebrevene indenfor balanceprincippet.
Det  

 fremgår tillige af den gældende § 65, at institutterne skal  

 placere deres fondsaktiver efter valuta svarende til kravet til den  

 ansvarlige kapital i valuta.
Derved opnås, at institutternes  

 solvensprocent forbliver uændret ved valutakursændringer.
 Forslaget skal erstatte de to ovennævnte hidtidige  

 bestemmelser om realkreditinstituttets valutarisiko i § 49, stk. 3,  

 og § 65. I forhold til den gældende to-delte opgørelse af  

 valutarisikoen, der tilsvarende findes for realkreditinstituttets  

 opgørelse af renterisiko, indeholder forslaget et samlet mål for  

 valutakursrisikoen.
Balanceprincipudvalget er nået frem til, at  

 realkreditinstituttets valutarisiko skal beregnes ud fra valutaindikator 2.  

 Denne model til opgørelse af valutarisiko blev i 1989-90 udarbejdet af  

 Finanstilsynet i samarbejde med Nationalbanken og har siden 1991 været  

 anvendt til pengeinstitutters indberetning af valutarisiko.
Endvidere  

 anvendes valutaindikator 2 til realkreditinstitutters indberetning af  

 kapitaldækningsopgørelser.
Valutaindikator 2 beregnes på baggrund af de  

 pågældende valutaers varianser og kovarianser, der estimeres af  

 Nationalbanken hvert kvartal på grundlag af de seneste tre års  

 dagligt observerede valutakurser.
Finanstilsynet udsender  

 efterfølgende varianser og kovarianser til institutterne og deres  

 edb-centraler.
 De kommende regler vil indebære, at valutarisikoen  

 maksimalt må udgøre 0,1 pct. af instituttets ansvarlige kapital  

 opgjort ved valutaindikator 2. Det lave niveau er valgt, fordi valutarisici  

 ikke skal være et selvstændigt forretningsområde for  

 realkreditinstitutterne, men kan senere justeres af Finanstilsynet, hvis  

 udviklingen viser et behov herfor.
For valutaer, der ikke indgår i valutaindikator 2,  

 skal der som udgangspunkt være 100 pct. afdækning i både  

 fondsbeholdning og udlån.
Finanstilsynet kan dog fastsætte  

 minimumsgrænser for de enkelte valutaer, der skal afspejle  

 administrative hensyn.
Til nr. 14 Det foreslås at ophæve reglerne om  

 stemmeretsbegrænsning i lovens § 70, stk. 2-5.
 Lovens bestemmelser om stemmeretsbegrænsning blev  

 indsat med henblik på at sikre, at fonde/foreninger kunne opretholde en  

 bestemmende indflydelse over omdannede realkreditaktieselskaber.
Forslaget skal bl.a. ses i lyset af tendensen til, at  

 foreningsbaserede virksomheder har slået sig sammen.  

 Stemmeretsbegrænsningen kan gøre det vanskeligt bl.a. for disse  

 virksomheder at foretage de strukturtilspasninger, som foreningerne  

 ønsker.
De nuværende lovfastsatte stemmeretsbegrænsninger  

 forhindrer øvrige aktionærer i et omdannet  

 realkreditaktieselskab i at få bestemmende indflydelse i selskabet.  

 Dette kan gøre det dyrere for de omdannede realkreditaktieselskaber at  

 fremskaffe aktiekapital samt vanskeliggøre fusion med andre  

 finansielle virksomheder.
En ophævelse af stemmeretsbegrænsningen i  

 realkreditloven vil endvidere skabe parallelitet til lovgivningen i den  

 øvrige finansielle sektor.
På forsikringsområdet har der  

 aldrig eksisteret en tilsvarende begrænsning.
På  

 bankområdet blev reglerne i bank- og sparekasseloven herom ændret  

 i 1998, således at kravet om stemmeretsbegrænsning bortfalder 5  

 år efter omdannelsen til aktieselskab, jf. bank- og sparekasselovens  

 § 52 f.
Med lovforslaget er det valgt at foreslå en  

 ophævelse af reglerne fremfor at indføre en 5 års regel,  

 idet de 3 realkreditinstitutter, der er omdannet til aktieselskaber, er  

 omdannet for mere end 5 år siden.
Der resterer i dag 2 realkreditfonde,  

 der vil kunne omdanne sig til aktieselskaber.
Der ses derfor ikke det store  

 behov for en 5 års-regel for på realkreditområdet.
Det bemærkes, at en ophævelse af lovens  

 stemmeretsbegrænsninger i sig selv ikke berører demokratiet i de  

 foreningsbaserede realkreditinstitutter.
Det vil således til enhver tid  

 være op til de eksisterende aktionærer at bevare, indføre  

 eller ophæve en frivillig stemmeretsbegrænsning.
Inden for den  

 finansielle sektor findes allerede mange eksempler på  

 stemmeretsbegrænsninger, som er besluttet af aktionærerne, og som  

 ikke er en følge af et lovkrav herom.
Til nr. 15 Til § 76 a Stk. 1 svarer med nogle sproglige ændringer  

 til bank- og sparekasselovens § 52 h, stk. 1. Bestemmelsen giver  

 mulighed for en fonds omdannelse til aktieselskab efter reservefondsmodellen  

 (indkapslingsmodellen). Det overtagende aktieselskab skal som vederlag for  

 overtagelsen af fondens aktiver og passiver afsætte en bunden  

 fondsreserve, svarende til værdien af de indskudte aktiver med fradrag  

 af passiverne.
Den bundne fondsreserve indgår herefter som en del af  

 aktieselskabets egenkapital.
I §§ 76 b-76 c er hæftelsesforholdet  

 og forrentningen af den bundne fondsreserve nærmere fastlagt.
Stk. 2 svarer til bank- og sparekasselovens  

 § 52 h, stk. 2, med den forskel, at der ikke henvises til § 52  

 f om stemmeretsbegrænsninger.
Det er begrundet i, at realkreditlovens  

 tilsvarende regler i § 70, stk. 2-5, foreslås ophævet.  

 Ligeledes er der ikke henvist til bank- og sparekasselovens § 52 g, der  

 er en navneregel, der er speciel for sparekasser.
Der er ikke en tilsvarende  

 regel i realkreditloven.
 Stk. 2´s henvisning til § 73, der gælder  

 for omdannelse efter fondsmodellen, betyder, at overdragelsen efter  

 indkapslingsmodellen skal ske efter aktieselskabslovens fusionsregler, og at  

 aktieselskabet indtræder i fondens rettigheder og forpligtelser uden  

 debitorskifte (universalsuccesion).
Til § 76 b Bestemmelsen svarer med nogle sproglige ændringer  

 til bank- og sparekasselovens § 52 i.
Formålet med bestemmelsen  

 er, at fondsreserven ikke skal kunne anvendes til udbyttebetaling, men den  

 kan benyttes til dækning af underskud, hvis reserverne ikke slår  

 til.
Til § 76 c Indholdsmæssigt svarer bestemmelsen i det store og  

 hele til bank- og sparekasselovens § 52 j.
Fondsreserven opskrives med en henlæggelse på  

 10 pct. af den del af aktieselskabets overskud, der ikke medgår til  

 dækning af underskud fra tidligere år.
På sigt må det  

 forventes, at fondsreserven udgør en stadig mindre del af  

 aktieselskabets samlede reserver, og der er indsat en overgrænse for  

 den årlige opskrivning, der ikke må overstige en forrentning  

 svarende til den af skatteministeren fastsatte mindsterente efter skat.
Til nr. 16 De gældende regler i tilsynslovgivningen foreskriver  

 underretning af tilsynet og forhåndsgodkendelse af direkte eller  

 indirekte erhvervelse af kvalificerede andele i virksomheder under tilsyn.  

 Som anført er der ved lov nr. 328 af 31. maj 1999 indført  

 kapitalkrav til holdingselskaber, hvis virksomhed udelukkende eller  

 hovedsageligt består i at eje kapitalandele i finansielle virksomheder.  

 Dette var første skridt i indførelsen af et egentligt tilsyn  

 med disse holdingselskaber.
Som en yderligere foranstaltning foreslås i  

 stk. 10 indført en regel om godkendelse af direkte og indirekte  

 erhvervelse af kvalificerede andele i holdingselskabet.
Af § 78, stk. 1, fremgår, at  

 Finanstilsynet efter nugældende regler skal godkende direkte eller  

 indirekte erhvervelse af kvalificerede andele i realkreditinstituttet.
Hvis  

 en erhvervelse af en kvalificeret andel i holdingselskabet medfører,  

 at aktionæren får en sådan dominerende indflydelse på  

 holdingselskabet, at aktionæren derved reelt kommer til at besidde en  

 kvalificeret indirekte andel af realkreditinstituttet, vil erhvervelsen ikke  

 alene være omfattet af det foreslåede stk. 10, men  

 også af den gældende § 78, stk. 1.
 Det foreslåede stk. 10 vil medføre, at  

 der også i de tilfælde, hvor erhvervelsen ikke medfører  

 dominerende indflydelse i holdingselskabet, skal ske  

 forhåndsgodkendelse af og indberetning til Finanstilsynet, dog kun for  

 aftaler om erhvervelser indgået efter lovens ikrafttræden.
 Såfremt der er tale om en erhvervelse, der  

 både er omfattet af det gældende stk. 1 og af det hermed  

 foreslåede stk. 10, skal der alene indgives én  

 ansøgning til Finanstilsynet.
Til nr. 17 Til § 79 a Ved etablering af en koncernstruktur, hvori der  

 indgår både finansiel og ikke-finansiel virksomhed, vil det  

 være muligt at undgå, at holdingselskabet kommer under tilsyn og  

 bliver omfattet af reglerne om solvenskrav til de holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder samt reglerne om krav til  

 holdingselskabernes ledelse med hensyn til egnethed og hæderlighed.
For  

 at undgå, at koncernstrukturen indrettes med dette formål  

 foreslås det, at Finanstilsynet skal have hjemmel til at forlange de  

 finansielle virksomheder udskilt i en delkoncern under et andet  

 holdingselskab, hvis virksomhed udelukkende eller hovedsageligt består  

 i at eje kapitalandele i finansielle virksomheder.
Finanstilsynet kan  

 kræve en sådan udskillelse både ved etableringen af  

 koncernstrukturen og senere.
Der er særlige risici forbundet med at indgå i  

 en koncern, bl.a. kan økonomiske vanskeligheder i en del af koncernen  

 »smitte« de øvrige koncernselskaber.
Det kan endvidere være  

 vanskeligt at føre et effektivt tilsyn med et selskab under tilsyn,  

 der i øvrigt indgår i koncernen, hvilket bl.a. er baggrunden for  

 reglerne om »snævre forbindelser« (§ 9, stk. 3 og 4 i  

 realkreditloven). Et krav om udskillelse af de finansielle virksomheder i en  

 delkoncern kan være nødvendigt i sådanne tilfælde.  

 Der kan herved i øvrigt henvises til anbefalingerne i Rapporten fra  

 Committee of Governers of the Central Banks of member States of the European  

 Economic Community af 28. april 1992 side 12, hvoraf følgende  

 fremgår: »The  

 corporate and management structure of the group must be transparent and  

 enable effective supervision.
Supervisors should have the power to achieve a  

 change to unsatisfactory structures, particularly against the risk of  

 contagion, both at the authorisation stage and post authorisation.
In the  

 case of a mixed-activity group supervisors should be able to insist that it  

 be structured in such a way that its financial activities are managed through  

 a self- contained financial sub-group.« Hvornår udskillelse af de finansielle  

 virksomheder er påkrævet, må vurderes i hvert enkelt  

 tilfælde.
I denne vurdering skal der ses på, hvorvidt koncernen  

 er struktureret således, at holdingselskabet ikke skal opfylde  

 solvenskravene, eller holdingselskabets ledelse ikke opfylder kravene til  

 egnethed og hæderlighed, eller koncernstrukturen i øvrigt  

 vanskeliggør varetagelsen af tilsynets opgaver.
Ved udskillelsen opnås, at de finansielle  

 virksomheders nye moderselskab som nævnt bliver et holdingselskab, hvis  

 virksomhed udelukkende eller hovedsageligt bestå r i at eje  

 kapitalandele i finansielle virksomheder.
Dette nye holdingselskab vil dermed  

 blive omfattet af reglerne om solvenskrav m.v.
Til § 79 b Når der skal gives tilladelse til en virksomhed  

 under tilsyn, stilles der dels kapitalkrav, dels krav til ledelsens - dvs.  

 medlemmerne af bestyrelsen og direktionen - egnethed og  

 hæderlighed.
Ved lov nr. 328 af 31. maj 1999 blev der, som  

 første skridt mod indførelsen af et egentligt tilsyn med  

 holdingselskaber, indført kapitalkrav til holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
Som et yderligere led i  

 indførelsen af et sådant tilsyn foreslås nu, at  

 holdingselskabets ledelse skal opfylde samme krav om egnethed og  

 hæderlighed, som ledelserne i de finansielle virksomheder, herunder at  

 medlemmer af bestyrelse og direktion i holdingselskabet skal besidde  

 tilstrækkelig erfaring og indsigt til, at de kan varetage den  

 overordnede ledelse og overvåge de forskelligartede virksomheders  

 risici.
 Efter de gældende regler kan Finanstilsynet  

 tilbagekalde et selskabs tilladelse til at drive realkreditvirksomhed,  

 såfremt realkreditinstituttettet ikke opfylder det gældende  

 solvenskrav eller ledelsen ikke opfylder kravene til egnethed og  

 hæderlighed, jf. ovenfor.
I forlængelse heraf foreslås der  

 indført en regel om, at Finanstilsynet skal kunne forlange, at et  

 moderselskab afhænder kapitalandelene i et realkreditinstitut, hvis  

 moderselskabet ikke opfylder solvenskravene i de gældende § 77  

 eller § 77 a eller, hvis ledelsen i moderselskabet ikke opfylder kravene  

 til egnethed eller hæderlighed.
I den oven for nævnte rapport fra  

 Committee of Governors of the Central Banks of the Member States of the  

 European Economic Community anføres følgende herom (side 12):  

»The parent company of  

 a financial conglomerat or of the financial sub-group within a mixed-activity  

 group should be a source of strength to the group, both qualitatively and  

 quantitatively; if it is unable or unwilling to discharge this role,  

 supervisors should have the power to require disinvestment by a parent  

 company of its investment in supervised subsidiaries.« Som nr. 3 foreslås, at en  

 afhændelse af kapitalandelene kan kræves, såfremt  

 moderselskabet modvirker en forsvarlig drift af realkreditinstituttet.  

 Begrebet »modvirker en forsvarlig drift« kendes tillige fra § 79,  

 hvorefter Finanstilsynet kan ophæve kapitalejeres stemmeret, hvis de  

 modvirker en forsvarlig drift.
Der henvises i øvrigt til Professor  

 Erik Werlauff's redegørelse om Finanstilsynets indgrebsmuligheder  

 (Finanstilsynets årsberetning 1998), hvori spørgsmålet om  

 »Modvirkning af forsvarlig drift« behandles.
I redegørelsen beskrives endvidere, at  

 forvaltningsrettens almindelige proportionalitetsprincip finder anvendelse.  

 Der skal være forholdsmæssighed (proportionalitet) mellem det  

 tilsigtede mål og det anvendte middel.
Der må ikke anvendes mere  

 indgribende foranstaltninger, hvis det er tilstrækkeligt at anvende  

 mindre indgribende midler.
Dette indebærer, at Finanstilsynets indgreb  

 ikke må være videregående, end formålet  

 kræver.
Den foreslåede § 79 b finder alene anvendelse  

 på moderselskaber, hvis virksomhed udelukkende eller hovedsageligt  

 består i at eje kapitalandele i finansielle virksomheder.
Andre  

 holdingselskaber kan bringes ind under reglen i de tilfælde, hvor den  

 foreslåede § 79 a bringes i anvendelse.
Til nr. 18 Med lov nr. 328 af 31. maj 1999 introduceredes  

 holdingselskaber, hvis virksomhed udelukkende eller hovedsageligt  

 består i at eje kapitalandele i finansielle virksomheder.
I  

 forlængelse heraf foreslås, at Finanstilsynets bemyndigelse til  

 at udfærdige bestemmelser om revision, herunder om intern revision,  

 udvides til at omfatte disse holdingselskaber og deres  

 dattervirksomheder.
Til nr. 19 I den nye § 95, stk. 1, er det præciseret,  

 at Finanstilsynet uden retskendelse har adgang til et realkreditinstituts  

 lokaler, herunder de lokaler hvorfra der udøves filialvirksomhed.  

 Denne præcisering er i overensstemmelse med den traditionelle  

 opfattelse af, at Finanstilsynets adgang til at foretage  

 inspektionsbesøg er omfattet af undtagelsen i Grundlovens § 72 om  

 boligens ukrænkelighed.
En tilsvarende præcisering er allerede  

 gennemført i § 97, stk. 1.
Forslaget har baggrund i den redegørelse, som  

 Justitsministeriet og Miljø- og Energiministeriet den 17. december  

 1996 afgav til Folketinget om bl.a. udviklingen i forvaltningsmyndigheders  

 adgang til fast ejendom uden retskendelse.
Forslaget følger de i  

 redegørelsen fastlagte retningslinier for udformningen af bestemmelser  

 om adgang uden retskendelse.
Der er ikke tale om adgang for Finanstilsynet til private  

 boliger men udelukkende forretningslokaler.
Adgangen til forretningslokalet  

 skal være nødvendig for, at Finanstilsynet kan udøve den  

 virksomhed, som loven iøvrigt pålægger tilsynet, nemlig at  

 føre tilsyn med institutternes overholdelse af tilsynslovgivningen.  

 Finanstilsynet har behov for at kunne udøve sin tilsynsvirksomhed  

 også i de særlige tilfælde, hvor et realkreditinstitut  

 måtte nægte at give tilsynet de til brug for tilsynsvirksomheden  

 nødvendige oplysninger eller modvirker et inspektionsbesøg.
Finanstilsynet foretager ordinære  

 inspektionsbesøg i alle realkreditinstitutter med jævne  

 mellemrum.
Disse stedlige undersøgelser følger en fast  

 procedure og vil bl.a. indebære gennemgang af specielle områder  

 af relevans for tilsynets vurdering af det pågældende  

 realkreditinstitut.
Finanstilsynet kan dog også foretage  

 ekstraordinære inspektioner, hvor der kræves umiddelbar handling  

 fra Finanstilsynets side.
Hvis et institut undtagelsesvist skulle modarbejde et  

 inspektionsbesøg i disse situationer, er der ikke fundet baggrund for  

 at foretage begrænsninger i Finanstilsynets adgang til uden  

 retskendelse at foretage inspektioner.
Det er en betingelse, at  

 formålet ikke kan opnås ved anvendelse af mindre indgribende  

 foranstaltninger som f.eks. tvangsbøder.
Til nr. 20 Med denne formulering af § 97, stk. 1, er der  

 ikke tilsigtet nogen materiel ændring af bestemmelsen.
 Ændringen af ordlyden foretages alene for at  

 modernisere sproget og harmonisere bestemmelsen med de tilsvarende  

 bestemmelser i de øvrige finansielle lovgivninger.
Til nr. 21 Forslaget er en konsekvens af, at retsplejelovens § 21 om  

 kommissionsdomstole og § 21 a om undersøgelsesretter er ophævet  

 og erstattet af lov nr. 357 af 2. juni 1999 om  

 undersøgelseskommisioner.
Bestemmelsen indebærer, at der kan  

 videregives fortrolige oplysninger til en undersøgelseskommision  

 nedsat i medfør af lov om undersøgelseskommisioner.
Til nr. 22 På baggrund af anbefalinger fra udvalget om den  

 finansielle sektor efter år 2000 foreslås, at reglerne om de  

 finansielle virksomheders adgang til at videregive oplysninger  

 ændres.
Reglerne suppleres af de generelle  

 databeskyttelsesretlige regler.
Hvor et forhold er reguleret af begge  

 regelsæt, finder de i realkreditloven fastsatte regler anvendelse.
 Det samme vil gælde i forhold til de regler om  

 behandling af personoplysninger, der fastsættes i forbindelse med  

 gennemførelsen af Europa-Parlamentets og Rådets direktiv  

 95/46/EF af 24. oktober 1995 om beskyttelse af fysiske personer i forbindelse  

 med behandling af personoplysninger og om fri udveksling af sådanne  

 oplysninger (i det følgende benævnt »direktivet om behandling af  

 personoplysninger«).
Forslagets stk. 1 er en videreførelse  

 af den gældende § 101, stk. 6, 1. pkt.
Personkredsen og de  

 beskyttede oplysninger er de samme som i den gældende § 101,  

 stk. 6. Det er således både oplysninger om kunder,  

 såvel som realkreditinstituttets forretningshemmeligheder, der er  

 omfattet af bestemmelsen.
Det foreslås i stk. 1, 2. pkt., at medlemmer af  

 ledelsen m.v. i visse moder- og holdingselskaber pålægges  

 tavshedspligt svarende til, hvad der gælder i deres finansielle  

 dattervirksomheder.
Ligestillet hermed er, uanset betegnelse, alle, der  

 varetager tilsvarende opgaver.
De øgede krav til de  

 pågældende moder- og holdingselskaber i form af blandt andet  

 solvenskrav og krav om opgørelse af store engagementer på  

 koncernbasis medfører, at personer i de pågældende moder-  

 og holdingselskaber i stigende omfang bliver bekendt med oplysninger, der  

 hidrører fra finansielle virksomheder undergivet tavshedspligt.
Den i  

 stk. 3 foreslåede adgang til at videregive oplysninger til brug  

 for koncernstyring til visse moder- og holdingselskaber vil yderligere  

 øge mængden af oplysninger, der kan videregives til moder- og  

 holdingselskaber.
Forslaget er en naturlig konsekvens af denne udvikling.
Det vil stadig være tilladt at videregive  

 oplysninger, når videregivelsen ikke kan anses som uberettiget.
Efter  

 praksis anses det for eksempel ikke som uberettiget at videregive  

 oplysninger, hvor pligten hertil følger af lovgivning.
Det anses  

 endvidere ikke som uberettiget, at videregive oplysninger i forbindelse med  

 et realkreditinstituts eventuelle fusion eller sammenlægning med et  

 andet realkreditinstitut, i det omfang det er nødvendigt for, at det  

 overtagende realkreditinstitut kan vurdere boniteten af kunderne i det andet  

 realkreditinstitut.
I forbindelse med kunders klage til  

 Realkreditankenævnet eller ved civile retssager anses det normalt ikke  

 som uberettiget at videregive oplysninger, der er nødvendige for, at  

 realkreditinstituttet kan varetage sine retlige interesser.
Videregivelse til  

 advokat, revisor eller edb-servicebureau vil efter omstændighederne  

 ikke anses som uberettiget.
Når kunden har givet sit samtykke til  

 offentliggørelse af en oplysning, er der ikke længere nogen  

 beskyttelsesinteresse, og realkreditinstituttets videregivelse af  

 oplysningerne vil derfor ikke anses som uberettiget.
Det følger af god administrativ praksis for  

 realkreditinstitutter, at instituttet skal have forretningsgange, hvorefter  

 det påses, at oplysningerne ikke er frit tilgængelige for alle  

 medarbejdere i instituttet.
Det er kun medarbejdere, der har et  

 arbejdsmæssigt behov herfor, som må få kendskab til  

 oplysningerne.
Dette vil blandt andet afhænge af realkreditinstituttets  

 størrelse og organisation.
 Forslagets stk. 2 er en videreførelse  

 af den adgang til at videregive sædvanlige oplysninger om kundeforhold  

 indenfor koncerner som ved forslagets fremsættelse findes i  

 realkreditlovens § 101, stk. 6, 3. pkt.
Videregivelse kan kun ske, såfremt videregivelsen er  

 erhvervsmæssigt begrundet.
Videregivelse kan for eksempel være  

 erhvervsmæssigt begrundet, hvor videregivelsen medfører en  

 administrativ eller økonomisk besparelse, for eksempel fordi ensartede  

 serviceopgaver samles i en af de finansielle virksomheder i koncernen.
 En følge af kravet om erhvervsmæssig  

 begrundelse er, at der ikke må videregives mere personlige oplysninger  

 end nødvendigt for at tilgodese den erhvervsmæssige interesse i  

 videregivelsen.
 Sædvanlige kundeoplysninger omfatter stamoplysninger  

 (kontohavers navn, adresse, stilling m.v.) samt oplysninger af  

 økonomisk art (kontienes art, antal og størrelse) ifølge  

 bemærkningerne til den hidtil gældende bestemmelse.
 Efter praksis er blandt andre følgende oplysninger  

 anset som omfattet af begrebet stamoplysninger: navn, stilling, cpr.nr.,  

 telefon- og telefaxnummer, SE-nummer, konstrueret kundenummer,  

 virksomhedsform, virksomhedsnummer i Erhvervs- og Selskabsstyrelsen,  

 koncernrelationer (moder-/datterselskaber), servicerelationer samt kundens  

 ønske om totalrådgivning.
Følgende oplysninger er blandt andre anset for at  

 være omfattet af begrebet oplysninger af økonomisk art:  

 produktinformationer (oplysninger om, hvilke typer af produkter kunden har  

 samt konto- og depotnumre), indestående på konti og i depoter,  

 opkrævningsform, betalingssted og administration, størrelse og  

 forfaldstid på udlån og indlån i koncernen,  

 skatteindberetningskoder, branchekoder og landekoder.
Der er ikke tale om en  

 udtømmende gengivelse af praksis.
 Det vil ikke efter dette stykke være tilladt at  

 videregive oplysninger om rent private forhold, jf. nedenfor  

 vedrørende forslagets stk. 3, eller andre oplysninger, der  

 ikke er sædvanlige kundeoplysninger.
Der kan kun videregives oplysninger til de i forslaget  

 nævnte selskaber.
Ved forslagets fremsættelse omfattes  

 realkreditinstitutter, pengeinstitutter, fondsmæglerselskaber og  

 forsikringsselskaber.
Forslagets stk. 3 indebærer en udvidelse  

 af adgangen til at videregive fortrolige oplysninger.
Efter gældende  

 lov må alene sædvanlige oplysninger om kundeforhold videregives  

 til koncernforbundne selskaber, for hvilke der lovmæssigt er fastsat  

 tavshedspligt.
 Det foreslås i stk. 3, at alle oplysninger, der  

 ikke vedrører rent private forhold, kan videregives til  

 realkreditinstituttets moderselskab, såfremt moderselskabet er en  

 finansiel virksomhed, jf. § 77 a, stk. 1, til brug for styring af  

 den koncern, realkreditinstituttet indgår i.
 Ved finansielle virksomheder forstås i  

 overensstemmelse med § 77 a, stk. 1, forsikringsselskaber,  

 pengeinstitutter, realkreditinstitutter, fondsmæglerselskaber,  

 virksomheder, der driver accessorisk virksomhed til de nævnte, samt  

 finansieringsinstitutter som defineret i Rådets andet direktiv  

 89/646/EØF af 15. december 1989 om samordning af lovgivningen om  

 adgang til at optage og udøve virksomhed som kreditinstitut og om  

 ændring af direktiv 77/780/EØF (2. bankharmoniseringsdirektiv)  

 artikel 1, nr. 6. Finansielle holdingselskaber, jf. § 77, stk. 5, og  

 moderselskaber, jf. § 77 a, stk. 1, er omfattet af definitionen af  

 finansieringsinstitutter.
Efter stk. 3 kan blandt andet oplysninger om  

 privatpersoners indtægter og formueforhold, restancer,  

 risikoklassifikationer og hensættelser m.v. videregives.
Disse  

 oplysninger kan ikke videregives efter stk. 2.
Oplysninger, der vedrører rent private forhold,  

 omfatter blandt andet oplysninger om væsentlige sociale problemer,  

 separations- og skilsmissebegæringer, familiestridigheder,  

 adoptionsforhold, strafbare forhold, oplysninger om racemæssig eller  

 etnisk baggrund, politisk, religiøs eller filosofisk overbevisning,  

 fagforeningsmæssigt tilhørsforhold, helbredsforhold og seksuelle  

 forhold m.v.
Disse oplysninger kan ikke videregives.
Videregivelsen skal ske til brug for styring af den  

 koncern, realkreditinstituttet indgår i.
Der skabes hermed mulighed  

 for, at moderselskabet i en koncern får det bedst mulig redskab til  

 vurdering af koncernens samlede risici.
Det er endvidere en betingelse for  

 videregivelsen, at det modtagende selskab faktisk er den virksomhed, der  

 foretager styringen af den pågældende koncern.
 Bestemmelsen omfatter blandt andet oplysninger, der  

 videregives i henhold til § 77, stk. 10 og § 77 a.
Koncernstyring omfatter hverken markedsføring eller  

 rådgivning.
Der kan derfor ikke videregives oplysninger til varetagelse  

 af disse formål, og oplysninger, der er videregivet til de nævnte  

 selskaber, kan ikke anvendes til disse formål.
 Forslagets stk. 4 er en videreførelse  

 af den gældende bestemmelse i realkreditlovens § 101, stk. 6,  

 4. og 5. pkt.
 Ved samtykke forstås enhver frivillig, specifik og  

 informeret viljestilkendegivelse, hvorved kunden indvilger i, at oplysninger  

 om kunden videregives.
Der gælder ikke noget formkrav til samtykket, som  

 derfor kan afgives såvel skriftligt, herunder digitalt, som mundtligt.  

 Samtykket skal være specifikt, hvilket indebærer, at det af  

 samtykket klart skal fremgå, hvilke oplysninger, der videregives,  

 hvilke formål videregivelsen tjener, samt hvem modtageren af  

 oplysningerne er.
Det er desuden et krav, at kunden er informeret om  

 samtykkets indhold.
Herved forstås, at realkreditinstituttet skal sikre  

 sig, at kunden har tilstrækkelig information til fuldt ud at  

 forstå samtykkets omfang.
Det påhviler realkreditinstituttet at  

 løfte bevisbyrden for, at der foreligger et samtykke som krævet  

 efter bestemmelsen.
Samtykket skal være udtrykkeligt, og et stiltiende  

 samtykke er derfor ikke tilstrækkeligt.
Efter forslagets stk. 5, 1. pkt., skal  

 realkreditinstituttet påse, at de personer, der modtager fortrolige  

 kundeoplysninger, har kendskab til, at de er omfattet af tavshedspligt.
Dette  

 kan eventuelt ske ved, at den modtagende virksomhed forpligter sig til at  

 informere sine medarbejdere, hvorefter realkreditinstituttet ikke selv  

 behøver at informere den enkelte medarbejder.
Såfremt den  

 modtagende virksomhed er en finansiel virksomhed, hvor de ansatte i forvejen  

 er underlagt en lovfastsat særlig tavshedspligt, kan det afgivende  

 realkreditinstitut forudsætte, at de ansatte er bekendt med  

 tavshedspligten.
Det påhviler realkreditinstituttet at  

 fastsætte retningslinier for, hvilke oplysninger, der kan videregives,  

 efter forslagets stk. 6. Disse retningslinier skal være  

 offentligt tilgængelige.
Formålet med reglen er, at give kunderne  

 mulighed for at fravælge et institut, der videregiver flere  

 oplysninger, end kunden ønsker.
Retningslinierne skal angive hvilke typer af  

 kundeoplysninger, der videregives til hvilke typer af virksomheder.
Det  

 behøver ikke at være en detaljeret opremsning af alle  

 oplysninger, men retningslinierne skal give kunderne et tilstrækkeligt  

 præcist indtryk af hvor personlige oplysninger, der videregives.  

 Retningslinierne behøver ikke at blive udleveret til alle kunder, men  

 de skal være tilgængelige for alle kunder.
Dette vil eksempelvis  

 være tilfældet, såfremt retningslinierne fremgår af  

 en brochure, der kan udleveres til interesserede kunder.
Til nr. 23 Ændringen er en konsekvens af det i nr. 1 og 2  

 foreslåede.
Til nr. 24 Der foreslås bødestraf for ikke at overholde  

 tavshedspligten efter forslagets § 100 b.
Det foreslås endvidere  

 at strafbelægge uberettiget udnyttelse af de fortrolige oplysninger.  

 Som efter den gældende § 101, stk. 6, er det således  

 belagt med straf både at overtræde tavshedspligten og uberettiget  

 at udnytte fortrolige oplysninger.
Til nr. 25-27 Pr. 1. januar 1999 er Hypotekbankens låne- og  

 udlånsaktiviteter bragt til ophør.
Hypotekbankens øvrige  

 aktiviteter er videreført uændret i en ny statsstyrelse under  

 navnet Finansstyrelsen.
I lovbestemmelser, hvor Til nr. 28 Ændringen er alene af redaktionel karakter.
Til § 2 Ikrafttrædelses- og overgangsbestemmelser Det foreslås, at loven træder i kraft den 1.  

 april 2000.
Stk. 2 medfører, at realkreditinstitutter, der  

 i dag driver anden erhvervsvirksomhed sammen med pengeinstitutter,  

 forsikringsselskaber, fondsmæglerselskaber eller realkreditinstitutter,  

 der indgår i koncern med realkreditinstituttet, kan forsætte med  

 at drive de pågældende virksomheder.
Det foreslås, at de  

 pågældende institutter pålægges at underrette  

 Finanstilsynet herom, af hensyn til den fremtidige håndhævelse af  

 bestemmelsen.
Til § 3 Færøerne og Grønland Det foreslås, at loven ikke skal gælde for  

 Færøerne og Grønland.
Lovens § 1 kan dog  

 sættes i kraft for disse landsdele med de afvigelser, som landsdelenes  

 særlige forhold tilsiger.
Bilag 1 Lovforslaget sammenholdt med gældende lov Gældende formulering Lovforslaget I realkreditloven, jf lovbekendtgørelse nr. 582 af 8. juli 1999,  

 foretages følgende ændringer:
§ 2. - - - 1. § 2, stk. 5, ophæves og i stedet  

 indsættes:
 Stk. 5. Realkreditinstitutter må ikke drive anden  

 virksomhed end virksomhed efter stk. 1-4.
»Stk. 5. Et realkreditinstitut kan i fællesskab med  

 andre virksomheder drive anden virksomhed end angivet i stk. 1-4,  

 såfremt 1)	realkreditinstituttet ikke direkte eller indirekte har bestemmende  

 indflydelse på virksomheden, 2)	realkreditinstituttet ikke driver virksomheden sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med realkreditinstituttet,  

 og 3)	virksomheden udøves i et andet selskab end  

 realkreditinstituttet.
 Stk. 6. Hvis et realkreditinstitut eller en koncern ved  

 erhvervelse, fusion m.v. kommer til at drive anden virksomhed i strid med  

 § 1, stk. 3 , eller § 2, stk. 5, kan Finanstilsynet  

 fastsætte en frist for afhændelsen af den anden
virksomhed, hvis en umiddelbar afhændelse vil være forbundet  

 med et økonomisk tab.
 Stk. 7. Realkreditinstitutter må ikke drive anden  

 virksomhed end virksomhed efter stk. 1-5.«.
 2. I § 12 indsættes efter stk. 8 som  

 nyt stykke:
» Stk. 9 bliver herefter stk. 10.
§ 40. - - - Stk. 6. I sikkerhedsgrundlaget for realkreditinstituttets  

 forpligtelser kan pantebreve for lån i alment boligbyggeri, der  

 omprioriteres i medfør af lov om visse almennyttige boligafdelingers  

 omprioritering m.v., samt pantebreve for inkonverterbare lån, der  

 overtages af Kongeriget Danmarks Hypotekbank og Finansforvaltning i  

 medfør af lov om imødegåelse af indlåsningseffekter  

 på inkonverterbare realkreditlån m.v., erstattes med en  

 tilsvarende fordring på statskassen.
Fordringen kan helt eller delvis  

 indfries ekstraordinært ved statskassens indlevering til  

 realkreditinstituttet af de til de pågældende lån svarende  

 realkreditobligationer.
 3. I § 40, stk. 6, ændres »Kongeriget  

 Danmarks Hypotekbank og Finansforvaltning« til:  

»Finansstyrelsen«.
 4. § 48 affattes således:
 § 48. Midler fremkommet ved udstedelse af  

 realkreditobligationer eller andre værdipapirer kan alene anvendes til  

 udlån mod pant i fast ejendom.
 »§ 48. Midler fremkommet ved udstedelse af  

 realkreditobligationer eller andre værdipapirer kan alene anvendes til  

 udlån mod pant i fast ejendom, jf. dog stk. 2.
 Stk. 2. Overskydende midler fra en blokemission kan  

 midlertidigt anbringes i sikre og likvide værdipapirer i samme valuta  

 og med tilnærmelsesvis samme betalingsrække.
 Stk. 2. Finanstilsynet kan fastsætte regler om, at  

 midler i begrænset omfang kan anvendes til andet end udlån mod  

 pant i fast ejendom.«.
Stk. 3. Udstedelse af realkreditobligationer og andre  

 værdipapirer efter stk. 1 kan tillige ske i forbindelse med  

 realkreditinstituttets indgåelse af kursaftaler.
Midler, der fremkommer  

 efter emission efter 1. pkt., skal anbringes i sikre og likvide  

 værdipapirer eller som indlån i kreditinstitutter i samme valuta  

 og med tilnærmelsesvis samme løbetid eller opsigelsesfrist som  

 de til udstedelsen knyttede fastkursaftaler.
 5. § 49 affattes således:
§ 49. Forskellen mellem de fremtidige betalinger på  

 udstedte realkreditobligationer og andre værdipapirer på den ene  

 side og pantebreve og af Finanstilsynet godkendte finansielle instrumenter  

 på den anden side skal kunne opgøres.
De opgjorte årlige  

 udbetalinger må i ethvert fremtidigt år højst afvige fra  

 de årlige indbetalinger med et beløb svarende til 1 pct. af  

 instituttets ansvarlige kapital.
Stk. 2. Den renterisiko, der følger af, at de  

 fremtidige årlige udbetalinger afviger fra de årlige  

 indbetalinger, må højst udgøre et beløb svarende  

 til 1 pct. af instituttets ansvarlige kapital.
Ved renterisiko forstås  

 instituttets tab ved en ændring af markedsrenten på 1  

 procentpoint.
»§ 49. Finanstilsynet fastsætter regler om  

 opgørelse af og grænser for 1)	forskellen mellem de fremtidige betalinger på udstedte  

 realkreditobligationer og andre værdipapirer på den ene side og  

 pantebreve og finansielle instrumenter på den anden side, 2)	den renterisiko, der følger af den i nr. 1 nævnte  

 forskel, og 3)	forskellen mellem indfrielsesvilkårene for udstedte  

 realkreditobligationer og andre værdipapirer på den ene side og  

 pantebreve og finansielle instrumenter på den anden side.«.
 Stk. 3. Realkreditinstituttet må på intet  

 tidspunkt påføres risiko for tab som følge af forskelle  

 mellem indfrielsesvilkårene eller valutasammensætningen for  

 udstedte realkreditobligationer og andre værdipapirer på den ene  

 side og pantebreve og af Finanstilsynet godkendte finansielle instrumenter  

 på den anden side.
 Stk. 4. Finanstilsynet fastsætter nærmere regler  

 om obligationsudstedelse og balanceprincip.
§ 52. - - - Stk. 3. Er garantien for lån efter stk. 3, 2. pkt.,  

 stillet af et pengeinstitut eller forsikringsselskab, kan lånet alene  

 ydes på grundlag af udstedelse af andre værdipapirer end  

 realkreditobligationer, jf. § 2, stk. 1.
 6. I § 52, stk. 3, ændres »stk. 3, 2. pkt.« til:  

»stk. 2, 2. pkt.«.
§ 53 b. - - - Stk. 2. Kernekapitalen reduceres med realkreditinstituttets  

 beholdning af egne aktier, immaterielle aktiver og årets løbende  

 underskud.
 7. I § 53 b, stk. 2, indsættes efter  

 »immaterielle aktiver«: », skatteaktiver«.
§ 61. - - - Stk. 2. Et realkreditinstitut eller flere institutter i  

 fællesskab må ikke gennem midlernes anbringelse udøve  

 bestemmende indflydelse på en erhvervsvirksomhed, der driver anden  

 virksomhed end realkreditvirksomhed eller virksomhed efter § 2,  

 stk. 2 eller 4.
 8. § 61, stk. 2, ophæves.
 Stk. 3 bliver herefter stk. 2.
 § 62. Bestemmelsen i § 61, stk. 1, gælder  

 også for et realkreditinstituts erhvervelse af ejerandele i  

 kapitalformidlingsaktieselskaber, der efter deres vedtægter kan  

 erhverve bestemmende indflydelse på erhvervsvirksomheder.
 9. § 62 ophæves.
 Stk. 2. Uanset § 61, stk. 2, kan flere  

 realkreditinstitutter i fællesskab udøve bestemmende indflydelse  

 på kapitalformidlingsaktieselskaber.
§ 63. - - - Stk. 2. Finanstilsynet fastsætter nærmere regler  

 for transaktioner, der indgås mellem et realkreditinstitut og  

 virksomheder, der direkte eller indirekte er forbundet med  

 realkreditinstituttet som dattervirksomheder, associerede virksomheder,  

 moderselskaber eller som moderselskabernes associerede virksomheder og  

 øvrige dattervirksomheder.
 10. I § 63, stk. 2, indsættes efter »eller som moderselskabets associerede virksomheder og  

 øvrige dattervirksomheder«: »samt for  

 transaktioner, der indgås mellem realkreditinstituttet og virksomheder  

 eller personer, der direkte eller indirekte ejer 20 pct. eller mere af  

 kapitalandelene eller stemmerettighederne i realkreditinstituttet samt disses  

 dattervirksomheder og associerede virksomheder«.
 11. I § 63 indsættes som stk. 4.
»Stk. 4. Koncerninterne transaktioner foretaget i strid med de  

 i medfør af stk. 2 fastsatte regler skal ophæves,  

 således at ydelserne om muligt tilbageleveres, herunder at eventuel  

 sikkerhedsstillelse ophører.
Udbetalinger fra realkreditinstituttet,  

 der er foretaget i forbindelse med koncerninterne transaktioner i strid med  

 de i medfør af stk. 2 fastsatte regler, skal tilbageføres  

 tillige med en årlig rente af beløbet svarende til den rente,  

 der er fastsat efter § 5, stk. 1 og 2, i lov om rente ved forsinket  

 betaling.«.
 12. § 64 affattes således:
 § 64. Renterisikoen på realkreditinstituttets midler  

 svarende til den ansvarlige kapital med fradrag af det beløb, hvormed  

 solidarisk hæftelse er medregnet, og med tillæg af  

 hensættelser til tab på udlån og midler i serier med  

 tilbagebetalingspligt, samt ikke-balanceførte poster må  

 forholdsmæssigt ikke overstige renterisikoen på instituttets  

 udstedte obligationer og andre værdipapirer.
 »§ 64. Finanstilsynet fastsætter regler om  

 opgørelse af og grænser for renterisikoen på  

 realkreditinstituttets midler svarende til den ansvarlige kapital med fradrag  

 af det beløb, hvormed solidarisk hæftelse er medregnet, og med  

 tillæg af hensættelser til tab på udlån og midler i  

 serier med tilbagebetalingspligt, samt renterisikoen på  

 ikke-balanceførte poster.«.
 Stk. 2. Ved renterisiko forstås realkreditinstituttets  

 tab ved en ændring af markedsrenten på 1 procentpoint.
 Stk. 3. Finanstilsynet fastsætter nærmere regler  

 om opgørelse af renterisiko.
 13. § 65 affattes således:
 § 65. Realkreditinstituttets nettoaktiver inklusive  

 ikke-balanceførte poster bortset fra de i § 49 nævnte skal  

 svare til kravet til den ansvarlige kapital i henseende til valuta.
 »§ 65. Finanstilsynet fastsætter regler for  

 realkreditinstituttets opgørelse af og grænser for de samlede  

 valutarisici.«.
 Stk. 2. Finanstilsynet kan dispensere fra stk. 1.
§ 70. - - - 14. § 70, stk. 2-5, ophæves.
 Stk. 2. Vedtægterne for realkreditaktieselskabet skal  

 indeholde bestemmelse om stemmeretsbegrænsning for andre  

 aktionærer end fonden eller foreningen, der sikrer, at fonden eller  

 foreningen bevarer mere end halvdelen af stemmerettighederne i  

 realkreditaktieselskabet, jf. dog stk. 4 og 5.
 Stk. 3. Hvis aktiver og gæld videreoverdrages efter  

 bestemmelsen i § 68, stk. 2, skal vedtægterne for det  

 overdragende selskab indeholde bestemmelser om stemmeretsbegrænsning  

 som de i stk. 2 nævnte.
 Stk. 4. Ved sammenlægning af to realkreditinstitutter,  

 jf. § 66, der er omdannet i henhold til § 67, skal  

 vedtægterne for det fortsættende realkreditaktieselskab indeholde  

 bestemmelser om stemmeretsbegrænsning, der sikrer, at fonden eller  

 foreningen bevarer mere end halvdelen af stemmerettighederne i  

 realkreditaktieselskabet.
 Stk. 5. Ved sammenlægning af to aktieselskaber, som har  

 videreoverdraget aktiver og gæld efter bestemmelsen i § 68,  

 stk. 2, skal vedtægterne for det fortsættende aktieselskab  

 indeholde bestemmelser om stemmeretsbegrænsning, der sikrer, at fonden  

 eller foreningen bevarer mere end halvdelen af stemmerettighederne i det  

 fortsættende aktieselskab.
 15. Efter § 76 indsættes i kapitel 12:
»§ 76 a.
I realkreditinstitutter, der er fonde, kan  

 repræsentantskabet beslutte, at fonden opløses uden likvidation  

 ved overdragelse af fondens aktiver og passiver som helhed til et af fonden  

 ejet eller oprettet aktieselskab, der har tilladelse til at drive  

 realkreditvirksomhed.
Der oprettes i aktieselskabet en bunden fondsreserve  

 svarende til værdien af de indskudte aktiver efter fradrag af fondens  

 gæld, jf. §§ 76 b-76 c.
 Stk. 2. §§ 72 samt 73 finder tilsvarende anvendelse.
§ 76 b.
Den bundne fondsreserve kan bruges til dækning  

 af underskud, der ikke dækkes af beløb, der kan anvendes til  

 udbytte i aktieselskabet.
 Stk. 2. I tilfælde af realkreditinstituttets  

 ophør kan udlodning til aktionærerne kun finde sted, når  

 forpligtelserne efter stk. 4 er opfyldt.
 Stk. 3. Ved fusion med et andet realkreditinstitut overtager  

 det fortsættende selskab fondsreserven på de samme vilkår,  

 som var gældende indtil fusionen.
 Stk. 4. I tilfælde af realkreditinstituttets  

 ophør anvendes fondsreserven til almennyttige eller velgørende  

 formål efter nærmere regler fastsat i omdannelsesbeslutningen  

 efter § 76 a, stk. 1.
§ 76 c.
Der skal henlægges 10 pct. af årets  

 overskud, der ikke medgår til dækning af underskud fra tidligere  

 år, til fondsreserven.
Henlæggelsen kan dog ikke overstige den  

 forrentning af fondsreserven, der svarer til den af skatteministeren  

 fastsatte mindsterente med fradrag af en forholdsmæssig andel af  

 årets selskabsskat.«.
 16. I § 78 indsættes som  

stk. 10:
» 17. Efter § 79 indsættes i kapitel 13:
» 1)	koncernen er struktureret på en sådan måde, at  

 holdingselskabet ikke skal opfylde solvenskravene i §§ 77 eller 77  

 a, 2)	et medlem af holdingselskabets bestyrelse eller direktion omfattes  

 af et af forholdene i § 9, stk. 2, nr. 1-3, eller 3)	strukturen i øvrigt vanskeliggør varetagelsen af  

 tilsynets opgaver.
§ 79 b.
Finanstilsynet kan forlange, at et realkreditinstituts  

 moderselskab, hvis virksomhed udelukkende eller hovedsageligt består i  

 at eje kapitalandele i finansielle virksomheder, afhænder  

 kapitalandelene i realkreditinstituttet, såfremt 1)	moderselskabet ikke opfylder solvenskravene i §§ 77 eller 77  

 a, 2)	et medlem af moderselskabets bestyrelse eller direktion omfattes af  

 et af forholdene i § 9, stk. 2, nr. 1-3, eller 3)	moderselskabet modvirker en forsvarlig drift af  

 realkreditinstituttet.«.
§ 91. - - - Stk. 6. Stk. 3 og 5 samt § 90, stk. 5,  

 gælder tilsvarende for et realkreditinstituts dattervirksomheder samt  

 for et finansielt holdingselskab, jf. § 77, stk. 5, og et  

 sådant selskabs dattervirksomheder.
 18. I § 91, stk. 6, ændres »og et  

 sådant selskabs« til: »eller et moderselskab omfattet af § 77 a,  

 stk. 1, og sådanne selskabers«.
 19. § 95, stk. 1, affattes således:
 § 95. Et realkreditinstitut skal på forlangende meddele  

 Finanstilsynet enhver oplysning om instituttets forhold.
»§ 95. Realkreditinstitutterne skal give  

 Finanstilsynet de oplysninger, der er nødvendige for tilsynets  

 virksomhed.
Finanstilsynet kan til enhver tid mod behørig legitimation  

 uden retskendelse få adgang til et realkreditinstitut og dets filialer  

 med henblik på indhentelse af oplysninger og ved inspektioner.«.
 20. § 97, stk. 1, affattes således:
 § 97. I det omfang det skønnes nødvendigt for  

 bedømmelsen af et realkreditinstituts økonomiske forhold, kan  

 Finanstilsynet indhente oplysninger og til enhver tid mod behørig  

 legitimation uden retskendelse få adgang til de modervirksomheder,  

 dattervirksomheder og virksomheder, der er knyttet til  

 realkreditinstituttet.
 »§ 97. I det omfang det er nødvendigt for  

 bedømmelsen af et realkreditinstituts økonomiske stilling, kan  

 Finanstilsynet indhente oplysninger og til enhver tid mod behørig  

 legitimation uden retskendelse få adgang til de virksomheder, med  

 hvilke realkreditinstituttet har særlig direkte eller indirekte  

 forbindelse, jf. definitionerne i årsregnskabslovens § 1,  

 stk. 2, nr. 5 og 8.«.
§ 98. - - 21. § 98, stk. 5, nr. 7, affattes således:
 Stk. 5. Bestemmelsen i stk. 1 er ikke til hinder for, at  

 fortrolige oplysninger kan videregives til:
- - - 7)	Kommissionsdomstole eller undersøgelsesretter nedsat ved lov  

 eller i henhold til retsplejelovens § 21 eller § 21 a.
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
 22. Efter § 100 a indsættes i kapitel 16:
» Stk. 2. Såfremt videregivelsen er erhvervsmæssigt  

 begrundet, kan sædvanlige oplysninger om kundeforhold videregives til  

 koncernvirksomheder, der er underlagt en tavshedspligt som nævnt i  

 stk. 1.
 Stk. 3. Oplysninger, der ikke vedrører rent private  

 forhold, kan videregives til realkreditinstituttets moderselskab til brug for  

 styring af virksomheder i koncernen, jf. § 77, stk. 4,  

 såfremt moderselskabet er en finansiel virksomhed, jf. §77 a,  

 stk. 1.
Stk. 4. Oplysninger om rent private forhold må kun  

 videregives med kundens samtykke.
Ansatte i koncernforhold, der får  

 sådanne oplysninger, er underkastet den i stk. 1 nævnte  

 tavshedspligt.
 Stk. 5. Realkreditinstituttet skal påse, at de personer,  

 der får kendskab til oplysningerne, er bekendt med deres  

 tavshedspligt.
Stk. 6. Realkreditinstituttet skal udarbejde retningslinier  

 for, i hvilket omfang kundeoplysninger kan videregives.
Retningslinierne skal  

 være offentligt tilgængelige.«.
 § 101. Overtrædelse af bestemmelserne i § 1,  

 stk. 4, 1. pkt., § 2, stk. 5, §§ 3-5, § 7,  

 stk. 2, § 18 a, stk. 1 og 2, § 18 b, § 18 c,  

 § 18 d, stk. 1, § 18 e, § 18 f, § 18 g, § 18 h,  

 § 18 i, § 19, §§ 25-28, §§ 40-42, § 44, stk. 1,  

 § 45, stk. 2-3, § 46, § 47 a, §§ 48-52, § 53 c,  

 stk. 2, § 57, stk. 1, 1. pkt., § 58, stk. 1 og 2,  

 §§ 60-65, § 65 a, stk. 1-4, § 75, §§ 77-79,  

 § 81, stk. 1, § 89, stk. 1, 4 og 5, § 91,  

 stk. 2 og 4, §§ 92-93 og § 95, stk. 1, straffes med  

 bøde eller hæfte, medmindre højere straf er forskyldt  

 efter den øvrige lovgivning.
 23. I § 101, stk. 1, ændres »§ 2,  

 stk. 5« til: »§ 2, stk. 6«.
§ 101. - - - Stk. 6. Bestyrelsesmedlemmer, medlemmer af lokale bestyrelser  

 eller lignende, medlemmer af repræsentantskabet i et  

 realkreditinstitut, revisorer og granskningsmænd samt deres  

 suppleanter, direktører og øvrige ansatte, som uberettiget  

 videregiver eller udnytter fortrolige oplysninger, som de under  

 udøvelsen af deres hverv har fået kendskab til, straffes med  

 bøde, for så vidt højere straf ikke er forskyldt efter  

 den øvrige lovgivning.
Det samme gælder sådanne personer i  

 et finansielt holdingselskab, for så vidt angår de oplysninger,  

 der af et realkreditinstitut skal afgives til finansielle holdingselskaber  

 efter § 77, stk. 10. Sædvanlige oplysninger om  

 låntagers forhold kan videregives til koncernvirksomheder, jf.  

 definitionen i årsregnskabslovens § 1, stk. 2, nr. 8, der er  

 underlagt tavshedspligt som nævnt i 1. pkt., såfremt dette er  

 erhvervsmæssigt begrundet.
Oplysninger om rent private forhold må  

 dog kun videregives med låntagers samtykke.
Ansatte i koncernforhold,  

 der får sådanne oplysninger, er underkastet den i 1. pkt.  

 nævnte tavshedspligt.
 24. § 101, stk. 6, affattes således:
»Stk. 6. Overtrædelse af § 100 b straffes med  

 bøde, for så vidt højere straf ikke er forskyldt efter  

 straffeloven.
På samme måde straffes personer, der uberettiget  

 udnytter fortrolige oplysninger, jf. § 100 b.«.
§ 103 a. - - - Stk. 2. Kongeriget Danmarks Hypotekbank og Finansforvaltning  

 (Hypotekbanken) kan inddrive de i stk. 1 nævnte beløb ved  

 indeholdelse i løn m.v. hos den pågældende efter reglerne  

 for inddrivelse af personlige skatter i kildeskatteloven.
- - - 25. I § 103 a, stk. 2, ændres »Kongeriget Danmarks Hypotekbank og Finansforvaltning  

 (Hypotekbanken)« til: »Finansstyrelsen «.
 Stk. 4. Hypotekbanken kan indhente de oplysninger hos  

 skattemyndigheder og andre offentlige myndigheder om den  

 pågældende, som er nødvendige for at varetage inddrivelsen  

 af de i stk. 1 nævnte beløb, herunder oplysninger om  

 indkomst- og formueforhold.
 Stk. 5. Hypotekbankens afgørelser efter stk. 1-4  

 kan indbringes for finansministeren.
 26. I § 103 a, stk. 4, ændres »Hypotekbanken« til: »Finansstyrelsen«.
 27. I § 103 a, stk. 5, ændres »Hypotekbankens« til: »Finansstyrelsens«.
 § 105. Finanstilsynet kan tillade, at loven bestemmelser fraviges i  

 forbindelse med långivning på Færøerne og i  

 Grønland i det omfang, de særlige forhold i disse landsdele  

 tilsiger det, jf. dog stk. 2.
 28. I § 105 udgår: »jf. dog stk. 2«.
