Fremsat den 21. januar 1999 af fødevareministeren  

 (Henrik Dam Kristensen) Forslag til Lov om sygdomme og infektioner hos dyr Kapitel 1 Formål og område § 1. Lovens formål er at sikre sundhedstilstanden blandt  

 husdyr og beskytte menneskers sundhed ved at iværksætte  

 foranstaltninger til forebyggelse, overvågning, kontrol og  

 bekæmpelse af husdyrsygdomme, zoonoser og zoonotiske smitstoffer hos  

 dyr, i animalske fødevarer og produkter af dyr.
§ 2. Ved zoonoser forstås sygdomme og infektioner, der  

 naturligt overføres fra dyr til mennesker.
Ved zoonotiske smitstoffer  

 forstås smitstoffer, der kan fremkalde zoonoser.
Stk. 2. Ved akvakulturdyr forstås fisk,  

 skaldyr, krebs og bløddyr m.v., der holdes i akvakulturanlæg,  

 hvorved forstås dambrug eller havbrug eller lignende anlæg.
Ved  

 akvakulturprodukter forstås produkter af akvakulturdyr.
§ 3. Loven omfatter alle sygdomme, som kan angribe husdyr,  

 herunder de sygdomme, der er optaget i lovens bilag 1 og 2, samt sygdomme og  

 infektioner, der kan overføres fra dyr til mennesker Stk. 2. Ministeren for fødevarer, landbrug og fiskeri  

 kan foretage ændringer i de i stk. 1 nævnte bilag.
 § 4. Loven omfatter både dyr, der er i menneskelig  

 varetægt, herunder akvakulturdyr, og vildtlevende dyr samt animalske  

 fødevarer og produkter af dyr.
Kapitel 2 Undersøgelse og konstatering § 5. Ministeren for fødevarer, landbrug og fiskeri kan  

 fastsætte regler om undersøgelse af dyrehold for zoonotiske  

 smitstoffer.
I reglerne kan fastsættes bestemmelser om udtagning af  

 prøver af levende dyr, slagtekroppe, mælk, æg,  

 gødning, slam, foder og staldinventar m.v. samt om  

 laboratorieundersøgelse heraf.
I reglerne kan tillige fastsættes  

 bestemmelser om aflivning af dyr i undersøgelsesøjemed.
 § 6. Den, som i sin varetægt har dyr, som er eller kan  

 mistænkes for at være angrebet af en af de sygdomme, der er  

 nævnt i lovens bilag 1, skal tilkalde en dyrlæge.
 Stk. 2. Ministeren for fødevarer, landbrug og fiskeri  

 kan fastsætte regler om, at dyrlæge skal tilkaldes, hvis visse  

 nærmere angivne symptomer forekommer hos dyr.
 § 7. Når en dyrlæge tilkaldes i henhold til  

 § 6, skal dyrlægen søge mistanken om sygdommen be- eller  

 afkræftet samt søge sygdommens art konstateret.
 Stk. 2. Hvis en dyrlæge efter undersøgelser  

 foretaget i henhold til stk. 1 eller i øvrigt i forbindelse med  

 sit arbejde får mistanke om, at der foreligger en sygdom, som er  

 omfattet af gruppe A i lovens bilag 1, skal dyrlægen straks underrette  

 den myndighed, der udpeges i medfør af § 8.
 Stk. 3. Hvis en dyrlæge efter undersøgelser  

 foretaget i henhold til stk. 1 eller i øvrigt i forbindelse med  

 sit arbejde får mistanke om, at der foreligger en sygdom, som er  

 omfattet af gruppe B i lovens bilag 1, skal dyrlægen foretage  

 undersøgelser herunder i fornødent omfang udtage prøver  

 efter regler fastsat i medfør af § 8 samt foretage indberetning  

 til den myndighed, der udpeges i medfør af § 8.
 § 8. Ministeren for fødevarer, landbrug og fiskeri kan  

 fastsætte regler om, hvilke foranstaltninger der skal træffes ved  

 mistanke om eller forekomst af zoonotiske smitstoffer hos dyr og af sygdomme,  

 der er omfattet af lovens bilag 1. I reglerne kan fastsættes  

 bestemmelser om aflivning af dyr i undersøgelsesøjemed,  

 udtagning og indsendelse af prøver, laboratorieundersøgelser og  

 indberetning.
Kapitel 3 Bekæmpelse og forebyggelse § 9. Ministeren for fødevarer, landbrug og fiskeri kan  

 for at udrydde, hindre, begrænse eller imødegå risiko for  

 udbredelse af zoonotiske smitstoffer og af de i lovens bilag 2 nævnte  

 sygdomme fastsætte regler om og meddele påbud om  

 gennemførelse af særlige foranstaltninger samt meddele forbud  

 mod anvendelse af dyr, dele heraf eller animalske fødevarer,  

 sæd, æg, embryoner af dyr samt gødning, hø, halm,  

 dyrefoder og andre produkter og genstande, hvormed sygdomme og zoonotiske  

 smitstoffer kan spredes.
 Stk. 2. Foranstaltningerne i henhold til stk. 1 kan bl.a.  

 omfatte:
 1)	For dyrehold og vildtlevende dyr:
a)	særlige undersøgelser, herunder prøveudtagning  

 med henblik på diagnosticering, b)	tilsyn, c)	mærkning, d)	behandling, e)	vaccination, f)	isolation, g)	særlige betingelser for levering af dyr, h)	aflivning af dyr eller særlig slagtning, og i)	destruktion.
 2)	For produkter af dyr samt foder, gødning, slam og andet  

 materiale, som kan være inficeret eller kontamineret:
a)	særlige undersøgelser, b)	behandling, c)	mærkning, d)	påbud om særlig anvendelse, e)	særlige betingelser for levering af mælk, æg, og  

 andre produkter af dyr, f)	desinfektion, g)	tilintetgørelse, h)	opbevaring og bortskaffelse, og i)	destruktion.
 3)	For ejendomme, virksomheder, anlæg, maskiner og  

 transportmidler, der anvendes til dyrehold:
a)	særlige krav til indretning og drift, b)	rengøring og desinfektion, c)	tilbagekaldelse af godkendelse, d)	tilsyn, e)	afspærring, f)	tørlægning, og g)	forbud mod tilledning og afledning af vand.
 Stk. 3. Ministeren kan forbyde eller begrænse enhver  

 samling og flytning af dyr samt flytning af produkter af dyr, foder og  

 foderstoffer, slam, strøelse og andet materiale, som kan  

 indebære risiko for udbredelse af zoonotiske smitstoffer eller  

 sygdomme.
 § 10. Ministeren for fødevarer, landbrug og fiskeri kan  

 fastsætte regler om eller forbyde dyrehold på steder, der  

 frembyder særlig sundhedsmæssig risiko for husdyr.
§ 11. Ministeren for fødevarer, landbrug og fiskeri kan  

 fastsætte regler om etablering og drift af dambrug, havbrug og andre  

 akvakulturanlæg samt for virksomheder, hvor akvakulturprodukter renses  

 eller opskæres.
I reglerne kan stilles krav om registrering af brug,  

 anlæg og virksomheder.
 § 12. Ministeren for fødevarer, landbrug og fiskeri kan  

 fastsætte regler om sygdomsforebyggende foranstaltninger for steder,  

 hvor dyr holdes eller bringes sammen samt for behandling, opbevaring og  

 transport m.v. af produkter, dyr og gødning m.v.
 § 13. Ministeren for fødevarer, landbrug og fiskeri kan  

 fastsætte regler om overvågning af sundhedstilstanden samt om  

 forebyggelse og afhjælpning af sundhedsmæssige problemer blandt  

 husdyr.
Stk. 2. I reglerne kan fastsættes bestemmelser om  

 vaccination og andre forebyggende foranstaltninger.
I reglerne kan tillige  

 fastsættes bestemmelser om indsamling og indberetning af data til  

 belysning af besætningens sundhedsmæssige tilstand, om  

 mærkning af dyr og om udtagning af prøver fra dyr og produkter  

 af dyr til undersøgelse for sygdomme eller sygelige tilstande.
 § 14. Ministeren for fødevarer, landbrug og fiskeri kan  

 fastsætte regler om indretning og drift af samt dyrlægetilsyn med  

 dyrehaver, zoologiske haver, dyrehandler og lignende steder med dyrehold og  

 om betaling af udgifterne ved tilsynet.
Kapitel 4 Indberetning og registrering § 15. Ministeren for fødevarer, landbrug og fiskeri kan  

 fastsætte regler om indberetning af laboratorieresultater fra de i  

 §§ 5, 8 og 9 nævnte undersøgelser for zoonotiske  

 smitstoffer, resultater af undersøgelser for forekomst af zoonotiske  

 smitstoffer i medfør af lovgivningen om fødevarer samt om  

 offentliggørelse af resultaterne.
§ 16. Ministeren for fødevarer, landbrug og fiskeri kan  

 fastsætte regler om pligten til at afgive oplysninger om husdyrbrug til  

 Centralt HusdyrbrugsRegister (CHR). Enhver har adgang til at få meddelt  

 oplysninger fra registeret.
Adgangen omfatter såvel enkeltstående  

 oplysninger som masseoplysninger.
Ministeren kan på ethvert tidspunkt,  

 herunder periodisk, videregive såvel enkeltstående oplysninger  

 som masseoplysninger til en ubestemt kreds af modtagere.
 Stk. 2. Ministeren kan fastsætte regler om registerets  

 drift, vedligeholdelse og begrænsninger i adgangen til at få  

 oplysninger fra registeret.
Kapitel 5 Flytning og omsætning § 17. Ejere af husdyrbesætninger skal registrere afgang  

 fra henholdsvis tilgang til besætninger af dyr.
Ministeren for  

 fødevarer, landbrug og fiskeri fastsætter nærmere regler  

 herom.
§ 18. Klovbærende dyr, som flyttes, omsættes,  

 herunder føres til slagtning, eller tilføres samlinger af dyr,  

 skal være mærket eller ledsaget af dokumentation, således  

 at dyrenes oprindelse og identitet kan fastslås, og sundhedstilstanden  

 vurderes.
Ministeren for fødevarer, landbrug og fiskeri  

 fastsætter nærmere regler herom.
Reglerne kan indeholde krav om,  

 at en bestemt form for mærkning eller dokumentation skal anvendes.
 Stk. 2. Ministeren kan fastsætte nærmere regler  

 om, at andre dyr end klovbærende dyr skal være omfattet af  

 stk. 1.
 § 19. Ministeren for fødevarer, landbrug og fiskeri kan  

 fastsætte regler om smittebeskyttende foranstaltninger for steder, hvor  

 dyr bringes sammen, og for transport af dyr.
 Stk. 2. Ministeren kan fastsætte regler om  

 sundhedsmæssige krav til dyr, der overføres til områder  

 med særlig sygdomsmæssig status, samt om vilkår i  

 forbindelse med overførslen.
§ 20. Etablering af permanente markedspladser, auktionslokaler  

 eller samlestalde for dyr skal godkendes af ministeren for fødevarer,  

 landbrug og fiskeri.
Ministeren fastsætter regler om betingelserne for  

 godkendelse samt om hvilke dyrearter, der kan tilføres, om indretning,  

 drift og dyrlægetilsyn m.v. samt om betaling af udgifterne ved  

 tilsynet.
Stk. 2. Markeder, dyrskuer og auktioner, som afholdes  

 højst 4 gange årligt, og hvortil der føres dyr, skal  

 forinden afholdelsen anmeldes til ministeren.
Ministeren fastsætter  

 regler om anmeldeordningen, herunder om hvor lang tid forud for afholdelsen  

 anmeldelse skal ske, samt om hvilke dyrearter, der kan tilføres, og om  

 indretning, drift og dyrlægetilsyn m.v. samt om betaling af udgifterne  

 ved tilsynet.
 § 21. Personer, selskaber og foreninger og andre  

 sammenslutninger, der erhvervsmæssigt omsætter klovbærende  

 dyr, skal registreres efter regler fastsat af ministeren for  

 fødevarer, landbrug og fiskeri.
Stk. 2. Ministeren kan fastsætte regler om, at de i  

 stk. 1 nævnte personer, selskaber og foreninger og andre  

 sammenslutninger skal godkendes.
Ministeren fastsætter nærmere  

 regler om betingelserne for godkendelse samt om bedriftens indretning og  

 drift m.v.
 Stk. 3. Ministeren kan fastsætte regler om, at de i  

 stk. 1 nævnte personer, selskaber og foreninger og  

 sammenslutninger skal registrere omsætning af klovbærende  

 dyr.
 Stk. 4. Ministeren kan fastsætte regler om, at personer,  

 selskaber og foreninger og andre sammenslutninger, der omsætter andre  

 dyr end klovbærende dyr eller ikke erhvervsmæssigt omsætter  

 klovbærende dyr, skal registreres samt registrere omsætning af  

 dyr.
Kapitel 6 Ind- og udførsel af dyr m.v.
 § 22. Ministeren for fødevarer, landbrug og fiskeri kan  

 fastsætte regler om indførsel og udførsel af dyr, dele  

 heraf eller animalske fødevarer, sæd, æg, embryoner af dyr  

 samt gødning, hø, halm, dyrefoder og andre produkter og  

 genstande, hvormed sygdomme og zoonotiske smitstoffer kan spredes.
§ 23. Ministeren for fødevarer, landbrug og fiskeri kan  

 fastsætte regler om etablering, indretning og drift af veterinære  

 grænsekontrolsteder.
Ministeren kan herunder fastsætte regler om,  

 at der i forbindelse med ansøgning om oprettelse af  

 grænsekontrolsteder uden udgift for staten stilles fornødent  

 udstyrede lokaler og indretninger til rådighed for  

 grænsekontrollen med henblik på kontrol med indførsel fra  

 og udførsel til lande, der ikke er medlemmer af Det Europæiske  

 Fællesskab, og som ikke har indgået aftale med Det  

 Europæiske Fællesskab om grænsekontrol, af de i § 22  

 nævnte dyr og produkter.
Ministeren kan desuden bestemme, at  

 grænsekontrolsteder, der alene benyttes i meget begrænset omfang,  

 ophører som grænsekontrolsted.
 Stk. 2. Ministeren kan fastsætte regler om, at de  

 udgifter i forbindelse med drift af de i stk. 1 nævnte  

 grænsekontrolsteder, der ikke dækkes af den betaling, som  

 kræves i medfør af § 35, stk. 2, helt eller delvist afholdes af  

 de lokale interessenter i grænsekontrolstedet.
 § 24. Ministeren for fødevarer, landbrug og fiskeri kan  

 indgå aftaler om, at etablering og drift af grænsekontrolsteder  

 som nævnt i § 23 helt eller delvis finansieres af lokale  

 interessenter.
Kapitel 7 Sædoverføring og  

 ægtransplantation § 25. Ministeren for fødevarer, landbrug og fiskeri kan  

 fastsætte regler om sundhedsmæssige krav til husdyr, hvis  

 sæd, æg eller embryoner kunstigt overføres til andre dyr,  

 samt til sæd, æg eller embryoner, der er bestemt til kunstig  

 sædoverføring eller ægtransplantation til andre dyr.
 Stk. 2. Ministeren kan fastsætte regler om  

 mærkning af husdyr, der anvendes til sædudtagning, leverer  

 æg eller embryoner, eller hvortil sæd eller embryoner  

 overføres, samt af det derved frembragte afkom.
 Stk. 3. Ministeren kan fastsætte regler om anvendelse af  

 dyr til bedækning.
 § 26. Ministeren for fødevarer, landbrug og fiskeri kan  

 fastsætte regler om, at husdyr og sæd, æg eller embryoner  

 fra husdyr, som skal anvendes til kunstig sædoverføring eller  

 ægtransplantation på andres dyr, kun må holdes henholdsvis  

 opbevares på virksomheder, som er godkendt dertil.
 Stk. 2. Ministeren kan fastsætte regler om  

 virksomhedernes indretning og drift, herunder regler om dyrlægetilsyn  

 og betaling af de hermed forbundne udgifter og om personalemæssige  

 forhold samt om besøg på virksomhederne.
 Stk. 3. Ministeren kan fastsætte regler om opsamling,  

 udtagning, bedømmelse, præparation, identifikation, opbevaring,  

 forsendelse og kunstig overføring af sæd, æg og embryoner  

 samt om virksomhedernes pligt til at føre journaler og foretage  

 indberetning om forhold vedrørende sygdomstilfælde og  

 frugtbarhedskontrol.
 § 27. Kunstig overføring af sæd, æg eller  

 embryoner til husdyr samt udtagning af æg eller embryoner fra husdyr  

 må kun udføres af autoriserede dyrlæger eller af personer,  

 som opfylder de betingelser, som fastsættes af ministeren for  

 fødevarer, landbrug og fiskeri.
 § 28. Bestemmelserne i dette kapitel finder også  

 anvendelse på husdyr, der benyttes af en forening, et selskab eller  

 anden sammenslutning til udtagning af sæd eller overføring af  

 æg eller embryoner til medlemmernes husdyr.
Kapitel 8 Animalsk affald § 29. Selvdøde og aflivede dyr, kød- og  

 slagteaffald samt fisk og fiskeaffald, som er uegnet til eller ikke agtes  

 anvendt til menneskeføde, samt andre animalske affaldsprodukter skal  

 behandles, opbevares, transporteres m.v. på en sådan måde,  

 at smitstof eller andre skadelige stoffer ikke kan spredes.
Ministeren for  

 fødevarer, landbrug og fiskeri fastsætter nærmere regler  

 herom.
 Stk. 2. Produkter som nævnt i stk. 1 må ikke  

 anvendes som foder til dyr, medmindre ministeren har meddelt tilladelse  

 hertil.
§ 30. Virksomheder, der indsamler, opbevarer, behandler eller  

 distribuerer dyr og produkter som nævnt i § 29 med henblik  

 på destruktion heraf og ødelæggelse af smitstof eller med  

 henblik på anvendelse som foder til dyr, skal autoriseres af ministeren  

 for fødevarer, landbrug og fiskeri, der fastsætter nærmere  

 regler herom.
Ministeren kan fastsætte regler om opbevaring, transport,  

 behandling, destruktion og anvendelse af disse dyr og produkter, om  

 virksomhedernes indretning og drift og om tilsyn med virksomhederne og  

 betaling af de hermed forbundne udgifter samt om pligt til at aftage dyr og  

 produkter til destruktion.
Kapitel 9 Foder § 31. Med henblik på at hindre smittespredning eller  

 anden sundhedsmæssig risiko for husdyr kan ministeren for  

 fødevarer, landbrug og fiskeri fastsætte regler om behandling,  

 opbevaring og anvendelse af produkter, der anvendes eller agtes anvendt som  

 foder til husdyr, og om udtagning af prøver heraf samt regler om  

 dyrehold i forbindelse med erhvervsmæssig fremstilling af foder.
Kapitel 10 Veterinære lægemidler m.v.
§ 32. Ministeren for fødevarer, landbrug og fiskeri kan  

 fastsætte regler om eller forbyde veterinær anvendelse af  

 vacciner, sera, immunologiske testpræparater, lægemidler og  

 præparater fremstillet af animalske produkter og andre lægemidler  

 og præparater.
I reglerne kan der fastsættes bestemmelser om, at  

 husdyr, der er behandlet med, har indtaget eller optaget de nævnte  

 lægemidler m.v., ikke må fjernes fra besætningen inden en  

 nærmere fastsat frist.
 Stk. 2. I regler, der udstedes i medfør af stk. 1,  

 kan det bestemmes, at dyrlæger skal føre særlige  

 optegnelser over udlevering og anvendelse af veterinære  

 lægemidler som nævnt i stk. 1, og at optegnelserne skal  

 stilles til rådighed for eller indberettes til den myndighed og  

 på den måde, som ministeren fastsætter.
 Stk. 3. Ministeren kan fastsætte regler om  

 indførsel, markedsføring, kvalitet og anvendelse af stoffer,  

 som regulerer husdyrs ydelse, tilvækst eller reproduktion.
 Stk. 4. Ministeren kan fastsætte regler om anvendelse af  

 desinfektionsmidler og andre produkter, der tjener til forebyggelse og  

 fjernelse af sygdomsforvoldende forhold i husdyrs omgivelser.
 § 33. Ministeren for fødevarer, landbrug og fiskeri kan  

 fastsætte regler for anvendelse af materialer, som kan fremkalde  

 sygdomme, i forsknings- og forsøgsøjemed eller med henblik  

 på frembringelse af biologiske præparater.
 Stk. 2. Ministeren kan fastsætte regler om  

 indførsel og udførsel af materialer, som kan fremkalde  

 sygdomme, samt om behandling, opbevaring og forhandling af sådant  

 materiale.
 § 34. Ministeren for fødevarer, landbrug og fiskeri kan  

 fastsætte regler om udsætning, anvendelse, omsætning,  

 import og eksport af genteknologisk fremstillede husdyr, herunder husdyr  

 modificeret ved hjælp af genteknologisk fremstillede organismer, samt  

 om forudgående anmeldelse eller godkendelse.
Kapitel 11 Betaling, erstatning m.v.
 § 35. Ministeren for fødevarer, landbrug og fiskeri kan  

 fastsætte regler om, at udgifterne i forbindelse med  

 laboratorieundersøgelser, udtagning af prøver og andre  

 foranstaltninger, der iværksættes i medfør af loven helt  

 eller delvis afholdes af den for bedriften ansvarlige ejer eller bruger eller  

 sammenslutning heraf.
 Stk. 2. Ejere af dyrehold og virksomheder samt  

 importører og eksportører afholder udgifterne ved den kontrol,  

 der udføres efter loven, medmindre ministeren bestemmer andet.  

 Ministeren kan fastsætte nærmere regler herom.
 Stk. 3. Ministeren kan fastsætte regler om betaling af  

 udgifterne ved gennemførelse af særlige undersøgelser,  

 ydelser og ekspeditioner inden for lovens område.
 Stk. 4. Ministeren kan fastsætte regler om priser og  

 avancer for de præparater, der fremstilles og forhandles af statens  

 veterinære institutter, samt om betaling for udførelse af  

 laboratoriemæssige undersøgelser på institutterne.  

 Ministeren kan herved bestemme, at betalingen for undersøgelserne ikke  

 fuldt ud skal dække udgifterne hertil.
Stk. 5. Beløb, som opkræves i medfør af  

 stk. 1-4, og som ikke betales rettidigt, tillægges en rente  

 på 1,3 pct. månedligt for hver påbegyndt måned,  

 medmindre andet er fastsat ved forordning.
For erindringsskrivelser betales  

 et gebyr på 200 kr., som reguleres i henhold til § 3 i lov om en  

 satsreguleringsprocent.
 Stk. 6. Der er udpantningsret for de i stk. 2-5  

 nævnte beløb.
 § 36. Ved aflivning eller påbud om fjernelse af dyr og  

 ved destruktion, tilintetgørelse eller bortskaffelse af foder,  

 æg og lignende produkter yder staten ejeren en erstatning, der svarer  

 til dyrenes eller produkternes værdi, samt en erstatning til hel eller  

 delvis dækning af det herved opståede driftstab.
 Stk. 2. Ministeren for fødevarer, landbrug og fiskeri  

 kan fastsætte nærmere regler om beregning af erstatning i henhold  

 til stk. 1. Reglerne kan indeholde bestemmelser om maksimering af  

 erstatningen.
 Stk. 3. Ministeren kan fastsætte regler om, i hvilket  

 omfang udgifterne i forbindelse med påbudt slagtning eller påbudt  

 behandling af æg, mælk, foder og lignende produkter, afholdes af  

 staten.
 Stk. 4. Ministeren kan fastsætte regler om ydelse af  

 driftstabserstatning ved bekæmpelse af sygdomme inden for  

 akvakulturbrug, uanset om der samtidig sker nedslagning eller lignende af  

 dyrene.
Kapitel 12 Kontrol, afgivelse af oplysninger, klage m.v.
 § 37. Ministeren for fødevarer, landbrug og fiskeri kan  

 fastsætte regler om tilsyn og kontrol med, at loven eller de i  

 medfør af loven fastsatte regler overholdes.
 Stk. 2. Ministeren kan fastsætte regler om kontrol med  

 de oplysninger, der er nødvendige for opkrævning af afgifter i  

 henhold til § 35, stk. 2, eller de i medfør heraf udstedte  

 regler.
 Stk. 3. Endvidere kan ministeren fastsætte regler om den  

 regnskabsførelse m.v., der skal følges af virksomheder i  

 forbindelse med opkrævning af betaling i henhold til § 35,  

 stk. 2, eller de i medfør heraf udstedte regler.
 § 38. Ejere af dyrehold og virksomheder skal efter anmodning  

 fra tilsynsmyndigheden give alle oplysninger, som har betydning for tilsynet,  

 herunder særligt oplysninger om omsætning af dyr, produkter af  

 dyr og animalske fødevarer, samt vederlagsfrit yde tilsynsmyndigheden  

 fornøden bistand ved tilsyn, undersøgelser og udtagning af  

 prøver samt andre foranstaltninger, der iværksættes i  

 henhold til loven.
§ 39. Det påhviler virksomheder, der modtager animalske  

 produkter fra landbrugsbedrifter, efter anmodning at give oplysning om de  

 pågældende leverandørbesætninger.
Oplysningerne skal  

 omfatte ejerens navn og adresse, identifikation af ejendommen samt  

 besætningens art og sammensætning.
 § 40. Hvis det skønnes nødvendigt, har  

 ministeren for fødevarer, landbrug og fiskeri eller den, ministeren  

 har bemyndiget hertil, til enhver tid mod behørig legitimation og uden  

 retskendelse adgang til offentlige og private ejendomme og lokaliteter for at  

 udøve de beføjelser, der er givet i loven eller regler fastsat  

 i medfør heraf.
 Stk. 2. Politiet yder om nødvendigt bistand hertil.  

 Ministeren kan efter forhandling med justitsministeren fastsætte  

 nærmere regler herom.
 § 41. Henlægger ministeren for fødevarer,  

 landbrug og fiskeri beføjelser efter loven til institutioner under  

 Ministeriet for Fødevarer, Landbrug og Fiskeri, kan ministeren  

 fastsætte regler om adgangen til at klage over disse myndigheders  

 afgørelser, herunder om at afgørelserne ikke kan indbringes for  

 anden administrativ myndighed, og om myndighedernes adgang til at genvurdere  

 en sag efter indgivelse af klage.
Stk. 2. Efter forhandling med vedkommende minister eller  

 vedkommende kommunale organisation kan ministeren fastsætte regler om  

 andre offentlige myndigheders eller institutioners medvirken ved varetagelse  

 af opgaver efter loven.
Ministeren kan fastsætte regler om adgangen til  

 at klage over disse myndigheders afgørelse, herunder om at  

 afgørelserne ikke kan indbringes for anden administrativ myndighed, og  

 om myndighedernes adgang til at genvurdere en sag efter indgivelse af  

 klage.
 Stk. 3. Ministeren kan fastsætte regler om private  

 institutioners medvirken ved varetagelse af opgaver efter loven eller efter  

 regler fastsat i medfør af loven og om klage over disse institutioners  

 afgørelser.
§ 42. Ministeren for fødevarer, landbrug og fiskeri kan  

 fastsætte regler med henblik på opfyldelse af Det  

 Europæiske Fællesskabs direktiver og beslutninger om forhold, der  

 er omfattet af denne lov.
Ministeren kan endvidere fastsætte de regler,  

 som er nødvendige for anvendelsen af Det Europæiske  

 Fællesskabs forordninger om forhold, som er omfattet af denne lov.
Kapitel 13 Straf, ikrafttræden m.m.
§ 43. Medmindre højere straf er forskyldt efter den  

 øvrige lovgivning, straffes med bøde den, der 1)	undlader at tilkalde dyrlæge efter § 6, 2)	overtræder § 7, § 17, 1. pkt., § 18, stk. 1, 1.  

 pkt., § 27 eller § 29, stk. 1, 1. pkt., eller stk. 2, 3)	undlader at efterkomme forbud eller påbud efter §§ 9, 10  

 eller § 32, stk. 1, 1. pkt., 4)	uden godkendelse, anmeldelse eller registrering udøver  

 virksomhed som omhandlet i § 20, stk. 1, 1. pkt., eller  

 stk. 2, 1. pkt., eller § 21, stk. 1, 5)	uden autorisation udøver virksomhed som omhandlet i  

 § 30, 6)	undlader at stille bistand til rådighed efter § 38  

 eller 7)	undlader at give oplysninger efter §§ 38 eller 39.
Stk. 2. I regler, der udstedes i medfør af denne lov,  

 kan der fastsættes straf af bøde for overtrædelse af  

 reglerne.
I reglerne kan der endvidere fastsættes straf af bøde  

 for overtrædelse af bestemmelser i forskrifter fastsat af Det  

 Europæiske Fællesskab om forhold, som er omfattet af loven.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 44. Ransagning i sager om overtrædelse af  

 bestemmelserne i denne lov eller af regler udstedt i medfør heraf kan  

 ske i overensstemmelse med retsplejelovens regler om ransagning i sager, som  

 kan medføre frihedsstraf.
 § 45. Skønnes en overtrædelse ikke at ville  

 medføre højere straf end bøde, kan ministeren for  

 fødevarer, landbrug og fiskeri tilkendegive, at sagen kan  

 afgøres uden retslig forfølgning, hvis den, der har  

 begået overtrædelsen, erklærer sig skyldig i  

 overtrædelsen og erklærer sig rede til inden for en nærmere  

 angivet frist, der efter begæring kan forlænges, at betale en i  

 tilkendegivelsen angivet bøde.
Stk. 2. I de i stk. 1 nævnte sager finder  

 retsplejelovens § 752, stk. 1, tilsvarende anvendelse.
For den i stk. 1  

 omhandlede tilkendegivelse finder bestemmelserne i retsplejelovens  

 § 931, stk. 2, tilsvarende anvendelse.
 Stk. 3. Betales bøden i rette tid, eller bliver den  

 efter vedtagelsen inddrevet eller afsonet, bortfalder videre  

 forfølgning.
 § 46. Tidspunktet for lovens eller dele af lovens  

 ikrafttræden fastsættes af ministeren for fødevarer,  

 landbrug og fiskeri.
 Stk. 2. Ved lovens ikrafttræden ophæves lov om  

 husdyrsygdomme, jf. lovbekendtgørelse nr. 381 af 7. juni 1993 og lov  

 nr. 1106 af 21. december 1994 om zoonoser.
Stk. 3. Regler, der er udstedt i medfør af eller  

 opretholdt ved de i stk. 2 nævnte love, forbliver i kraft, indtil  

 de afløses af bestemmelser, udstedt i medfør af denne lov.  

 Overtrædelse af reglerne straffes efter de hidtil gældende  

 regler.
Reglerne i denne lovs § 43, stk. 3, og § 44 finder  

 tilsvarende anvendelse.
 § 47. I lov nr. 471 af 1. juli 1998 om fødevarer m.m.  

 (fødevareloven) foretages følgende ændring:
 1. Efter § 55 indsættes i kapitel 9:
»§ 55 a.
Ministeren for fødevarer, landbrug og fiskeri  

 kan fastsætte regler om etablering, indretning og drift af  

 veterinære grænsekontrolsteder.
Ministeren kan herunder  

 fastsætte regler om, at der i forbindelse med ansøgning om  

 oprettelse af grænsekontrolsteder uden udgift for staten stilles  

 fornødent udstyrede lokaler og indretninger til rådighed for  

 grænsekontrollen med henblik på kontrol med indførsel fra  

 og udførsel til lande, der ikke er medlemmer af Det Europæiske  

 Fællesskab, og som ikke har indgået aftale med Det  

 Europæiske Fællesskab om grænsekontrol, af de i af loven  

 omfattede animalske fødevarer.
Ministeren kan desuden bestemme, at  

 grænsekontrolsteder, der alene benyttes i meget begrænset omfang,  

 ophører som grænsekontrolsted.
 Stk. 2. Ministeren kan fastsætte regler om, at de  

 udgifter i forbindelse med drift af de i stk. 1 nævnte  

 grænsekontrolsteder, der ikke dækkes af den betaling, som  

 kræves i medfør af § 56 helt eller delvist afholdes af de lokale  

 interessenter i grænsekontrolstedet.
§ 55 b.
Ministeren for fødevarer, landbrug og fiskeri  

 kan indgå aftaler om, at etablering og drift af  

 grænsekontrolsteder som nævnt i § 55 a helt eller delvis  

 finansieres af lokale interessenter.« § 48. Loven gælder ikke for  

 Færøerne og Grønland, men kan ved kongelig anordning helt  

 eller delvist sættes i kraft for Grønland med de afvigelser, som  

 de særlige grønlandske forhold tilsiger.
Bilag 1 Oversigt over smitsomme husdyrsygdomme Indberetning Gruppe A (omfatter sygdomme, der skal indberettes til myndighederne i henhold til  

 § 7, stk. 2, jf. § 8).
Sygdomme, der forekommer hos flere dyrearter Bluetongue Miltbrand Mund- og klovesyge Rabies hos andre dyr end flagermus Rift Valley fever Vesikulær stomatitis Brucellose Tuberkulose (bovin og human type) Andre sygdomme, der af Veterinær- og Fødevaredirektoratet  

 skønnes at kunne have væsentlig samfundsmæssig  

 betydning.
Sygdomme hos hjortedyr Epizootisk hæmorrhagi Kvægsygdomme Kvægpest Lumpy skin disease Oksens ondartede lungesyge Bovin spongiform encephalopati (BSE) Svinesygdomme Afrikansk svinepest Klassisk svinepest Smitsom bæreudslæt hos svin (SVD) Smitsom svinelammelse (Teschener syge) Sygdomme, der fortrinsvis forekommer hos små  

 drøvtyggere Fåre- og gedekopper Fåre- og gedepest Scrapie Hestesygdomme Afrikansk hestepest Snive Fjerkræsygdomme Influenzainfektioner, herunder Fowl Plague Newcastle disease Hønsetyfus (Salmonella gallinarum og Salmonella pullorum) Sygdomme hos akvakulturdyr Infektiøs Lakse Anæmi (ISA) Haplosporidiosis Perkinsosis Mikrocytosis Iridovirosis Marteiliosis Bonamiosis Gruppe B (omfatter sygdomme, der skal indberettes til myndighederne i henhold til  

 § 7, stk. 3, jf. § 8).
Sygdomme, der forekommer hos flere dyrearter Hydatidose (Echinococcus granulosus) Salmonellose Trikinose Fjerkrætuberkulose Aujeszky s sygdom Kvægsygdomme Cysticerkose hos kvæg (Cysticercus bovis sive inermis) Enzootisk leukose Infektion med bovin herpesvirus 1 (IBR/IPV) Oksebremselarve-invasion Parafilaria bovicola-invasion Bovin Virus Diarre (BVD) Svinesygdomme Cysticerkose hos svin (Cysticercus cellulosae) Overførbar gastroenteritis (TGE) Porcin Reproduktions- og Respirationssygdom (PRRS) Hestesygdomme Contagiøs equin metritis (CEM) Infektiøs anæmi Ondartet beskelersyge (dourine) Hesteencephalitis Epizootisk lymphangitis Fjerkræsygdomme Fjerkrækopper Fjerkrækolera Ornitose (Clamydiose) Infektiøs laryngotracheitis hos høns Paramyxovirus 1 infektion (PMV-1) hos duer Sygdomme hos får og geder Lungeadenomatose (Jaaksiekte) Kaseøs Lymphadenitis (Corynebacterium pseudotuberkulosis) Byldesyge (Staphulococcus aureus, anaerobius) Pelsdyr- og kaninsygdomme Hvalpesyge hos pelsdyr Virus enteritis hos mink Myxomatose Tularæmi Viral haemorrhagic disease (VHD) hos kaniner Skab hos ræv Sygdomme hos flagermus Rabies Sygdomme hos akvakulturdyr Hæmorrhagisk Virusseptikæmi (VHS) (»Egtved-syge«) Infektiøs Hæmatopoietisk Nekrose (IHN) Bakteriel nyresygdom (BKD).
Bilag 2 Oversigt over smitsomme husdyrsygdomme Bekæmpelse Gruppe I (omfatter sygdomme af væsentlig samfundsøkonomisk betydning,  

 som kan bekæmpes efter § 9) Sygdomme, der forekommer hos flere dyrearter Bluetongue Miltbrand Mund- og klovesyge Rabies hos andre dyr end flagermus Rift Valley fever Vesikulær stomatitis Brucellose Tuberkulose (bovin og human type) Andre sygdomme, der af Veterinær- og Fødevaredirektoratet  

 skønnes at kunne have væsentlig samfundsmæssig  

 betydning.
Sygdomme hos hjortedyr Epizootisk hæmorrhagi Kvægsygdomme Kvægpest Lumpy skin disease Oksens ondartede lungesyge Bovin spongiform encephalopati (BSE) Svinesygdomme Afrikansk svinepest Klassisk svinepest Smitsom bæreudslæt hos svin (SVD) Smitsom svinelammelse (Teschener syge) Sygdomme, der fortrinsvis forekommer hos små  

 drøvtyggere Fåre- og gedekopper Fåre- og gedepest Scrapie Hestesygdomme Afrikansk hestepest Snive Fjerkræsygdomme Influenzainfektioner, herunder Fowl Plague Newcastle disease Hønsetyfus (Salmonella gallinarum og Salmonella pullorum) Sygdomme hos akvakulturdyr Infektiøs Lakse Anæmi (ISA) Infektiøs Hæmatopoietisk Nekrose (IHN) Gruppe II (omfatter sygdomme af produktionsmæssig betydning, som kan  

 bekæmpes efter § 9) Sygdomme, der forekommer hos flere dyrearter Aujeszky s sygdom Trikinose Salmonellose Kvægsygdomme Enzootisk leukose Infektion med bovin herpesvirus 1 (IBR/IPV) Oksebremselarve-invasion Bovin Virus Diarre (BVD) Mastitis Svinesygdomme Overførbar gastroenteritis (TGE) Porcin Reproduktions- og Respirationssygdom (PRRS) Hestesygdomme Infektiøs anæmi Ondartet beskelersyge (dourine) Hesteencephalitis Epizootisk lymphangitis Fjerkræsygdomme Fjerkrækopper Fjerkrækolera Ornitose (Clamydiose) Infektiøs laryngotracheitis hos høns Paramyxovirus 1 infektion (PMV-1) hos duer Sygdomme hos får og geder Lungeadenomatose (Jaaksiekte) Kaseøs Lymphadenitis (Corynebacterium  

 pseudotuberkulosis) Byldesyge (Staphulococcus aureus, anaerobius) Pelsdyr- og kaninsygdomme Hvalpesyge hos pelsdyr Myxomatose Tularæmi Viral haemorrhagic disease (VHD) hos kaniner Sygdomme hos flagermus Rabies Sygdomme hos akvakulturdyr Hæmorrhagisk Virusseptikæmi (VHS) (»Egtved-syge«) Haplosporidiosis Perkinsosis Mikrocytosis Iridovirosis Marteiliosis Bonamiosis Bakteriel nyresygdom (BKD).
Bemærkninger til lovforslaget Almindelige bemærkninger Lovforslaget viderefører med få  

 ændringer den gældende lov om husdyrsygdomme, jf.  

 lovbekendtgørelse nr. 381 af 7. juni 1993, og lov om zoonoser, jf. lov  

 nr. 1106 af 21. december 1994. Loven om husdyrsygdomme sigter ikke alene  

 på bekæmpelse af allerede opståede sygdomme, men  

 lægger vægt på både det bekæmpende og det  

 forebyggende og overvågende element.
Lov om zoonoser har til  

 formål at beskytte menneskers sundhed ved at iværksætte  

 foranstaltninger mod forekomst af zoonotiske smitstoffer hos dyr, i animalske  

 levnedsmidler og i andre produkter af dyr.
De hensyn, som loven fra 1988 om husdyrsygdomme skulle  

 tilgodese, videreføres.
Disse hensyn er i bemærkningerne til den  

 gældende lov om husdyrsygdomme beskrevet således:
 »1) At fremme en sund husdyrbestand.
 2) Samfundsøkonomiske hensyn.
 Heri ligger for det første, at spredning af en  

 husdyrsygdom i værste fald kan betyde, at produktionsapparatet i form  

 af en nærmere angivet husdyrbestand, kan være udsat for hel eller  

 delvis ødelæggelse.
 For det andet, at frihed for husdyrsygdomme, herunder  

 også sådanne, som ikke nødvendigvis i sig selv  

 indebærer en væsentlig risiko for husdyrene, er af  

 afgørende betydning for opretholdelsen af eksporten af animalske  

 landbrugsprodukter og dermed for valutaindtjeningen.
 3) Hensynet til bevarelse af folkesundheden.
Dette hensyn har i denne sammenhæng ikke samme  

 betydning i dag, som da husdyrsygdomsloven fra 1920 blev gennemført.  

 Forbedrede human- og veterinærmedicinske metoder har medført, at  

 spredningsmuligheden for f.eks. rabies eller tuberkulose er meget lille.
Det  

 kan dog ikke udelukkes, at dette hensyn i særlige situationer kan blive  

 aktuelt.
4) Hensynet til de internationale aftaler og  

 forpligtelser, som Danmark har indgået, og som forudsætter, at  

 der sker registrering og anmeldelse af visse sygdomme og  

 iværksættes en række sikkerheds- og  

 bekæmpelsesforanstaltninger ved sygdomsudbrud.« Med hensyn til det under nr. 3 nævnte hensyn  

 hensynet til folkesundheden   fremhæves, at der siden vedtagelsen af  

 lov om husdyrsygdomme i 1988 er sket en betydelig udvikling, der førte  

 til vedtagelsen af lov nr. 1106 af 21. december 1994 om zoonoser.
Medens  

 husdyrsygdomsloven sigtede på egentlige sygdomme hos dyr, som kunne  

 overføres til mennesker, omfatter zoonoseloven også infektioner  

 hos husdyr, som ikke nødvendigvis fremkalder sygdom hos dyr, men som  

 forårsager sygdom hos mennesker, f. eks. salmonella, campylobacter og  

 andre.
Zoonoseloven udgør således et supplement til  

 husdyrsygdomsloven med særligt sigte på beskyttelse af menneskers  

 sundhed mod forekomst af zoonotiske smitstoffer.
Loven har især udgjort  

 grundlaget for en række bestemmelser om bekæmpelse af eller  

 kontrol med salmonella hos kvæg, svin og fjerkræ.
Bekæmpelsen af zoonotiske smitstoffer vil især  

 være knyttet til husdyrholdet, og det er derfor fundet  

 hensigtsmæssigt at sammenskrive de to love.
Hertil kommer, at reglerne  

 som ovenfor nævnt i en vis udstrækning er ens, og dette forhold  

 har yderligere tilskyndet en regelforenkling gennem sammenskrivning til en  

 lov om sygdomme og infektioner hos dyr.
Dette skal i endnu højere grad  

 sikre, at lovens formål om beskyttelse af menneskers sundhed og sikring  

 af sundhedstilstanden blandt husdyr, opfyldes.
Ud over denne regelforenkling indeholder lovforslaget  

 forslag om hjemmel til gennemførelse i dansk ret af  

 fællesskabsregler om godkendelse af personer, selskaber m.v., der har  

 som erhverv at omsætte kvæg og svin, samt om registrering af  

 denne omsætning.
Denne del af lovforslaget har baggrund i vedtagne  

 fællesskabsregler om handel inden for Fællesskabet med kvæg  

 og svin (direktiv 97/12/EF), hvor der stilles krav om godkendelse af  

 personer, selskaber m.v., der erhvervsmæssigt omsætter kvæg  

 og svin.
Kravet stilles som led i bestræbelserne på at styrke  

 foranstaltningerne til overvågning af sygdomme på  

 veterinærområdet, især i forbindelse med smitteopsporing  

 ved udbrud af smitsomme sygdomme.
Et andet nyt element i forslaget vedrører adgang  

 til at bekæmpe sygdomme hos akvakulturdyr.
Det er erfaret, at en  

 sådan bekæmpelse vil kunne ske uden, at dyrene aflives i utide,  

 men afhændes på det tidspunkt, hvor de ellers ville være  

 afhændet, hvorefter der finder en tørlægning og  

 uskadeliggørelse af smitstoffer sted.
Der kan således blive tale  

 om udbetaling af erstatning for driftstab, medens bekæmpelsen finder  

 sted.
Der foreslås således etableret hjemmel til at bekæmpe  

 sygdomme hos akvakulturdyr gennem tørlægning af dambrug og i  

 forbindelse hermed udbetaling af driftstabserstatning, uden at der samtidig  

 sker nedslagning af dyrene.
Et tredje nyt element er forslaget om veterinære  

 grænsekontrolsteder.
Efter EU s fællesskabsregler skal der i  

 medlemsstaterne kunne foretages veterinær grænsekontrol af  

 levende dyr, animalske levnedsmidler og andre produkter af dyr, jf. direktiv  

 90/675/EØF om fastsættelse af principperne for  

 tilrettelæggelse af veterinærkontrollen for tredjelandsprodukter,  

 der føres ind i Fællesskabet, og tilsvarende for levende dyr  

 direktiv 91/496/EØF.
Denne kontrol er hidtil blevet udført  

 på grænsekontrolsteder, der er oprettet ved statens  

 foranstaltning.
 Det foreslås, at der etableres adgang til at lade  

 lokale erhvervsmæssige interessenter, der har kommerciel interesse  

 heri, overtage udgifterne ved etablering af sådanne kontrolsteder i  

 overensstemmelse med de regler, der er fastsat af Fællesskabet, og  

 nationale regler.
 Udgifter til drift af den veterinære  

 grænsekontrol afholdes på nuværende tidspunkt af staten,  

 dog med indtægt i form af opkrævet brugerbetaling i henhold til  

 direktivet om veterinærkontrolafgifter (96/43/EF). Det vurderes, at  

 direktivet ikke giver adgang til at fastsætte regler om  

 opkrævning af brugerbetaling for omkostninger, der påløber  

 i de tidsrum, hvor personalet og faciliteterne står til rådighed,  

 men ikke udfører eller anvendes til kontrol.
Det foreslås derfor, at der indsættes en  

 bestemmelse, hvorefter ministeren kan fastsætte regler om, at de  

 omkostninger, der er forbundet med drift af de veterinære  

 grænsekontrolsteder, og som ikke kan pålægges  

 importører/eksportører som brugerbetaling, afholdes af lokale  

 erhvervsmæssige interessenter.
Interessenter kan være havne,  

 erhvervsorganisationer, handelsstandsforeninger, enkeltvirksomheder,  

 færgeruter m.v., der ser en fordel i, at lokalområdet kan tilbyde  

 veterinær grænsekontrol.
 Grænsekontrolstederne vil fortsat blive drevet af  

 staten (Veterinær- og Fødevaredirektoratet) med statsansat  

 personale.
Økonomiske og administrative konsekvenser for det  

 offentlige De økonomiske eller personalemæssige  

 konsekvenser for kommuner eller staten af lovforslaget vil være  

 afhængig af omfanget af forekomsten af husdyrsygdomme og zoonoser og  

 dermed nødvendigheden af at gennemføre særlige  

 foranstaltninger.
Omfanget af disse konsekvenser kan ikke angives på  

 forhånd.
 Ændringen vedrørende bekæmpelse af  

 sygdomme hos akvakulturdyr vil dog kunne medføre merudgifter i det  

 omfang, hvori der forekommer sygdomme, som det vil være  

 hensigtsmæssigt at bekæmpe ved tørlægning.  

 Størrelsen af disse udgifter kan ikke på nuværende  

 tidspunkt angives.
 Udgifterne til husdyrsygdomsbekæmpelse vil som  

 hidtil blive søgt på de årlige bevillingslove eller ved  

 særskilt forelæggelse for Finansudvalget.
Med forslaget vedrørende grænsekontrol  

 overgår omkostninger til etablering, vedligeholdelse og drift til  

 grænsekontrolstedernes interessenter, idet disse uden udgift for staten  

 stiller egnede faciliteter til rådighed for staten.
Dette forventes at  

 medføre en nettobesparelse for staten svarende til den hidtidige  

 lejeudgift.
Samtidig vil staten undgå anlægsudgifter til  

 renovering af de eksisterende grænsekontrolsteder i  

 størrelsesordenen 20 mill. kr. og eventuel oprettelse af nye.
Der er  

 ansøgt om oprettelse af nye grænsekontrolsteder til et samlet  

 beløb af omkring 12 mill. kr.
Alternativt vil staten undgå at  

 afholde lejeudgifter, der svarer til disse anlægsbeløb.
Forslaget vil desuden medføre en nettomindreudgift  

 på ca. 7 mill. kr., idet de driftsomkostninger, der ikke dækkes  

 ved opkrævning af gebyrer, vil skulle dækkes af  

 grænsekontrolstedernes interessenter.
Beløbet fremkommer som  

 forskellen mellem den nuværende grænsekontrols samlede  

 omkostninger (9 mill. kr.) og de opkrævede gebyrer for udført  

 kontrol (2 mill. kr.) og betales af de ovenfor nævnte lokale  

 interessenter.
For så vidt angår kontrollen af fisk, som  

 varetages af Fiskeridirektoratet, kan reduktionen af udgifterne ikke  

 opgøres på nuværende tidspunkt, idet den nuværende  

 EU-bestemte brugerbetalingsordning fornylig er blevet omlagt.
Den  

 nuværende ikke-brugerfinansierede del kan endnu ikke kan  

 opgøres.
 Da kontrollen fortsat skal udføres af personale  

 ansat af staten, medfører forslaget ingen ændring på dette  

 punkt.
Økonomiske og administrative konsekvenser for  

 erhvervslivet De erhvervsmæssige konsekvenser af lovforslaget vil  

 som følge af forslaget om godkendelse af personer, selskaber m.v., der  

 erhvervsmæssigt omsætter kvæg og svin, være en  

 større gennemsigtighed og dermed bedre muligheder for at opspore  

 eventuelle smittekilder.
Forslaget vil pålægge erhvervet  

 (handelen med levende dyr) en begrænset administration.
Allerede efter  

 nugældende regler skal handelsmænd m.v., der  

 erhvervsmæssigt omsætter klovbærende dyr, anmeldes til  

 Veterinær- og Fødevaredirektoratet og skal gøre  

 optegnelser over tid og sted og køber og sælger af dyrene.
 Forslaget om sygdomsbekæmpelse ved  

 tørlægning vil udvide mulighederne for bekæmpelse af  

 sygdomme hos akvakulturdyr.
Lokale interessenter kan ansøge om godkendelse som  

 veterinært grænsekontrolsted.
Interessenterne dækker  

 samtlige udgifter forbundet med etablering, vedligeholdelse og drift af  

 grænsekontrolstederne.
Dertil kommer en øget administrativ byrde  

 for erhvervet, afhængig af den valgte finansieringsform.
 Efter forslaget kan grænsekontrolsteder etableres og  

 udbygges, hvor der er lokal interesse herfor, i det omfang, hvori de vil  

 kunne indpasses i en samfundsmæssig hensigtsmæssig  

 planlægning, jf. ovenfor under almindelige bemærkninger.
 Den del af driftsomkostningerne, der ikke kan  

 brugerfinansieres, og som hidtil har været afholdt af staten (i dag ca.  

 7 mill.), vil nu skulle afholdes af operatørerne af  

 grænsekontrolstedernes interessenter.
Miljømæssige konsekvenser De miljømæssige konsekvenser af lovforslaget  

 vil være en bedre sikring mod sygdomsspredning.
 Forslaget om grænsekontrol er neutralt i relation  

 til belastning af miljøet, idet der ikke indføres nye  

 miljøbelastende reguleringer.
Forholdet til EU-retten Forslaget om godkendelse af personer, selskaber m.v., der  

 erhvervsmæssigt omsætter kvæg og svin, tilsigter at opfylde  

 Danmarks forpligtigelse til at gennemføre EU-regler  

 (Rådsdirektiv 97/12/EF af 17. marts 1997 om ændring og  

 ajourføring af direktiv 64/432/EØF om  

 veterinærpolitimæssige problemer ved handel inden for  

 Fællesskabet med kvæg og svin). Direktivet gennemføres i  

 dansk ret ved en bekendtgørelse.
Udmøntningen af bemyndigelserne i lovforslaget vil  

 i en række tilfælde kunne nødvendiggøre  

 underretning af EU-Kommissionen.
Særlig henledes opmærksomheden i  

 den forbindelse på informationsproceduredirektivet, Europa-Parlamentets  

 og Rådets direktiv nr. 98/34/EF, om en informationsprocedure med hensyn  

 til tekniske standarder og forskrifter.
 Forslaget vedrørende bekæmpelse af sygdomme  

 og zoonotiske smitstoffer skønnes at skulle notificeres efter EU s  

 regler om statsstøtte.
 Forholdet til EU-retten berøres ikke af forslaget  

 vedrørende grænsekontrol, idet grænsekontrolstederne  

 fortsat skal opfylde de krav, der stilles fra EU´s side, ligesom kontrollen  

 fortsat udføres af embedsdyrlæger i overensstemmelse med de  

 herom gældende regler, og afgifter opkræves i henhold til  

 afgiftsdirektivet (96/43/EF). Det er en forudsætning, at Danmarks  

 forpligtelse til at kunne gennemføre kontrol ved indførsel fra  

 tredjelande opfyldes, dvs. at der mindst skal være ét  

 grænsekontrolsted.
 Følgende organisationer m.v. har været  

 hørt over lovforslaget undtagen forslaget vedrørende  

 grænsekontrol (§§ 23-24 og 47):
 Landbrugsraadet, De Danske Landboforeninger, Dansk  

 Familielandbrug, Landsforeningen af Danske Hjorteavlere, Landsforeningen  

 Dansk Fåreavl, Danmarks Kaninavlerforening, Mejeriforeningen, Danske  

 Slagterier, Fjerkrærådet, Dansk Slagtefjerkræ,  

 Kødbranchens Fællesråd, Dansk Industri, Danske  

 Slagtermestres Landsforening, Den Danske Dyrlægeforening,  

 Forbrugerrådet, Danmarks Fiskeriforening, Danske Fiskeres  

 Producentorganisation, Skagen Fiskernes Producentorganisation, Notfiskernes  

 Producentorganisation, Danmarks Fiskeindustri- og Eksportforening,  

 Konsumfiskeindustriens Arbejdsgiverforening, Danmarks Fiskehandlere,  

 Foreningen for Danmarks Fiskemel- og Fiskeolieindustri, Dansk  

 Dambrugerforening, Dansk Havbrugerforening, Organisationen Dansk Akvakultur,  

 Dansk Åleproducentforening, Ferskvandsfiskeriforeningen for Danmark,  

 Danmarks Krebseavlerforening, Danmarks Sportsfiskerforbund og  

 Sammenslutningen af Danske Ørredeksportører.
 Følgende organisationer m.v. har været  

 hørt over forslaget vedrørende grænsekontrol (§§ 23-24 og  

 47):
 Aabenraa Havn, Københavns Havn, Haderslev Kommune,  

 Kolding Kommune, Skagen Havn, Knuthenborg Godskontor, Nyborg Havn, Odense  

 Havn, Thyborøn-Harboøre Kommune, Grenaa Havn, Dansk Handel  

 & Service, Det Danske Handelskammer, Landbrugsraadet, Danmarks  

 Rederiforening, Dansk Speditørforening, Emballage- og  

 Transportinstituttet, Frederiksberg Kommune, Kommunernes Landsforening,  

 Københavns Kommune, Sammenslutningen af Danske Havne, Foreningen af  

 Areallejere i danske Havne, Dansk Stevedoreforening, Danmarks  

 Skibsmæglerforening, Arbejderbevægelsens Erhvervsråd,  

 Arbejdsgiverforeningen for Handel, Transport og Service, SID  

 Transportgruppen, Foreningen for Danmarks Fiskemel- og Fiskeolieindustri,  

 Kvindeligt Arbejderforbund, Transportrådet, Dansk Industri, Esbjerg  

 Havn, Fredericia Havn, Neksø Havn, Rønne Havn, Hirtshals Havn,  

 Århus Havn, Aalborg Havn, Københavns Havn, Hanstholm Havn,  

 Køge Havn, Frederikshavn Havn, Billund Kommune, Københavns  

 Lufthavn og Skive Trafikhavn.
Vurdering af konsekvenser af lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Staten Administrative bøder:
Grænsekontrol: de eksisterende grænsekontrolsteder skal  

 renoveres for et beløb i størrelsesordenen 20 mill. kr. for at  

 nå op på niveauet for EU s krav til dem.
Etablering af  

 ansøgte nye grænsekontrolsteder vil kræve investeringer i  

 størrelsesordenen 12 mill. kr.   Efter forslaget vil de lokale  

 interessenter afholde disse investeringer.
De lokale interessenter vil  

 ligeledes afholde de driftsudgifter (»tomgangsomkostninger«), som ikke er  

 direkte forbundet med den gennemførte kontrol.
 I øvrigt: udgifter afhængig af forekomst af sygdomme  

 etc.
Staten Akvakultur:
 I øvrigt: udgifter afhængig af forekomst af sygdomme  

 etc.
Administrative konsekvenser for stat, kommuner og  

 amtskommuner Staten Administrative bøder:
 Grænsekontrol: kontrollen udføres fortsat af personale  

 ansat af staten, dvs. ingen ændring ved forslag.
 Handelsmænd: større gennemsigtighed.
 I øvrigt: afhængig af forekomst af sygdomme  

 etc.
Staten I øvrigt:
Økonomiske konsekvenser for erhvervslivet Akvakultur:
 Grænsekontrol:
Administrative konsekvenser for erhvervslivet - Grænsekontrol:
 Handelsmænd: begrænset administration.
Miljømæssige konsekvenser Grænsekontrol:
 I øvrigt: bedre sikring mod sygdomsspredning.
- Administrative konsekvenser for borgerne - - Forholdet til EU-retten Der henvises til pkt. 4 i de almindelige bemærkninger  

 til forslaget.
Bemærkninger til de enkelte  

 bestemmelser Kapitel 1 Formål og område Til § 1 Bestemmelsen er en sammenskrivning af  

 § 1 i lov om husdyrsygdomme og § 1, stk. 1 og 2, i lov om  

 zoonoser, der indeholder disse loves formålsbestemmelser.
Hensigten med  

 lovforslaget er i en samlet lov at beskytte menneskers og dyrs sundhed ved at  

 videreføre det grundlag, der blev etableret med lov om husdyrsygdomme  

 og lov om zoonoser med henblik på at forebygge, overvåge og  

 bekæmpe såvel sygdomme hos husdyrene som infektioner hos husdyr,  

 som kan true menneskers sundhed.
Til § 2 Til stk. 1.
Bestemmelsen definerer zoonoser ligesom § 2 i lov om  

 zoonoser som sygdomme og infektioner, der naturligt overføres fra dyr  

 til mennesker.
I forbindelse hermed defineres zoonotiske smitstoffer som  

 smitstoffer, der kan fremkalde zoonoser.
Zoonotiske smitstoffer omfatter  

 bakterier, virus og parasitter o. lign.
Overførsel af zoonotiske  

 smitstoffer kan ske både fra dyr, der selv er syge, og fra dyr, der  

 ikke lider af den pågældende sygdom, men er såkaldte sunde  

 smittebærere.
 Til stk. 2.
Det almindelige dambrug, der består af virksomheder,  

 der i udendørs bassiner fremavler fisk, særlig visse  

 ørredarter, vil fortsat bestå.
Herudover er der opstået  

 andre former for virksomheder, der holder forskellige saltvandsdyr bag net i  

 de såkaldte havbrug.
Det er ikke muligt at definere disse virksomheder  

 mere nøjagtigt på nuværende tidspunkt, idet der sker en  

 stadig udvikling på området.
Der kan også være tale  

 om andre former for akvakulturanlæg, f.eks. sådanne som baseres  

 på vandbassiner i bygninger, hvilket er tilfældet med f.eks.  

 ålebrug.
Opmærksomheden henledes på, at det  

 afgørende for lovens anvendelsesområde, jf. § 4, er, hvorvidt de  

 pågældende dyr er i menneskelig varetægt, eller om en  

 sygdom m.v. har betydning for et sådant dyr.
Til § 3 Bestemmelsen svarer til § 2 i lov om husdyrsygdomme.
Til stk. 1 Lovforslaget omfatter principielt alle sygdomme, der kan  

 ramme husdyr.
Det er uden betydning, hvorledes sygdommen er opstået.  

 Det vil sige, at udover de smitsomme husdyrsygdomme er også arvelige,  

 miljø- og produktionsbetingede sygdomme, sygdomme, der er  

 forårsaget af toksiske stoffer (forgiftninger) eller parasitter, samt  

 sygdomme forårsaget af f.eks. gensplejsning omfattet.
Endvidere er  

 sygdom forårsaget af radioaktiv forurening omfattet.
Endelig er  

 zoonoser omfattet, dvs. sygdomme og infektioner, der som f.eks. tuberkulose  

 og rabies eller salmonella kan overføres mellem dyr og mennesker.
Det er uden betydning, hvordan sygdommen giver sig udslag.  

 Loven vil således også give hjemmel til indgreb over for  

 sygdomme, hvis tilstedeværelse alene kan konstateres i laboratorium.  

 Der kan være grund til at gribe ind over for sådanne sygdomme,  

 som ikke giver egentlige sygdomsudbrud i besætningen, bl.a. fordi  

 sådanne laboratoriereaktioner kan være uønskede i  

 eksportmæssig sammenhæng, eller fordi smitstoffet, som giver  

 anledning til laboratoriereaktionerne, kan udvikle sig på en  

 uhensigtsmæssig måde og således antage en mere alvorlig  

 karakter med et ændret sygdomsmønster.
Ved andre sygdomme, som  

 normalt giver anledning til kliniske symptomer, kan det forekomme, at  

 infektionen hos nogle dyr forløber så ubemærket, at den  

 kun kan erkendes ved laboratorieundersøgelse.
Også i disse  

 tilfælde må der være muligheder for at gribe ind, idet  

 disse dyr (sunde smittebærere) kan huse smitstoffet og bringe det  

 videre til andre dyr eller for zoonosers vedkommende til mennesker.
I bilagene til lovforslaget er anført de sygdomme,  

 som veterinærvæsenets indsats især har været og i  

 fremtiden må forventes at ville være koncentreret om.
Sygdommene  

 er i bilagene opdelt i grupper.
Der skelnes principielt ikke længere  

 mellem ondartede og mildere smitsomme sygdomme, idet dette i praksis har vist  

 sig uhensigtsmæssigt, da vurderingen af en sygdoms betydning, herunder  

 hvilke bekæmpelsesforanstaltninger, der bør vælges, kan  

 skifte.
Opdelingen i grupper markerer dog en vis forskel i  

 vurderingen af bl.a. sygdommenes tendens til spredning og betydning ved  

 international handel, samt hvilke foranstaltninger, der allerede ved mistanke  

 bør iværksættes med henblik på at hindre yderligere  

 smittespredning.
Dette kommer bl.a. til udtryk i bestemmelserne i § 7 om  

 dyrlægens pligter.
Sygdommene er i bilagene for overskuelighedens skyld  

 anført under den dyreart, de sædvanligvis angriber, men det skal  

 fremhæves, at visse af sygdommene tillige kan angribe andre dyrearter,  

 og at de er underlagt lovforslagets bestemmelser, herunder anmeldepligt i  

 henhold til § 7, stk. 2 og 3, uanset hos hvilken dyreart, herunder  

 vildtlevende dyr, sygdommen mistænkes eller diagnosticeres.
Det kan  

 f.eks. nævnes, at kvægpest, der er opført som en  

 kvægsygdom, kan inficere svin, således at disse kan spille en  

 rolle ved smittespredning.
På samme måde kan en række  

 sygdomme hos heste angribe æsler og zebraer, og nogle sygdomme hos  

 kvæg kan angribe vildtlevende klovbærende dyr.
Gruppe A på bilag 1 omfatter dels de sygdomme, der  

 er opført på det internationale husdyrsygdomskontor Office  

 International des Epizooties (O.I.E.) s liste A, dels enkelte andre sygdomme,  

 hvor en hurtig anmeldelse af mistanke under danske forhold vurderes som  

 væsentlig i bekæmpelsesforløbet.
O.I.E. er en  

 international organisation omfattende 151 lande, hvis væsentligste  

 formål er at indsamle og formidle information vedrørende visse  

 smitsomme husdyrsygdomme specielt med henblik på at hindre sygdomme i  

 at brede sig fra land til land ved handel med levende dyr eller animalske  

 produkter.
Et væsentligt grundlag herfor er medlemslandenes pligt til  

 rapportering ved sygdomsudbrud.
Den hurtighed, hvormed rapporteringen skal  

 ske, afhænger af sygdommens natur.
Liste A-sygdomme skal rapporteres  

 til O.I.E. inden for 24 timer og er defineret som smitsomme sygdomme, som har  

 mulighed for meget alvorlig og hurtig spredning uden hensyn til nationale  

 grænser, som har alvorlige konsekvenser for samfundsøkonomi  

 eller offentlig sundhed, og som er af væsentlig betydning for  

 international handel med levende dyr og animalske produkter.
De sygdomme, der er opført i gruppe B på  

 bilag 1 er næsten alle tillige indeholdt i O.I.E.'s liste B.
Liste  

 B-sygdomme rapporteres en gang årligt og defineres som  

 overførbare sygdomme, som anses for at være af betydning for  

 samfundsøkonomi og offentlig samhandel i de enkelte lande, og som er  

 af betydning for international handel med levende dyr og animalske produkter.  

 Udover de i gruppe B på bilag 1 opførte sygdomme omfatter  

 O.I.E.'s liste B en række sygdomme, som dog for nærværende  

 og under danske forhold bedømmes at være af en natur og  

 betydning, der ikke berettiger til optagelse på bilaget.
 Den på bilag 2 foretagne opdeling af sygdomme er  

 gennemført med henblik på, at bilaget vil være  

 referenceramme for en række bekendtgørelser og andre forskrifter  

 om bekæmpelses- og forebyggelsesforanstaltninger.
Til stk. 2 Bestemmelsen giver mulighed for, at  

 fødevareministeren administrativt kan ændre bilagene, dvs. at  

 sygdomme kan flyttes fra en gruppe til en anden, at nye sygdomme kan  

 opføres på bilagene, eller at sygdomme kan fjernes fra bilagene.  

 Spørgsmålet om, hvilke sygdomme loven omfatter, berøres  

 principielt ikke heraf.
Bilagenes lister er således referencerammer.  

 Bilagene er senest ændret ved bekendtgørelse nr. 774 af 7.  

 oktober 1997 om ændring af bilagene til lov om husdyrsygdomme.
Bilagene  

 til lovforslaget svarer som udgangspunkt hertil, dog foreslås  

 kvægsygdommen mastitis samtidig hermed flyttet fra lov nr. 342 af 14.  

 maj 1992 om mælk, mælkeprodukter, margarine m.v. og anbragt under  

 gruppe II i bilag 2. Det skal bemærkes, at det ikke umiddelbart er  

 hensigten at ændre de nuværende regler om mastitis.
Forslaget er  

 en praktisk foranstaltning begrundet i, at mastitis mest  

 hensigtsmæssigt hører hjemme under husdyrsygdomslovgivningen  

 frem for under mælkelovgivningen.
Lov om mælk,  

 mælkeprodukter, margarine m.v. vil blive ophævet i forbindelse  

 med ikrafttrædelsen af loven om fødevarer.
 Endvidere foreslås fåre- og gedesygdommene  

 Lungeadenomatose, Kaseøs Lymphadenitis og Byldesyge optaget under  

 gruppe B i bilag 1 og gruppe II i bilag 2. Forslaget er begrundet i, at der  

 efter en veterinærfaglig vurdering bør være adgang til at  

 bekæmpe disse sygdomme, der ikke forekommer i Danmark og er  

 uønskede.
Til § 4 Bestemmelsen er en sammenskrivning af § 3 i lov om  

 husdyrsygdomme og § 1, stk. 3, i lov om zoonoser.
Det ene af lovens  

 hovedformål er at beskytte husdyr mod sygdomme.
Ved husdyr  

 forstås først og fremmest de dyr, der traditionelt holdes i  

 erhvervs- eller produktionsmæssigt øjemed, som f.eks.  

 køer, svin, fjerkræ, får, pelsdyr osv.
Også de mere  

 utraditionelle former for husdyrhold, der i de senere år har vundet  

 indpas som alternative produktionsformer, f.eks. hjorteavl og  

 regnormeproduktion, er principielt omfattet af lovens husdyrbegreb.
Fisk og  

 andre akvakulturdyr, der holdes i dambrug eller lignende, vil også  

 være omfattet af husdyrbegrebet.
De husdyrarter, hvis sundhed loven  

 tager sigte på at beskytte, kan således variere i takt med, at  

 nye produktionsformer vinder indpas.
 Da også andre dyr end produktionsdyr kan  

 videreføre smitsomme husdyrsygdomme, er det nødvendigt at visse  

 af lovens regler kan bringes i anvendelse også overfor andre dyr.  

 F.eks. kan skildpadder angribes af og dermed videreføre salmonellose,  

 som kan overføres til mennesker, ligesom hunde og katte kan  

 videreføre f.eks. rabies.
Der er ikke i loven gjort forsøg på  

 nærmere at definere begrebet husdyr.
Man har derimod fundet, at en  

 afgrænsning efter kriteriet, om dyret er i menneskelig varetægt,  

 vil være af større relevans.
Loven finder således  

 også anvendelse på dyr, der holdes som kæle- eller  

 hobbydyr, i zoologiske haver og i cirkus, dyreparker og lignende steder.
 Endvidere er vildtlevende dyr udtrykkeligt omfattet,  

 f.eks. ræve og flagermus, som kan videreføre f.eks. rabies til  

 husdyr og mennesker.
Anvendelse af loven på andre dyr end husdyr vil ske  

 under hensyntagen til lovens formål, som ifølge § 1 er at sikre  

 sundhedstilstanden blandt husdyr og beskytte menneskers sundhed mod sygdomme  

 og infektioner hos dyr.
Foranstaltninger til bekæmpelse af sygdomme hos  

 f.eks. vildtlevende dyr, som alene har betydning for vildtbestanden,  

 henhører således under jagt- eller miljølovgivningen.
For bier findes allerede en sygdomslovgivning, der  

 administreres af fødevareministeren med bistand af bl.a.
Statens  

 Bisygdomsnævn, jf. lov om biavl.
 Det præciseres, at akvakulturdyr såsom fisk,  

 skaldyr, krebs og bløddyr i dambrug, havbrug og andre  

 akvakulturanlæg betragtes som husdyr.
Kapitel 2 Undersøgelse og konstatering Til § 5 Bestemmelsen svarer til § 3 i lov om zoonoser om  

 undersøgelse af dyrehold, herunder screeninger, og vedrører  

 bedrifter med dyrehold, herunder akvakulturdyr.
Bestemmelsen var et  

 supplement til den gældende lov om husdyrsygdomme, lov nr. 814 af 21.  

 december 1988, idet der i medfør af bestemmelsen kan fastsættes  

 regler om screeningsprægede undersøgelsesforanstaltninger, jf.  

 f.eks. bekendtgørelse nr. 148 af 2. marts 1998 om bekæmpelse af  

 salmonella i konsumægshønsehold og opdræt hertil.  

 Gennemførelse af sådanne foranstaltninger anses fortsat for en  

 forudsætning for en forbedret forebyggelse mod zoonoser og  

 begrænsning af deres udbredelse.
Undersøgelse af dyrehold kan  

 ske ved, at dyrene undersøges på bedriften eller på  

 forarbejdningsvirksomheden, f.eks. ved ankomsten til et slagteri, jf. f.eks.  

 bekendtgørelse nr. 309 af 2. juni 1998 om overvågning af  

 Salmonella hos slagtesvin og i fersk kød af kvæg og svin, om  

 undersøgelse for Salmonella i svine- og kvægbesætninger og  

 om fund af multiresistente Salmonella Typhimurium DT 104 hos kvæg og  

 svin.
I medfør af regler fastsat i henhold til § 5 vil der kunne  

 skrides ind over for positive fund med en række foranstaltninger af  

 lignende karakter som dem, der er opregnet i lovens § 9.
Til § 6 Bestemmelsen svarer til § 4 i lov om husdyrsygdomme  

 og omhandler tilkald af dyrlæge ved mistanke om sygdom.
Bestemmelsen er  

 med visse ændringer videreført fra tilsvarende bestemmelser i  

 loven om husdyrsygdomme fra 1920, jf. lov nr. 156 af 14. april 1920,  

 hvorefter ejere skal tilkalde dyrlæge eller foretage anmeldelse til  

 politimesteren, hvis en ondartet smitsom sygdom eller visse mildere smitsomme  

 sygdomme forekommer henholdsvis breder sig i en besætning.
Til stk. 1 Tilkaldereglen blev med husdyrsygdomsloven fra 1988  

 forenklet, således at der gælder det samme for alle sygdomme, der  

 er optaget på bilag 1. Tilkaldepligten gælder for alle, der som  

 ejere eller som bestyrere, medhjælpere, eller i øvrigt på  

 dyreejerens vegne, har opsyn med eller passer dyr, som kan angribes af en af  

 de husdyrsygdomme, der er nævnt i bilag 1.
Til stk. 2 Bestemmelsen har siden loven af 1988 skullet danne  

 grundlag for regler om, at tilkaldelse af dyrlæge skal ske, når  

 visse nærmere angivne symptomer forekommer hos husdyr, jf. f.eks.  

 bekendtgørelserne nr. 704 af 8. september 1997 om bekæmpelse af  

 svinepest, nr. 1033 af 17. december 1997 om IBR-infektion hos kvæg, nr.  

 1034 af 17. december 1997 om BVD hos kvæg og nr. 356 af 17. juni 1998  

 om Bovin Spongiform Encephalopati (BSE) og scrapie.
Hensigten med reglerne er  

 fortsat at sikre personer uden veterinærfaglig indsigt en mulighed for  

 at vurdere, hvornår dyrlæge efter bestemmelserne bør  

 tilkaldes.
Til § 7 Bestemmelsen svarer til § 5 i lov om husdyrsygdomme  

 og omhandler dyrlægens undersøgelse efter tilkald ved mistanke  

 om sygdom.
 Der kan henvises til bemærkningerne til  

 lovforslagets § 3.
Til stk. 1 Bestemmelsen fastslår, at dyrlæger, der  

 tilkaldes, fordi en dyreejer m.v. har mistanke om forekomst af en sygdom, der  

 er opført på bilag 1, har pligt til at sørge for, at der  

 stilles en diagnose enten af den pågældende dyrlæge selv  

 eller   hvis denne er forhindret   ved at en anden dyrlæge i  

 området eller kredsdyrlægen kontaktes.
Til stk. 2 I bilagene til lovforslaget er anført de sygdomme,  

 som veterinærvæsenets indsats især har været og i  

 fremtiden må forventes at ville være koncentreret om.
Hensigten med anmeldelsessystemet er især at sikre  

 muligheden for indgriben i tilfælde af sygdomsudbrud.
Herudover tjener  

 det til at danne grundlag for udstedelse af pålidelige attester i  

 forbindelse med eksport af levende dyr og animalske produkter samt at opfylde  

 rapporteringspligten over for O.I.E.
De sygdomme, der er optaget i gruppe A på bilag 1,  

 hører til de sygdomme, hvor der er størst smitterisiko, og hvor  

 eksportmæssige eller andre hensyn taler for en hurtig indgriben fra  

 veterinærvæsenets side.
Det blev derfor med husdyrsygdomsloven  

 fra 1988 fastsat, at dyrlægen, hvis diagnosen ikke umiddelbart kan  

 afkræftes, omgående underretter veterinærmyndighederne, som  

 træffer beslutning om, hvilke forholdsregler, der skal  

 iværksættes.
Underretning vil i de fleste tilfælde skulle  

 ske til kredsdyrlægen.
Pligten til at underrette veterinærmyndighederne  

 gælder ikke kun den dyrlæge, som tilkaldes med henblik på  

 diagnosticering af sygdommen.
Dyrlæger, der f.eks. som led i  

 kødkontrolarbejdet på et slagteri eller i forbindelse med  

 arbejdet på en undervisnings- og forskningsinstitution får  

 kendskab til eller mistanke om en anmeldepligtig sygdom, skal også  

 foretage anmeldelse.
Undtagelsesbestemmelsen i dyrlægelovens § 10, stk.  

 2, for dyrlæger beskæftiget ved statslige undervisnings- og  

 forskningsinstitutter gælder således ikke anmeldepligten i  

 henhold til §§ 7-8.
Til stk. 3 For sygdomme opført i gruppe B på bilag 1,  

 vil der gælde forskellige regler afhængig af sygdommens  

 farlighed, dens aktuelle forekomst i Danmark og dens betydning i  

 eksportmæssig sammenhæng.
Til § 8 Bestemmelsen er en sammenskrivning af § 6 i lov om  

 husdyrsygdomme og § 4 i lov om zoonoser, begge om bemyndigelse for  

 ministeren til at fastsætte regler om foranstaltninger ved mistanke om  

 eller forekomst af sygdom.
 Bestemmelsen indeholder hjemmelsgrundlaget for regler om,  

 hvordan man skal forholde sig ved mistanke eller viden om forekomst af en af  

 de sygdomme, der er opført på bilag 1. Der kan f.eks. være  

 tale om fastsættelse af, hvorledes prøveudtagning eller eventuel  

 anden undersøgelse skal finde sted, og om indsendelse af materiale.  

 Sådanne bestemmelser er allerede fastsat for en række sygdommes  

 vedkommende, f.eks. § 2 i bekendtgørelse nr. 96 af 19. februar 1991 om  

 bekæmpelse af enzootisk leukose hos kvæg, § 3 i  

 bekendtgørelse nr. 1033 af 17. december 1997 om IBR-infektion hos  

 kvæg og § 2 i bekendtgørelse nr. 284 af 2. maj 1995 om  

 fjerkrækontrol.
 Der kan i medfør af bestemmelsen fastsættes  

 regler om nedslagning af dyr for ved post mortem-undersøgelser at  

 søge tilfældets art klarlagt, jf. f.eks. §§ 10-11 i  

 bekendtgørelse nr. 336 af 17. juni 1998 om Bovin Spongiform  

 Encephalopati (BSE) og scrapie.
 Bestemmelsen kan endvidere danne grundlag for bestemmelser  

 om, hvorledes ejeren af et sygdomsmistænkt dyr skal underrettes om  

 resultatet af laboratorieundersøgelsen, jf. f.eks. § 3, stk. 3, i  

 bekendtgørelse nr. 1033 af 17. december 1997 om IBR-infektion hos  

 kvæg.
Regler om f.eks. institutters og laboratoriers  

 indberetning af disse sygdomme til veterinærmyndighederne kan ligeledes  

 fastsættes med hjemmel i denne bestemmelse.
Også laboratorier,  

 institutter m.v. skal foretage indberetning til veterinærmyndighederne,  

 når disse sygdomme diagnosticeres ved undersøgelse af indsendt  

 materiale, jf. § 6 i bekendtgørelse nr. 1070 af 9. december 1996 om  

 godkendelse og tilsyn med diagnostiske laboratorier.
Bestemmelsen indeholder endvidere hjemmelsgrundlaget for  

 regler om, hvorledes ejere af dyrehold og andre skal forholde sig ved  

 mistanke eller viden om forekomst af zoonotiske smitstoffer.
Der kan f.eks.  

 fastsættes regler om, at der skal rettes henvendelse til  

 Veterinær- og Fødevaredirektoratet gennem kredsdyrlægen,  

 som træffer beslutning om, hvilke foranstaltninger, der konkret skal  

 iværksættes.
Kapitel 3 Bekæmpelse og forebyggelse Til § 9 Bestemmelsen er en sammenskrivning af § 7 i lov om  

 husdyrsygdomme og § 5 i lov om zoonoser, der omhandler  

 bekæmpelsesforanstaltninger og giver adgang til at udstede generelle  

 regler og konkrete påbud og forbud.
 Der foreslås i stk. 2, nr. 3, litra f,  

 indføjet en hjemmel til at bekæmpe sygdomme hos akvakulturdyr  

 ved tørlægning af dambrug.
Til stk. 1 Bestemmelsen giver ministeren adgang til at udstede  

 konkrete påbud og forbud, men den vil også skulle danne grundlag  

 for generelle regler om bekæmpelsesforanstaltninger og  

 foranstaltninger, som kan bringes i anvendelse med henblik på  

 begrænsning af udbredelsen af zoonotiske smitstoffer.  

 Foranstaltningerne tænkes anvendt i en udbrudssituation eller i en  

 situation, hvor der er en begrundet mistanke om udbrud, og er især  

 rettet mod sygdomme nævnt i bilag 2, gruppe I, jf. f.eks.  

 bekendtgørelse nr. 704 af 8. september 1997 om bekæmpelse af  

 svinepest og bekendtgørelse nr. 816 af 30. oktober 1997 om hold af  

 svin på friland.
Overfor sygdomme nævnt i bilag 2, gruppe II, vil  

 foranstaltningerne især blive anvendt som led i regionale eller  

 landsdækkende bekæmpelseskampagner.
Sådanne kampagner, der  

 iværksættes i samarbejde mellem de veterinære myndigheder  

 og landbrugets organisationer, tager sigte på en systematisk  

 bekæmpelse af en konkret sygdom med henblik på at få den  

 pågældende sygdom udryddet.
Til stk. 2 Listen over foranstaltninger er ikke udtømmende.  

 Foranstaltninger vedrørende dyr og produkter af dyr, foder, slam og  

 gødning m.v. samt ejendomme kan anvendes også i relation til  

 dyr, som ikke selv er syge, men som udgør en sundhedsmæssig  

 risiko for mennesker.
Foranstaltninger i dyrehold kan bl.a. omfatte opdeling  

 af besætningerne i epidemiologiske enheder, krav til  

 belægningsgrad, særlige krav til indsættelse af dyr, f.eks.  

 alt ind, alt ud-princippet, krav om særlige indretninger og procedurer  

 i forbindelse med afhentning af dyr, mælk, æg og andre  

 produkter.
Bestemmelserne indebærer, at der som led i en  

 bekæmpelse af en sygdom, der er optaget på bilag 2, kan  

 iværksættes nedslagning af dyr, som er konstateret ramt eller som  

 kan mistænkes for at være ramt af en af de pågældende  

 sygdomme.
Nedslagning kan endvidere ske, hvor det er nødvendigt for at  

 diagnosticere en sygdom, jf. § 8. Nedslagning vil normalt kun komme på  

 tale i forbindelse med de i bilag 2, gruppe I, nævnte sygdomme.
Det vil bero på et veterinærfagligt  

 skøn, hvornår et dyr kan mistænkes for at være ramt  

 af en sygdom.
F.eks. kan et dyr kræves nedslået, hvis det udviser  

 relevante symptomer, uden at det dog med sikkerhed kan afgøres, om det  

 lider af den pågældende sygdom.
Det samme vil være  

 tilfældet, hvor der har været kontakt mellem en rask og en  

 sygdomsramt besætning, således at der er stor sandsynlighed for,  

 at den raske besætning er blevet smittet.
 Endvidere kan der f.eks. iværksættes  

 bekæmpelse af ræve i områder, hvor der er mistanke om  

 rabies hos ræve.
Ved vurderingen af, om nedslagning skal  

 iværksættes, vil der blive lagt vægt på, om effektiv  

 bekæmpelse skønnes at kunne finde sted på andre  

 måder, f.eks. ved isolation af angrebne dyr.
Ved vurderingen vil der  

 endvidere blive lagt vægt på, om nedslagning er nødvendig  

 for at beskytte mennesker mod smitte eller for at bevare en dyrebestand.  

 Herudover kan andre væsentlige samfundsmæssige hensyn  

 nødvendiggøre øjeblikkelig nedslagning, f.eks.  

 eksportmæssige hensyn.
Bestemmelsen forpligter ikke ministeren til at  

 iværksætte nedslagning, hvis et af ovennævnte hensyn taler  

 for det, men åbner alene en mulighed for ministeren til at påbyde  

 nedslagning.
Ved vurderingen af, om nedslagning skal foretages, vil der blive  

 foretaget en afvejning af ovennævnte hensyn over for de omkostninger,  

 der er forbundet med nedslagning af de angrebne dyr.
En sådan afvejning  

 vil kunne føre til, at man i stedet vælger at kontrollere eller  

 bekæmpe sygdommen på andre måder, f.eks. ved vaccination.  

 Om erstatning ved nedslagning henvises til § 36.
 Muligheden for at kræve ejendomme, områder  

 m.v. afspærret, kan indebære, at adgang til og fra den  

 pågældende lokalitet hindres, jf. stk. 2, nr. 3, litra e.
I stk. 2, nr. 3, litra f, foreslås  

 indføjet en hjemmel til at bekæmpe sygdomme hos akvakulturdyr  

 ved tørlægning af dambrug.
Bestemmelsen tænkes anvendt,  

 hvor det ikke er nødvendigt at aflive og destruere dyrene på  

 grund af sygdommen.
Dyrene vil således kunne afsættes, hvorefter  

 dambruget vil blive krævet tørlagt, renset og desinficeret,  

 inden der på ny vil kunne indsættes dyr.
 I stk. 2, nr. 3, litra g, der er indsat ved lov nr. 1066  

 af 23. december 1992, præciseres, at der kan ske afspærring for  

 tilledning og afledning af vand som bekæmpelsesforanstaltning i  

 akvakulturanlæg.
Til stk. 3 Der er i medfør af bestemmelsen fastsat regler om  

 begrænsning af flytning af dyr, jf. f.eks. bekendtgørelse nr.  

 1034 af 17. december 1997 om BVD hos kvæg.
Der kan i medfør af  

 bestemmelsen fastsættes regler om flytning af dyr gældende for  

 visse regioner eller hele landet i forbindelse med bekæmpelse af  

 husdyrsygdomme.
Til § 10 Bestemmelsen svarer til § 8 i lov om husdyrsygdomme, der  

 giver mulighed for at fastsætte regler om eller forbyde dyrehold  

 på steder, hvor der kan være særlig fare for  

 smitteoverførsel eller, hvor der kan være risiko for radioaktiv  

 forurening, kviksølv- eller blyforurening og lignende.
Endvidere kan  

 bestemmelsen anvendes til at forbyde bestemte dyrearter i dyreparker, hvor  

 der er publikumsadgang, og derfor smitterisiko.
Til § 11 Bestemmelsen svarer til § 8 a i lov om husdyrsygdomme.  

 Denne bestemmelse omfatter akvakulturdyr som husdyr og giver adgang til at  

 fastsætte regler om indretning og drift af havbrug, dambrug og andre  

 anlæg med akvakulturdyr særlig med sygdomsforebyggende sigte.  

 Reglerne vil omfatte sygdomsforebyggende betingelser, f.eks. krav om  

 overdækning af dambrug med snore og krav til spildevandsafledning fra  

 opskæringsvirksomheder.
Registrering af akvakulturanlæg m.v. vil  

 muliggøre opsporing af smittekilder og bekæmpelse af sygdomme.  

 Der kan henvises til f.eks. bekendtgørelse nr. 401 af 18. juni 1993 om  

 registrering af akvakulturbrug og betaling for veterinærkontrol  

 m.v.
Til § 12 Bestemmelsen er identisk med § 9 i lov om husdyrsygdomme,  

 der giver adgang til at fastsætte regler om særlige  

 sygdomsforebyggende foranstaltninger bl.a. i forbindelse med staldbygninger  

 eller regler om forebyggelse af latente sygdomme, der skyldes dyrenes fysiske  

 omgivelser.
Bestemmelsen tager bl.a. sigte på regler for  

 staldforhold, der kan hindre spredning af smitsomme sygdomme som nævnt  

 i bilag 2 i forbindelse med afhentning af dyr, mælk eller  

 gødning fra husdyrbesætninger.
Bestemmelsen sigter ikke mod  

 regler af dyreværnsmæssig eller husdyretisk karakter.
Der er i  

 medfør af bestemmelsen udstedt bl.a. bekendtgørelserne nr. 361  

 af 9. maj 1996 om samling og omsætning af fjerkræ, nr. 816 af 30.  

 oktober 1997 om hold af svin på friland, nr. 704 af 8. september 1997  

 om bekæmpelse af svinepest og nr. 165 af 24. februar 1997 om  

 rengøring og desinfektion af transportmidler til klovbærende dyr  

 samt om afhentning af klovbærende dyr.
Til § 13 Bestemmelsen er identisk med § 10 i lov om husdyrsygdomme,  

 der omhandler overvågning samt forebyggende foranstaltninger, f.eks.  

 bestemmelser om vaccination.
Bestemmelsen skal danne grundlag for  

 fastsættelse af regler for bl.a. prøveudtagning i forbindelse  

 med overvågningsundersøgelser (screeninger). Der er i  

 medfør af bestemmelsen fastsat regler om bl.a. hvalpesyge hos pelsdyr  

 (bekendtgørelse nr. 836 af 19. oktober 1993), undersøgelse af  

 får og geder for brucellose (bekendtgørelse nr. 1000 af 14.  

 december 1995) og om BVD hos kvæg (bekendtgørelse nr. 1034 af  

 17. december 1997).
Til § 14 Bestemmelsen viderefører bestemmelsen i § 11 i lov  

 om husdyrsygdomme.
Efter bestemmelsen vil der med henblik på at  

 forebygge udvikling og spredning af smitsomme husdyrsygdomme kunne  

 fastsættes regler om indretning og drift af samt dyrlægetilsyn  

 med zoologiske haver, dyreparker m.v.
Der vil således i medfør  

 af bestemmelsen kunne fastsættes regler om drift af dyreparker og  

 zoologiske haver o.lign. med henblik på at hindre fodring af dyrene med  

 inficerede madvarer.
Der er fastsat regler herom i bekendtgørelse nr.  

 836 af 6. oktober 1992 om dyrlægetilsyn m.v. af zoologiske haver,  

 dyreparker og lignende og bekendtgørelse nr. 444 af 29. maj 1996 om  

 besøgslandbrug.
Kapitel 4 Indberetning og registrering Til § 15 Bestemmelsen svarer til § 6 i lov om zoonoser.  

 Undersøgelsesresultaterne agtes fortsat samlet med henblik på en  

 central bearbejdning heraf bl.a. til brug for den løbende  

 fastlæggelse af den videre strategi til forebyggelse og  

 bekæmpelse af zoonoser.
Disse oplysninger skal indsendes til  

 Veterinær- og Fødevaredirektoratet og vil sammen med andre  

 oplysninger være til rådighed for Dansk Zoonosecenter ved Statens  

 Veterinære Serumlaboratorium og offentligheden, jf.  

 bemærkningerne til forslagets § 16. De indgår i den årlige  

 rapportering til EU-Kommissionen i henhold til zoonosedirektivet.
Til § 16 Bestemmelsen viderefører reglerne for  

 husdyrbesætningers registrering i Centralt HusdyrbrugsRegister (CHR).  

 Ifølge bekendtgørelse nr. 982 af 21. november 1996 om  

 registrering af besætninger og andre samlinger af dyr i CHR skal ejere  

 af besætninger og andre samlinger af dyr af arterne kvæg, svin,  

 får, geder, fjerkræ, hjortedyr eller ræve lade  

 besætningerne registrere og indberette oplysninger om blandt andet  

 besætningsstørrelser, hvilken dyrlæge, der er tilknyttet  

 besætningen, og veterinære oplysninger af interesse i forbindelse  

 med sygdomsbekæmpelse.
På sigt kan andre dyrearter som led i  

 bekæmpelsen af husdyrsygdomme registreres i CHR.
Det forventes  

 således at bekendtgørelsen i løbet af kort tid  

 ændres, således at oplysninger om mink vil indgå i  

 husdyrbrugsregisteret.
I tilknytning til CHR og i samarbejde med Dansk  

 Zoonosecenter er der oprettet et zoonoseregister, der viderefører de  

 registre, der oprindeligt blev etableret i privat regi over  

 salmonellaforekomst inden for svine- og fjerkræsektorerne.
I registeret  

 indgår i øvrigt AM-registeret.
For registeret gælder samme  

 regler, som fastsættes for det centrale husdyrbrugsregister.
 Registerets oplysninger er offentligt tilgængelige.  

 Enhver kan således få adgang til oplysninger om bl.a.  

 besætningernes størrelse og sammensætning.
Med Rådets forordning (EF) nr. 820/97 af 21. april  

 1997 om indførelse af en ordning for identifikation af kvæg og  

 om mærkning af oksekød og oksekødsprodukter er der blevet  

 indført et system til registrering og identifikation af kvæg.  

 Systemet indebærer, at alt kvæg født efter 1. januar 1998  

 skal være individuelt registreret i en central database, og at alle  

 tilgange til og afgange fra besætninger skal indberettes til det  

 centrale register.
Det må forventes, at også registrering af svin  

 vil komme under overvejelse i de kommende år.
Kapitel 5 Flytning og omsætning Til § 17 Bestemmelsen svarer til bestemmelsen i § 13 i lov om  

 husdyrsygdomme.
Bestemmelsen danner grundlag for bekendtgørelse nr.  

 603 af 13. juli 1995 om registrering af handelsfolk m.m. og omsætning  

 med klovbærende dyr.
Muligheden for at kræve registrering omfatter alle  

 traditionelle husdyrbesætninger.
Eventuelle regler for andre end ejere  

 af kvæg- og svinebesætninger vil blive tilpasset til  

 husdyrbesætningens art.
Således vil der ikke blive stillet samme  

 krav til registreringens detaljeringsgrad i fjerkræbesætninger  

 som i besætninger med større husdyr.
Det bemærkes, at  

 bestemmelsen suppleres af forordning 820/97 om indførelse af en  

 ordning for identifikation af kvæg og om mærkning af  

 oksekød og oksekødsprodukter, jf. bemærkningerne til §  

 16.
Til § 18 Bestemmelsen svarer til bestemmelsen i § 14 i lov om  

 husdyrsygdomme.
Til stk. 1 Denne bestemmelse fastslår, at klovbærende  

 dyr, der flyttes fra deres oprindelsesbesætning, skal mærkes,  

 således at de til enhver tid kan spores, også i de  

 efterfølgende handelsled.
 Bestemmelsen omfatter ikke alene de klovbærende dyr,  

 der traditionelt holdes som husdyr, nemlig kvæg, svin, får og  

 geder, men også andre, f.eks. hjorte, der holdes i fangenskab, og som  

 har vundet eller i fremtiden måtte vinde indpas i alternative  

 produktionssystemer.
Bestemmelsen danner baggrund for nærmere regler for  

 omsætning af klovbærende dyr, idet især disse kan angribes  

 af en række af de sygdomme, der ud fra eksport- eller  

 produktionsøkonomiske synspunkter kan være ønske om at  

 gribe ind overfor.
I medfør af bestemmelsen er bl.a. udstedt  

 bekendtgørelse nr. 678 af 25. august 1997 om mærkning,  

 registrering og flytning af kvæg, svin, får og geder.  

 Optegnelserne omfatter bl.a. dyrenes oprindelse, og hvem de afsættes  

 til.
Identifikationen kan have form af en mere eller mindre  

 simpel beskrivelse, men ofte vil den dog skulle have form af sikker  

 individuel mærkning, f.eks. tatovering, brænde- eller  

 frysemærkning.
Ofte vil der imidlertid være tale om  

 isætning af et øremærke af et bestandigt materiale og med  

 en låsemekanisme, der så godt som muligt sikrer, at det ikke  

 tabes eller kan ombyttes.
 De eksisterende regler er til dels en gennemførelse  

 af reglerne i Rådets direktiv 92/102/EØF om identifikation og  

 registrering af dyr og Rådets direktiv 97/12/EF om  

 veterinærpolitimæssige problemer ved handel inden for  

 Fællesskabet med kvæg og svin, der supplerer forordning 820/97 om  

 indførelse af en ordning for identifikation af kvæg og om  

 mærkning af oksekød og oksekødsprodukter.
 Det er af afgørende betydning for bekæmpelse  

 af eller kontrol med en husdyrsygdom, at et dyrs identitet og oprindelse kan  

 fastslås med størst mulig sikkerhed.
Også når dyr afhændes til slagtning,  

 må deres oprindelse kunne spores.
Dette er af åbenbar betydning,  

 såfremt der ved kontrollen på slagteriet konstateres eller  

 opstår mistanke om sygdom, hvor hurtig indgriben over for  

 besætninger, der har haft kontakt med dyret, er påkrævet.  

 Det må således forudses, at der kan opstå behov for at  

 fastsætte tilsvarende regler vedrørende andre dyr end  

 klovbærende, f.eks. i forbindelse med kontrol af sygdom hos disse.
At et dyrs identitet og dermed oprindelse med  

 størst mulig sikkerhed kan fastslås, er afgørende,  

 når smitteveje i forbindelse med udbrud af sygdom skal  

 klarlægges.
Tilsvarende gælder ved opsporing af smitteveje i  

 forbindelse med humane tilfælde af salmonellaudbrud.
Endvidere har mærkning betydning, når  

 blodprøver til laboratoriemæssig undersøgelse udtages i  

 forbindelse med slagtning eller som led i sygdomsbekæmpelse,  

 -overvågning eller -kontrol.
Som et led i bekæmpelse af  

 Aujeszky's sygdom er der i bekendtgørelse nr. 917 af 15. december 1987  

 fastsat regler om mærkning og blodprøvning af orner, der  

 afgår til slagtning eller eksport.
Også bekæmpelsen af  

 enzootisk leukose hos kvæg hviler for en væsentlig del på  

 undersøgelse af blodprøver udtaget ved slagtning, jf. § 3 i  

 bekendtgørelse nr. 96 af 19. februar 1991 om bekæmpelse af  

 enzootisk leukose hos kvæg.
 Ud over ovennævnte eksempler er det i  

 bekendtgørelse nr. 603 af 13. juli 1995 om registrering af  

 handelsmænd m.m. og af omsætning af klovbærende dyr  

 fastsat, at disse dyr ved flytning klart skal kunne identificeres.  

 Bekendtgørelsen er udarbejdet på baggrund af EU-bestemmelser om  

 brucellose, tuberkulose, enzootisk leukose og klassisk svinepest.
Til stk. 2 Det må forudses, at der kan opstå behov for i  

 kortere eller længere perioder at fastsætte tilsvarende regler  

 vedrørende andre dyr end klovbærende, f.eks. i forbindelse med  

 kontrol af sygdom hos disse.
Til § 19 Bestemmelsen svarer til bestemmelsen i § 15 i lov om  

 husdyrsygdomme.
Smitte overføres ofte ved kontakt mellem dyr fra  

 forskellige oprindelsesbesætninger eller via personer eller ting, der  

 er i kontakt med forskellige besætninger.
Det er derfor  

 nødvendigt at kunne stille zoosanitære krav, som kan forebygge  

 smitte ad denne vej.
Til stk. 1 Bestemmelsen danner grundlag for bl.a. regler om  

 omsætning af husdyr via markeder og eksportisolationsstalde m.v., der  

 indeholder bestemmelser om adskillelse af syge og raske dyr, og regler om, at  

 kvæg til levebrug skal holdes adskilt fra kvæg til slagtning  

 eller til eksport.
Endvidere findes der i bekendtgørelserne om IBR  

 (nr.1033 af 17. december 1997) og Aujeszky's sygdom (nr. 1195 af 29. december  

 1995) regler om adskillelse - bl.a. under transport - af dyr, som er  

 konstateret fri for de pågældende sygdomme, og andre dyr.  

 Bestemmelsen danner endelig grundlag for regler om rensning og desinfektion  

 af overtrækstøj og vogne og for fastsættelse af  

 særlige afhentningstidspunkter eller særlige køreruter,  

 jf. bekendtgørelse nr. 165 af 24. februar 1997.
Til stk. 2 Bestemmelsen har f.eks. dannet baggrund for regler, som  

 dem, der var fastsat i bekendtgørelse nr. 182 af 3. april 1986,  

 hvorefter dyr fra besætninger med IBR-reagenter ikke måtte  

 flyttes ind i bekæmpelses- og overvågningsområderne,  

 medmindre dette skete direkte til slagtning.
Der finder ikke for tiden  

 regionsvis bekæmpelse sted af husdyrsygdomme.
Til § 20 Bestemmelsen svarer til bestemmelserne i § 16 i lov om  

 husdyrsygdomme.
Ved denne bestemmelse afskaffedes den tidligere  

 markedsordning efter lov nr. 197 af 7. maj 1948 om markeder m.v. for heste og  

 kreaturer.
Reglerne blev samtidig udvidet til at gælde alle markeder.  

 Herudover gennemførtes en administrativ forenkling, idet en  

 godkendelsesordning kun opretholdtes i forbindelse med etablering af  

 permanente markeder, samlestalde og auktioner, hvorimod godkendelsesordningen  

 for så vidt angår lejlighedsvise markeder m.v. blev erstattet af  

 en anmeldeordning, jf. bestemmelsens stk. 2.
 Denne ordning fortsættes ligesom kravet om  

 dyrlægetilsyn med markeder opretholdes.
Til § 21 Bestemmelsen svarer i det væsentlige til § 17 i  

 lov om husdyrsygdomme.
Bestemmelsen giver dog nu tillige  

 fødevareministeren mulighed for at stille krav om, at personer,  

 selskaber og foreninger og andre sammenslutninger, der erhvervsmæssigt  

 omsætter klovbærende dyr, skal godkendes og registreres.
Denne  

 bestemmelse vil i første omgang blive anvendt til at kræve  

 godkendelse af personer, selskaber og foreninger m.v., der  

 erhvervsmæssigt omsætter kvæg og svin, idet dette krav  

 følger af Rådets direktiv 97/12/EF af 17. marts 1997 om  

 ændring og àjourføring af Rådets direktiv  

 64/432/EØF om veterinærpolitimæssige problemer ved handel  

 inden for Fællesskabet med kvæg og svin.
I godkendelsen vil der  

 bl.a. skulle stilles krav om, at der forefindes egnede anlæg og  

 faciliteter til håndtering af dyrene.
Kapitel 6 Ind- og udførsel af dyr m.v.
 Fødevareministeren kan efter bestemmelserne  

 fastsætte nærmere regler om ind- og udførsel af dyr og  

 andre genstande og produkter, som kan medføre spredning af sygdomme,  

 herunder fastsætte regler om at dyr, genstande og produkter skal ind-  

 og udføres via særlige godkendte grænsekontrolsteder,  

 samlecentraler m.v. samt stille krav til disse steders placering, indretning,  

 finansiering m.v.
Til § 22 Bestemmelsen svarer til § 17a i lov om husdyrsygdomme  

 om indførsel og udførsel af levende dyr og animalske  

 fødevarer m.m., idet dog dyrefoder nu er tilføjet i opregningen  

 over produkter, hvormed sygdomme kan spredes.
Bestemmelser om ind- og  

 udførsel af dyr blev oprindelig indsat i loven med ændringslov  

 nr. 189 af 23. marts 1992, hvor bestemmelser om dyresundhedsmæssige  

 forhold ved ind- og udførsel blev indarbejdet i husdyrsygdomsloven i  

 stedet for som tidligere i lov om indførsel og udførsel af  

 levende dyr m.v.
Formålet hermed var en forenkling af regelsættet  

 samt tilpasning af lovsystematikken i forhold til Det Indre Marked, som netop  

 var under etablering på daværende tidspunkt.
Området er på nuværende tidspunkt  

 omfattet af udbyggede Fællesskabsregler, hvor grundprincippet er  

 udførselsforbud fra regioner i EU, hvor der er risiko for smitte samt  

 kontrol ved EU s ydre grænser.
Det danske grundprincip havde hidtil  

 været indførselsforbud fra lande, hvorfra der var risiko for  

 indslæben af smitte.
På baggrund af rådsdirektiver  

 fastsættes medlemslandes og regioners status med hensyn til de enkelte  

 sygdomme.
Afhængig af status fastsættes eventuelle restriktioner  

 i landenes og regionernes muligheder for udførsel til resten af EU.
 Systemet baseres på den kontrol, som  

 veterinærmyndighederne i afsendelseslandet foretager i henhold til  

 fællesskabsbestemmelser, jf. f.eks. bekendtgørelse nr. 1039 af  

 14. december 1994 (som ændret) om veterinærkontrol ved ind- og  

 udførsel af levende dyr og visse produkter, der bl.a.  

 gennemfører Rådets direktiv 90/425/EØF af 26. juni 1990  

 om veterinærkontrol og zooteknisk kontrol i samhandelen med visse  

 levende dyr og produkter inden for Fællesskabet med henblik på  

 gennemførelse af Det Indre Marked samt Rådets direktiv  

 90/675/EØF af 10. december 1990 om fastsættelse af principperne  

 for tilrettelæggelse af veterinærkontrollen for  

 tredjelandsprodukter, der føres ind i Fællesskabet.
 Tilføjelsen vedrørende dyrefoder er en  

 præcisering af, at dyrefoder på linie med de øvrige  

 nævnte produkter kan medføre spredning af sygdomme.  

 Præciseringen er aktualiseret på baggrund af risikoen for  

 overførsel af BSE (kogalskab) via animalsk protein i dyrefoder.
Til § 23 Efter EU s fællesskabsregler skal der i  

 medlemsstaterne kunne foretages veterinær grænsekontrol af  

 levende dyr, animalske levnedsmidler og andre produkter af dyr.
Veterinær grænsekontrol af levende dyr og  

 animalske produkter, herunder fisk og fiskeprodukter, der indføres fra  

 tredjelande, finder i dag sted på grænsekontrolsteder, som staten  

 enten lejer, eller som stilles til rådighed for staten vederlagsfrit.  

 Kun i tre tilfælde ejer staten bygningerne: Pavilloner i Frederikshavn,  

 Københavns Havn og Hirtshals på lejet grund, bogført  

 værdi ultimo 1998: 2,8 mill. kr.
Der er for tiden 13 veterinære  

 grænsekontrolsteder i Danmark, der er finansieret af staten, og som  

 siden indførelsen af Det Indre Marked har fungeret som  

 grænsekontrolsteder godkendt af EU-Kommissionen.
I direktiverne om veterinærkontrol stilles en  

 række krav til grænsekontrolstederne, herunder til geografisk  

 placering, personale, fysiske faciliteter, udstyr m.m.
Der er ved  

 Kommissionens årlige inspektioner af alle grænsekontrolstederne i  

 EU, som foretages for at sikre en ensartet grænsekontrol ved hele EU s  

 ydre grænse, konstateret bl.a. utilstrækkelige fysiske  

 faciliteter på de eksisterende danske grænsekontrolsteder.  

 Indretningskravene er løbende blevet indført og skærpet  

 af Kommissionen i forbindelse med inspektionerne.
Der er således behov  

 for at modernisere og/eller udbygge de eksisterende faciliteter eller  

 opføre nye.
I henhold til lov om fødevarer m.v. etableres et  

 antal statslige fødevarekontrolregioner, hvori  

 grænsekontrolfunktionen indgår.
Det er således hensigten,  

 at den overordnede planlægning af den fremtidige grænsekontrol  

 tager udgangspunkt i fødevarekontrolregionerne.
I forbindelse med godkendelse af  

 grænsekontrolstederne i Danmark har der været stor lokal  

 interesse for etablering eller udvidelse af faciliteterne.
Flere havne og  

 kommuner på havnens vegne har således ansøgt om  

 godkendelse som grænsekontrolsted.
Det er hensigten med det  

 foreliggende forslag at skabe mulighed for, at lokale erhvervsmæssige  

 interessenter o.lign., kan tage initiativ til etablering af passende  

 lokaliteter, der uden udgift for staten kan stilles til rådighed af  

 disse interessenter for den veterinære grænsekontrol som led i  

 regionsudviklingen.
Forslaget giver således mulighed for, at en  

 forudsætning for oprettelse/opretholdelse af veterinære  

 grænsekontrolsteder bliver lokal finansiering.
Det er ikke hensigten  

 med forslaget at kræve oprettelse/opretholdelse af  

 grænsekontrolsteder, men alene tillade dette i områder, hvor der  

 måtte være ønske om et grænsekontrolsted med de  

 nævnte finansielle forudsætninger.
 Mængden af varer fra tredjelande, der skal  

 kontrolleres ved de enkelte veterinære grænsekontrolsteder, er  

 ikke konstant.
Det foreslås derfor, at ministeren på baggrund  

 af behovet for grænsekontrol i fremtiden bemyndiges til at  

 nedlægge visse eksisterende grænsekontrolsteder, hvor der ikke  

 sker eller ventes at ville ske indførsel i et omfang, der kan  

 berettige opretholdelsen af grænsekontrolstederne, uanset at disse  

 måtte være finansieret af lokale interessenter.
Ministeren kan  

 på nuværende tidspunkt nedlægge de statsfinansierede  

 grænsekontrolsteder, men med den foreslåede lokale finansiering  

 vurderes der at være behov for hjemmel til at nedlægge disse,  

 såfremt det på baggrund af behovet findes  

 hensigtsmæssigt.
Der er indgået aftaler mellem EU og Island og mellem  

 EU og Norge om grænsekontrol, som medfører, at disse lande ikke  

 længere er at betragte som et tredjeland i forbindelse med  

 grænsekontrollen.
Medens aftalen med Norge er generel, er aftalen med  

 Island begrænset til fisk og fiskeprodukter.
Disse aftaler  

 medfører, at varer, der indføres fra tredjelande til Danmark  

 via Norge og Island, ikke skal kontrolleres i Danmark.
Det må derfor  

 antages, at visse grænsekontrolsteder, især i det nordlige  

 Jylland, vil blive overflødige.
Kontrol af direkte landinger af fisk foretages af  

 Fiskeridirektoratet, medens den øvrige veterinære kontrol,  

 herunder af fiskemel til foder, foretages af kreds- og  

 grænsedyrlægeembederne.
Udgifter til den veterinære  

 grænsekontrol afholdes på nuværende tidspunkt af staten,  

 dog med indtægt i form af opkrævet brugerbetaling i henhold til  

 direktivet om veterinærkontrolafgifter (96/43/EF).
Det vurderes, at direktivet alene giver adgang til at  

 fastsætte regler om opkrævning af betaling fra  

 importørerne henholdsvis i forhold til antallet af partier fisk, der  

 kontrolleres, og for den tid, der anvendes til udførelsen af selve  

 kontrollen af de øvrige levende dyr og animalske produkter.
Det  

 vurderes således, at direktivet ikke giver adgang til at  

 fastsætte regler om opkrævning af brugerbetaling for  

 omkostninger, der påløber i de tidsrum, hvor personalet og  

 faciliteterne er til rådighed, men ikke udfører eller anvendes  

 til kontrol.
Omfanget af disse omkostninger afhænger af antallet af  

 grænsekontrolsteder, idet den samlede importmængde må  

 antages at være nogenlunde konstant uanset antallet af  

 indførselssteder.
Det foreslås derfor, at der indsættes en  

 bestemmelse, hvorefter ministeren kan fastsætte regler om, i hvilket  

 omfang udgifterne i forbindelse med drift af grænsekontrolstederne  

 afholdes af staten.
Formålet hermed er at skabe grundlag for, at  

 samtlige omkostninger, der er forbundet med drift af de veterinære  

 grænsekontrolsteder, og som ikke kan pålægges  

 importører/eksportører, dækkes af interessenterne i  

 kontrolstederne.
Interessenterne kan være havne,  

 erhvervsorganisationer, handelsstandsforeninger, enkeltvirksomheder,  

 færgeruter m.v., der ser en fordel i, at lokalområdet kan tilbyde  

 veterinær grænsekontrol.
 Da grænsekontrolstederne vil skulle betjenes fra de  

 kommende statslige fødevarekontrolregioner med statsansat personale,  

 vil der fra statens side ud fra en ressourcemæssig betragtning  

 være en samfundsmæssig interesse i ikke at oprette for mange  

 kontrolsteder.
 Med henblik på at opnå den størst  

 mulige fleksibilitet for erhvervslivet uden at tilsidesætte statens  

 interesser foreslås indført en adgang for ministeren til at  

 indgå frivillige aftaler om etablering og drift af  

 grænsekontrolsteder.
Til stk. 1 Bestemmelserne om fysiske faciliteter, der stilles til  

 rådighed for den veterinære grænsekontrol, muliggør  

 anlæg og drift af kontrolstederne af andre end staten.
Bestemmelserne  

 er ikke et konkret krav til interessenter om at oprette et  

 grænsekontrolsted, men en frivillig, finansieringsmæssig  

 forudsætning for, at et grænsekontrolsted kan  

 oprettes/opretholdes.
Ministeren vil kunne stille krav om, at de faciliteter,  

 der stilles til rådighed uden udgift for staten, skal opfylde de krav,  

 der er fastlagt i fællesskabsbestemmelserne.
Ejerne af kontrolstederne  

 vil således være forpligtet til for egen regning at sørge  

 for, at faciliteterne til stadighed lever op til de direktivfastsatte  

 krav.
Veterinær grænsekontrol foretages alene ved  

 indførsel fra og udførsel til lande, der ikke er medlemmer af  

 EU.
Bestemmelsen tager imidlertid højde for indgåelse af aftaler  

 om veterinær grænsekontrol mellem EU og tredjelande, f.eks.
Norge  

 og Island jf. ovenfor, hvorefter disse tredjelande i relation til  

 grænsekontrol er at betragte på linje med medlemmer af EU.
Bestemmelsen om et grænsekontrolsteds ophør  

 tænkes anvendt for at undgå en eventuel situation, hvor  

 uhensigtsmæssigt mange lokalområder, uanset de krav, der  

 måtte stilles hertil, fortsat ønsker at oprette/opretholde et  

 grænsekontrolsted.
Ophøret vil ikke udløse kompensation  

 for de investeringer, der måtte være foretaget med henblik  

 på at leve op til de direktivfastsatte krav.
Til stk. 2 Det er hensigten, at de udgifter, der er forbundet med  

 driften af grænsekontrolstederne, og som ikke kan opkræves som  

 brugerbetaling i henhold til veterinærafgiftsdirektivet, dvs.  

 udgifterne forbundet med de tidsrum, hvor personalet står til  

 rådighed uden at udføre kontrol, skal afholdes af de  

 organisationer m.v. som er interessenter i kontrolstederne.
De  

 opkrævede beløb kan ikke overstige de faktiske omkostninger ved  

 driften.
Til § 24 Bestemmelsen har til formål at bemyndige  

 fødevareministeren til at indgå frivillige aftaler med lokale,  

 ikke-statslige organisationer eller virksomheder m.v. om hel eller delvis  

 finansiering af grænsekontrollen overfor tredjelande.
Forslaget tager  

 navnlig sigte på, men er ikke begrænset til de områder,  

 hvor kontrollen ikke allerede er delvist finansieret ved opkrævning af  

 gebyrer.
Det skal understreges, at en forudsætning for de frivillige  

 aftaler i alle tilfælde vil være, at de lokale organisationer  

 m.v. ikke på nogen måde får indflydelse på  

 kontrollens udførelse.
Kontrollen fastlægges og foretages  

 fortsat af personale ansat af Veterinær- og  

 Fødevaredirektoratet.
Det er ligeledes en forudsætning, at de  

 lokale virksomheder m.v. ikke kan kræve redegørelse for,  

 hvorledes indtægterne fra aftalen anvendes.
Kapitel 7 Sædoverføring og  

 ægtransplantation Bestemmelserne svarer til §§ 18 - 21 i lov om  

 husdyrsygdomme.
Bestemmelserne og regulerer kunstig  

 sædoverføring, ægtransplantation og embryoner og  

 fastsætter eller afgiver hjemmel for regler om smittebeskyttende  

 foranstaltninger i denne forbindelse, drift af  

 sædopsamlingsvirksomheder for tyre, orner og hingste m.v.
Til § 25 Fødevareministeren bemyndiges til at  

 fastsætte nærmere regler om sundhedsmæssige krav til husdyr  

 samt æg, sæd eller embryoner, hvis disse overføres til  

 andre dyr.
Bestemmelsen er f.eks. anvendt ved bekendtgørelse nr. 598  

 af 29. juni 1992 om ornesæd, hvor der stilles krav om  

 sundhedstilstanden hos orner, der anvendes til sædopsamling.
Til § 26 Til stk. 1 Fødevareministeren bemyndiges til at  

 fastsætte regler om godkendelse af virksomheder, der holder husdyr med  

 henblik på kunstig sædoverføring eller  

 ægtransplantation, samt at sæd, æg eller embryoner skal  

 opbevares på disse godkendte virksomheder.
Bemyndigelsen er f.eks.  

 anvendt for sædopsamlingsvirksomheder for orner (bekendtgørelse  

 nr. 598 af 29. juni 1992 om ornesæd), for tyre (bekendtgørelse  

 nr. 1072 af 15. december 1994 om tyresæd og kunstig  

 sædoverføring på kvæg) og for hingste  

 (bekendtgørelse nr. 271 af 27. april 1995 om ind- og udførsel  

 af sæd, embryoner og oocytter fra hovdyr). Der er på  

 nuværende tidspunkt godkendt 13 virksomheder for orner, 11 for tyre og  

 5 for hingste.
Til stk. 2 og 3 Fødevareministeren kan fastsætte regler om  

 indretning og drift af de i stk. 1 omtalte virksomheder samt om forskellige  

 forhold vedrørende virksomhedernes produkter.
Dette er bl.a. sket ved  

 ovennævnte bekendtgørelser om orner, tyre og hingste.
Heri  

 fastsættes nøje regler om godkendelse, indretning og drift af  

 virksomhederne og om udtagning og behandling af produkterne samt  

 journalfortegnelser over dyr og produkter m.v.
Til § 27 Kunstig overføring af æg eller embryoner til  

 husdyr og udtagning af æg eller embryoner må kun udføres  

 af personer med uddannelse på linie med dyrlægeuddannelsen.  

 Kunstig sædoverføring (inseminering) kan foretages af personer,  

 der har gennemgået et kursus i inseminering.
Bestemmelserne blev ved  

 husdyrsygdomsloven fra 1988, udvidet til også at omfatte egne dyr.  

 Kravene til det uddannelsesforløb, der er en forudsætning for  

 tilladelse til at foretage kunstig sædoverføring på andres  

 kvæg, fremgår af Veterinærdirektoratets regler for  

 uddannelse af kvæginseminører.
Til § 28 Bestemmelsen svarer til § 21 i lov om husdyrsygdomme og  

 præciserer, at bestemmelserne i kapitel 7 finder anvendelse for husdyr,  

 der benyttes af foreninger m.v.
Kapitel 8 Animalsk affald Bestemmelserne svarer til §§ 22 - 24 i lov om  

 husdyrsygdomme.
Problemstillingen om risiko for overførsel af smitte  

 via foder er aktualiseret på baggrund af risikoen for overførsel  

 af BSE (kogalskab) og andre overførbare spongiforme encephalopatier  

 via animalsk protein i dyrefoder.
Reguleringen af området er bl.a.  

 på denne baggrund i stigende omfang harmoniseret i EU.
Rådets  

 direktiv 90/667/EØF af 27. november 1990 om sundhedsmæssige  

 bestemmelser for bortskaffelse, forarbejdning og afsætning af animalsk  

 affald og for beskyttelse mod forekomst af patogener i foder fremstillet af  

 dyr, herunder fisk, og om ændring af direktiv 90/425/EØF angiver  

 visse sundhedsmæssige bestemmelser for både animalsk affald og  

 foder.
Bestemmelserne er bl.a. udmøntet i bekendtgørelse nr.  

 612 af 17. juli 1995 (som ændret) om bortskaffelse og forarbejdning af  

 animalsk affald og om fremstilling af dyrefoder af animalsk oprindelse.  

 Bekendtgørelsen fastsætter bl.a. regler om godkendelse og  

 registrering af destruktionsvirksomheder og dyrefoderfabrikker, forarbejdning  

 af høj- og lavrisikostoffer og om behandling af animalsk affald.
Til § 29 Fødevareministeren bemyndiges til at  

 fastsætte nærmere regler om behandling af animalsk affald,  

 hvorved forstås bl.a. kroppe af selvdøde, nedslagne eller  

 aflivede dyr, fralyste æg, tilbageholdt mælk og kassater fra  

 slagtning.
Bestemmelserne er dog udvidet til ligeledes at omfatte fisk og  

 fiskeaffald.
Fisk og fiskeaffald har hidtil været omfattet af lov om  

 kvalitetskontrol med fisk og fiskevarer, jf. lovbekendtgørelse nr. 649  

 af 4. august 1993, men hører mest hensigtsmæssigt under  

 nærværende lovforslag.
Lov om kvalitetskontrol med fisk og  

 fiskevarer vil blive ophævet ved ikrafttrædelsen af loven om  

 fødevarer, jf. lov nr. 471 af 1. juli 1998.
Til § 30 Bestemmelsen danner grundlag for autorisation af  

 destruktionsanstalter og for regler om drift af sådanne og om  

 affaldsbehandling, jf. bekendtgørelse nr. 612 af 17. juli 1995 (som  

 ændret) om bortskaffelse og forarbejdning af animalsk affald og om  

 fremstilling af dyrefoder med animalsk indhold.
Bestemmelserne danner tillige  

 grundlag for destruktion af dyr, der slås ned i tilfælde af  

 udbrud af en alvorlig, smitsom husdyrsygdom, jf. kapitel 3. Der er på  

 nuværende tidspunkt godkendt 6 virksomheder til forarbejdning af  

 højrisikostoffer.
Kapitel 9 Foder For generelle bemærkninger til kapitlet henvises til  

 bemærkningerne til kapitel 8 om animalsk affald ovenfor.
Til § 31 Bestemmelsen svarer til § 24 i lov om husdyrsygdomme.  

 Bestemmelsen skal sikre mod anvendelse af foder, der kan medføre  

 smittefare.
Bestemmelserne er bl.a. udmøntet i ovennævnte  

 bekendtgørelse nr. 612 af 17. juli 1995 (som ændret) om  

 bortskaffelse og forarbejdning af animalsk affald og om fremstilling af  

 dyrefoder af animalsk oprindelse.
Kapitel 10 Veterinære lægemidler m.v.
Til § 32 Bestemmelsen svarer til § 25 i den nuværende lov om  

 husdyrsygdomme og tager sigte på at regulere anvendelsen af  

 veterinære lægemidler.
Formuleringen af stk. 2 foreslås dog  

 ændret for at give ministeren en mere klar hjemmel til at  

 indføre regler om indberetning af anvendelsen af veterinær  

 medicin til et centralt register, som er under opbygning.
 Den generelle regulering og godkendelse af  

 veterinære lægemidler finder sted i medfør af lov om  

 lægemidler, jf. lovbekendtgørelse nr. 656 af 28. juli 1995, som  

 ændret ved lov nr. 1228 af 27. december 1996, og lov om  

 apoteksvirksomhed, jf. lovbekendtgørelse nr. 657 af 28. juli 1995, som  

 senest ændret ved lov nr. 224 af 25. marts 1997. Bestemmelsen giver  

 mulighed for at fastsætte de regler om anvendelsen af medicin til  

 veterinært brug, som måtte vise sig nødvendige på  

 det veterinære område.
Til stk. 1 Bestemmelsen er enslydende med § 25, stk. 1, i den  

 nuværende lov om husdyrsygdomme, og der er ved lovforslaget ikke  

 tiltænkt nogen ændring i anvendelsen af bestemmelsen.  

 Bestemmelsen tager sigte på at regulere anvendelsen af veterinære  

 lægemidler m.m. i form af bl.a. vacciner, sera, immunologiske  

 testpræparater m.v. samt anvendelsen af visse andre præparater  

 såsom skyllevæsker og andre veterinærmedicinske  

 hjælpestoffer eller -præparater.
Bestemmelsen giver også  

 mulighed for at regulere anvendelsen af andre veterinære  

 lægemidler.
Udbuddet af veterinær medicin er mangfoldig, og det  

 er derfor nødvendigt med en generel mulighed for at fastsætte  

 administrative regler for anvendelsen af veterinær medicin, både  

 generelt og for enkelte produkter.
Regler om anvendelsen af veterinær  

 medicin justeres løbende under hensyntagen til ny viden om enkelte  

 præparater eller grupper af præparater.
 Forbud mod anvendelse af et veterinært  

 lægemiddel kan - udover ønsket om at undgå  

 restkoncentrationer i levnedsmidler - f.eks. være aktuelt i  

 situationer, hvor det ud fra sundheds- eller eksportmæssige hensyn ikke  

 er ønskeligt at anvende vaccination, som kan medføre, at dyr  

 kan være smittebærere eller give positiv reaktion i blodserum,  

 uden at sygdommen kommer til udbrud.
 Det samme kan gælde for visse antibiotika eller  

 kemoterapeutika, som kan mildne eller afkorte et sygdomsforløb i en  

 sådan grad, at det kan være vanskeligt at stille diagnose.
 Lægemidler fremstillet af animalske produkter  

 omfatter f.eks. enzymer, hormoner og vækstfremmende stoffer.
Endvidere kan der i henhold til bestemmelsen  

 fastsættes regler om, at dyr ikke må fjernes fra en  

 besætning efter behandling med visse produkter.
Dette gælder for  

 eksempel efter tilladt behandling med kønshormoner.
Generelt er  

 kønshormoner forbudt, men de kan i visse tilfælde tillades  

 anvendt.
 I henhold til den nugældende lov om husdyrsygdomme  

 er der fastsat generelle regler om anvendelsen af veterinær medicin i  

 bekendtgørelse nr. 303 af 11. maj 1995 om lægemidler til  

 veterinær brug.
Til stk. 2 Bestemmelsen svarer til § 25, stk. 2, i den  

 nugældende lov om husdyrsygdomme, men ordlyden er ændret  

 således, at der skabes mulighed for at fastsætte regler om  

 indberetning af dyrlægers udlevering og anvendelse af veterinær  

 medicin til et centralt register, som er under etablering.
 Bestemmelsen har hidtil været anvendt til at  

 fastsætte regler, som pålægger den enkelte dyrlæge at  

 føre et regnskab over anvendelsen af visse præparater, som denne  

 udleverer eller anvender i sin praksis, jf. f.eks. bekendtgørelse nr.  

 303 af 11. maj 1995 om lægemidler til veterinær brug og  

 bekendtgørelse nr. 184 af 23. marts 1998 om forbud mod anvendelse af  

 visse hormoner m.v. til dyr og om kontrol i besætninger.
En arbejdsgruppe under Fødevareministeriet  

 undersøger mulighederne for at etablere et register i  

 Lægemiddelstyrelsens regi over anvendelsen af veterinær medicin.  

 For at sikre fuldstændigheden af dette register er det  

 nødvendigt at sikre, at det ikke kun er apotekernes udlevering af  

 medicin, som registreres, men at også den medicin, som udleveres og  

 anvendes af dyrlægerne i forbindelse med deres virke, indberettes.
Det  

 forventes, at indberetningerne hovedsageligt vil ske i elektronisk  

 læsbar form, men man forventer også at skabe mulighed for, at  

 indberetning kan ske via et skema.
Til stk. 3 Bestemmelsen er enslydende med § 25, stk. 3, i den  

 nuværende lov om husdyrsygdomme, og der er ved lovforslaget ikke  

 tiltænkt nogen ændring i anvendelsen af bestemmelsen.
Kønshormoner, som kan anvendes både som  

 lægemiddel og som middel til at fremme væksten, har igennem en  

 lang årrække kun været tilladt anvendt til  

 sygdomsbehandling og brunstsynkronisering.
Fødevareministeriet har  

 reguleret den nærmere anvendelse af stofferne for at forebygge  

 uønskede rester heraf i fødevarerne.
Disse regler findes i  

 bekendtgørelse nr. 184 af 23. marts 1998 om forbud mod anvendelse af  

 visse hormoner til dyr og om kontrol i besætninger.
De egentlige væksthormoner, bovint og porcint  

 somatotropin, fremstilles nu syntetisk, hvilket muliggør produktion i  

 betydelige mængder.
Disse væksthormoner tænkes ikke anvendt  

 med henblik på behandling af sygdomme, og det skønnes derfor  

 ikke hensigtsmæssigt at regulere deres anvendelse over  

 lægemiddellovgivningen.
 Anvendelsen som vækstfremmende middel vil  

 næppe give anledning til betænkelighed i relation til menneskers  

 sundhed, men den kan frembyde andre problemer, f.eks. af avlsteknisk og  

 markedspolitisk art, og anvendelsen kan øge risikoen for  

 produktionsbetingede sygdomme.
Lignende problemstillinger vil kunne opstå i  

 forbindelse med fremkomst og anvendelse af andre stoffer med tilsvarende  

 anvendelsesområder.
Fødevareministeren har derfor adgang til at  

 fastsætte regler om indførsel, markedsføring, kvalitet og  

 anvendelse af sådanne stoffer, som regulerer husdyrs ydelse,  

 tilvækst eller reproduktion.
Hjemmelen er anvendt i  

 bekendtgørelse nr. 303 af 11. maj 1995 om lægemidler til  

 veterinær brug til at fastsætte et generelt forbud mod brug til  

 husdyr af stoffer med hormonel eller hormonlignende effekt til vækst-  

 eller ydelsesfremmende formål.
 Det vil, bortset fra anvendelse i forskningsøjemed,  

 være en forudsætning for at tillade sådanne stoffer  

 anvendt, at de ikke frembyder sundhedsmæssig risiko for mennesker eller  

 dyr.
 I henhold til EU-regler er oksens væksthormon, BST,  

 forbudt anvendt til malkekøer foreløbigt indtil den 31.  

 december 1999, undtagen til forsøgsformål.
Til stk. 4 Bestemmelsen er enslydende med § 25, stk. 3, i den  

 nuværende lov om husdyrsygdomme, og der er ved lovforslaget ikke  

 tiltænkt nogen ændring i anvendelsen af bestemmelsen.
 Desinfektionsmidler og lignende stoffer, der anvendes til  

 rensning og desinfektion af husdyr eller husdyrs miljø, skal godkendes  

 i henhold til lov om kemiske stoffer og produkter, jf.  

 lovbekendtgørelse nr. 21 af 16. januar 1996, som senest ændret  

 ved lov nr. 431 af 10. juni 1997. Nærværende bestemmelse giver  

 fødevareministeren en mulighed for ud fra  

 husdyrproduktionsmæssige hensyn at fastsætte særlige regler  

 for anvendelsen af sådanne stoffer, f.eks. produkter til patte- og  

 yverdesinfektion eller produkter til desinfektion i dambrug.
 I tilfælde af sygdomsudbrud tager Veterinær-  

 og Fødevaredirektoratet stilling til, hvilke af de af  

 miljømyndighederne godkendte desinfektionmidler, der skal anvendes i  

 det konkrete tilfælde.
Til § 33 Bestemmelsen er enslydende med § 26 i den nuværende  

 lov om husdyrsygdomme, og der er ved lovforslaget ikke tiltænkt nogen  

 ændring i anvendelsen af bestemmelsen.
 Spredning af visse husdyrsygdomsfremkaldende smitstoffer  

 kan have store eksportmæssige konsekvenser, hvorfor  

 fødevareministeren har bemyndigelse til at fastsætte regler for  

 arbejdet med sådanne stoffer.
 Bestemmelsen skal sammenholdes med lov om  

 lægemidler, hvorefter kliniske afprøvninger af lægemidler  

 skal anmeldes til Sundhedsstyrelsen, der kan stille vilkår eller  

 kræve undersøgelsen standset eller ændret.
 Bestemmelsen gør det også muligt at  

 fastsætte regler om anvendelse af humanpatogent materiale i forskning  

 m.v., der involverer dyr.
Til § 34 Bestemmelsen er enslydende med § 27 i den nuværende  

 lov om husdyrsygdomme, og der er ved lovforslaget ikke tiltænkt nogen  

 ændring i anvendelsen af bestemmelsen.
Den nyere bioteknologi, herunder især  

 genteknologien, indebærer nye muligheder for mere målrettet at  

 gribe ind i organismers arveanlæg.
Det er således nu bl.a. muligt  

 at overføre gener med kendt funktion fra planter, dyr og  

 mikroorganismer til celler af samme eller anden art.
En væsentlig del  

 af forskningen på området tager sigte på anvendelse inden  

 for jordbruget, og resultaterne af denne forskning forventes på lidt  

 længere sigt at få stor betydning for jordbrugsproduktionen.
Inden for husdyrbruget forventes resultaterne af anvendt  

 genteknologi inden for nærmeste år at få betydning på  

 det veterinærmedicinske område.
Således forventes  

 såvel produktionen som anvendelsen af vacciner at ville kunne ske uden  

 samtidig risiko for smittespredning, ligesom vaccineproduktionen vil kunne  

 billiggøres.
Endvidere vil gensplejsningsteknikken muliggøre  

 fremstilling af hjælpemidler, der kan lette diagnosticering og  

 forebyggelse af husdyrsygdomme.
Andre hjælpestoffer, såsom  

 vitaminer, enzymer, vombakterier m.v., forventes også at kunne blive  

 fremstillet ved hjælp af gensplejsede mikroorganismer.
Husdyravl ved direkte anvendelse af gensplejsning er  

 yderst kompliceret.
Det forventes på langt sigt at blive muligt at  

 forbedre specifikke egenskaber såsom frugtbarhed, tilvækst,  

 kødfylde, foderudnyttelse og sygdomsresistens.
Formålet med den foreslåede bestemmelse er at  

 give mulighed for at fastsætte regler om, at alle genteknologisk  

 fremstillede husdyr skal vurderes ud fra de hensyn, som loven skal varetage,  

 før dyrene kan udsættes, anvendes, importeres eller eksporteres.  

 Det samme gælder husdyr, der har fået tilført  

 genteknologisk fremstillede organismer.
Det er forudsat, at der kan blive  

 tale om en anmeldelses- og godkendelsesordning.
Det forudses, at der i  

 sagerne på området vil blive tale om en afgørelse fra sag  

 til sag og en helt individuel behandling.
 Den foreslåede bestemmelse må ses på  

 baggrund af, at det ikke på forhånd kan afvises, at der kan  

 være uønskede virkninger af husdyrsundhedsmæssig art  

 forbundet med anvendelsen af genteknologi på husdyrområdet.  

 Sigtet er således at kunne etablere indseende med alle genteknologisk  

 frembragte husdyr med henblik på at bevare det sundhedsmæssigt  

 høje stade for husdyrproduktionen her i landet.
I henhold til § 6 i lov nr. 256 af 6. juni 1991 om  

 miljø- og genteknologi, som ændret ved lov nr. 921 af 25.  

 november 1992, er udsætning af husdyr som udgangspunkt ikke tilladt.  

 Miljøministeren kan dog i særlige tilfælde meddele  

 godkendelse hertil.
Efter den foreslåede bestemmelse vil der derfor  

 alene kunne ske godkendelse/anmeldelse af udsætning af husdyr i de  

 tilfælde, hvor miljøministeren meddeler godkendelse til  

 udsætning.
Kapitel 11 Betaling, erstatning m.v.
Til § 35 Bestemmelsen er en sammenskrivning af §§ 28, 28a og  

 28b i lov om husdyrsygdomme og § 9 i lov om zoonoser.
Bestemmelsen  

 bygger på princippet om fuld dækning af omkostningerne gennem  

 opkrævning af betaling.
Foranstaltningerne gennemføres i et vist  

 omfang i et samarbejde mellem producenter og virksomheder og staten, og  

 samarbejdet omfatter også en fordeling af udgifterne mellem staten og  

 erhvervet.
Til stk. 1 Denne bestemmelse omfatter adgangen til at fordele  

 udgifterne til sygdomsbekæmpelse mellem det offentlige,  

 landmændene og disses foreninger og organisationer efter den  

 samfundsmæssige betydning af den pågældende sygdom.  

 Begrundelsen for, at det offentlige i et vist omfang bør medvirke ved  

 finansieringen af sygdomsbekæmpelse inden for husdyrsektoren, er dels  

 den samfundsmæssige interesse i at bevare en sund husdyrbestand som  

 leverandør af sunde fødevarer, dels husdyrsektorens centrale  

 betydning i en eksportmæssig sammenhæng og dermed for den samlede  

 samfundsøkonomi.
Endvidere gælder, at visse sygdomme, f.eks.  

 rabies, vil kunne overføres til mennesker, hvorfor de allerede af  

 denne grund bør bekæmpes.
 I bilag 2 til lovforslaget er der foretaget en opdeling af  

 husdyrsygdommene i overensstemmelse med de nævnte synspunkter og  

 på baggrund af den aktuelle situation med hensyn til  

 sygdomsbekæmpelse og eksport.
Gruppe I i bilag 2 repræsenterer således  

 sygdomme, der ud fra de nu gældende forudsætninger betragtes som  

 meget alvorlige.
Der er således tale om sygdomme, der medfører  

 høj smitterisiko og stor dødelighed, og hvis forekomst  

 udelukker eksport af en række landbrugsvarer til betydningsfulde  

 markeder.
 Gruppe II i bilag 2 repræsenterer sygdomme, hvis  

 forekomst ud fra de nu gældende forudsætninger har mere  

 begrænsede eksportmæssige konsekvenser, idet de i reglen kun  

 influerer på handelen med avlsdyr og på produktionsforholdene i  

 den enkelte besætning.
 Herudover resterer de sygdomme, der ikke nævnes  

 under gruppe I og II, dvs. sygdomme, der ikke skønnes at være  

 nogen væsentlig samfundsmæssig interesse i at bekæmpe.
 Med hensyn til undersøgelser ved mistanke om  

 forekomsten af en af de i gruppe I i bilag 2 til loven nævnte sygdomme  

 forudsættes, at det offentlige dækker udgiften til såvel  

 prøveudtagning som det pågældende statslige laboratoriums  

 diagnosticering af prøven.
For bekæmpelsesforanstaltninger gælder, at den  

 offentlige deltagelse i sygdomsbekæmpelsen og de nævnte sygdommes  

 alvorlige karakter, betyder, at udgifterne forudsættes båret af  

 det offentlige.
De foranstaltninger, der i denne forbindelse påbydes,  

 f.eks. destruktion, nedslagning, afspærring osv., vil ofte være  

 af en karakter, der går ud over, hvad der er i den enkelte  

 besætningsejers interesse for at bekæmpe sygdommen.  

 Vedrørende erstatninger, se bemærkningerne til § 36.
Med hensyn til de i gruppe II i bilag 2 til loven  

 nævnte sygdomme, f.eks.
IBR og leukose, forudsættes det  

 offentlige som led i den almindelige sygdomsovervågning at afholde  

 udgifterne ved de statslige laboratoriers diagnosticering af prøver,  

 udtaget ved konkret mistanke om sygdom i en besætning.
 Disse principper er udmøntet i  

 bekendtgørelse nr. 239 af 12. april 1991 om udgifter og erstatning ved  

 bekæmpelse og forebyggelse af husdyrsygdomme.
Ud over undersøgelser i forbindelse med konkret  

 mistanke om sygdom gennemføres der løbende en overvågning  

 af forekomsten af en række af de i gruppe II i bilag 2 nævnte  

 sygdomme, f.eks.
IBR, leukose og Aujeszky's sygdom.
For så vidt  

 angår sådanne overvågningsprogrammer forudsættes det  

 offentlige kun at afholde udgifter til diagnosticering af prøver,  

 når dette som et led i den almindelige zoosanitære  

 overvågning er aftalt i forbindelse med gennemførelsen af et  

 bekæmpelsesprogram.
 Udgifter i øvrigt i forbindelse med konstatering og  

 bekæmpelse af de i gruppe II i bilag 2 nævnte sygdomme  

 forudsættes at være det offentlige uvedkommende.
 Udgifter i forbindelse med konstatering og  

 bekæmpelse af andre husdyrsygdomme forudsættes ligeledes at  

 være det offentlige uvedkommende.
 Bekæmpelse af de uden for gruppe I nævnte  

 sygdomme vil f.eks. kunne tænkes finansieret ved tilskud fra fonde,  

 oprettet af erhvervets organisationer.
Af andre foranstaltninger, der kan komme på tale i  

 henhold til loven, kan f.eks. nævnes dyrlægeundersøgelser  

 og -tilsyn, udstedelse af attester, mærkning samt indsyning af dyr til  

 dyrskuer o.lign.
Udgifterne ved sådanne foranstaltninger, der foretages  

 som led i den generelle sygdomsforebyggelse, forudsættes normalt at  

 påhvile besætningsejeren.
Til stk. 2 og 3 Disse bestemmelser er udtryk for princippet om  

 brugerbetaling, hvorefter udgifterne ved kontrollen afholdes af de  

 kontrollerede.
Til stk. 2 Princippet er, at de af det offentlige faktisk afholdte  

 udgifter skal dækkes.
Opkrævningen af brugerbetalingen må  

 ikke overstige de afholdte udgifter.
Opkrævning af betaling til  

 dækning af veterinærkontrollen ved indførsel fra lande,  

 der ikke er medlemmer af Den Europæiske Union, sker med baggrund i  

 Rådets direktiv 96/43/EF af 26. juni 1996 om ændring og  

 kodifikation af direktiv 85/73/EØF med henblik på finansiering  

 af veterinærundersøgelse og  kontrol af levende dyr og visse  

 animalske produkter og om ændring af direktiv 90/675/EØF og  

 91/496/EØF.
Til stk. 3 Denne bestemmelse omhandler betaling for mere  

 enkeltstående ydelser, som f.eks. undersøgelser og  

 enkeltekspeditioner (visse certifikatudstedelser). Bestemmelsen er samtidig  

 forudsætningen for den brugerbetaling, som bliver opkrævet for  

 omsætningsdokumenter og registrering af kvæg i CHR i  

 overensstemmelse med Rådets forordning (EF) nr. 820/97 af 21. april  

 1997 om indførelse af en ordning for identifikation af kvæg og  

 om mærkning af oksekød og oksekødsprodukter.
Til stk. 4 Bestemmelsen indeholder hjemmel til at fravige  

 brugerbetalingsprincippet i forbindelse med laboratoriemæssige  

 undersøgelser af hensyn til det veterinære beredskab.  

 Fravigelsen tilsigter at sikre indsendelse af prøver til  

 undersøgelse i et omfang, der gør det muligt at få et  

 indblik i sundhedstilstanden blandt landets husdyrbesætninger m.v.
Til stk. 5 Som et almindeligt led i brugerbetalingsprincippet  

 fastsættes der her bestemmelser om morarenter og om gebyr for  

 erindringsskrivelser ved for sen betaling.
Morarenterne udgør 1,3 pct.  

 månedligt for hver påbegyndt måned, og gebyret for  

 erindringsskrivelser udgør 200 kr., som reguleres i henhold til  

 § 3 i lov om en satsreguleringsprocent.
Til stk. 6 Bestemmelsen svarer til gældende bestemmelser i lov  

 om husdyrsygdomme (§ 28 b) og lov om zoonoser (§ 9, stk. 4).
Til § 36 Bestemmelsen er en sammenskrivning af § 29 i lov om  

 husdyrsygdomme og § 8 i lov om zoonoser om udbetaling af erstatning ved  

 nedslagning i forbindelse med bekæmpelse af sygdomme og foreslår,  

 at der af statskassen ydes erstatning for værdien af dyr, foder og  

 produkter m.v. til ejeren af dyrene, foderet og produkterne.
Bestemmelsen viderefører for så vidt  

 angår erstatning ved nedslagning et meget gammelt princip.
Adgangen til  

 at yde hel eller delvis erstatning for driftstab indførtes med lov om  

 husdyrsygdomme i 1988. Samtidig indførtes hjemmel til at maksimere de  

 udbetalte erstatninger.
Denne maksimeringsadgang agtes ikke anvendt i  

 forbindelse med nedslagning af en besætning, der efterfølgende  

 konstateres udelukkende at have bestået af ikke-smittede dyr.  

 Maksimeringsadgangen er ikke udnyttet.
Ifølge gældende lovs erstatningsregler skal  

 der ske en taksation af dyr, der skal slås ned.
Der betales erstatning  

 for dyrets værdi, idet der herved forstås dyrets værdi uden  

 hensyn til den sygdom, der begrunder nedslagningen.
Baggrunden for de gældende regler har været,  

 at det er af afgørende betydning at kunne foretage en hurtig og  

 effektiv sygdomsbekæmpelse, herunder nedslagning af såvel syge  

 dyr som dyr, der blot kunne mistænkes for at være smittede.  

 Herunder har man ment det nødvendigt at sikre den fornødne  

 motivation hos de berørte landmænd til at medvirke positivt  

 både ved diagnosticering og bekæmpelse af alvorlige sygdomme  

 gennem regler, der i høj grad holder dem skadesløse for  

 udgifter forbundet med sygdomskonstatering og -bekæmpelse.
I denne  

 forbindelse må det fremhæves, at der, som nævnt i  

 bemærkningerne til § 35, i bekæmpelsesfasen ofte  

 gennemføres foranstaltninger, der går ud over, hvad der er i den  

 enkelte besætningsejers interesse for at bekæmpe sygdommen.
De  

 nævnte synspunkter må stadig tillægges stor vægt.
Særligt for bekæmpelse af zoonoser, som f.eks.  

 salmonella, gælder det imidlertid, at det vil kunne være meget  

 bekosteligt eller praktisk vanskeligt eller umuligt at gennemføre en  

 traditionel nedslagning med efterfølgende destruktion.
Der kan derfor  

 blive tale om at lade dyrene aflive på et slagteri.
Dette er  

 særligt aktuelt for fjerkræflokke.
Der er tale om en påbudt  

 slagtning, hvor det offentlige erhverver dyrene og lader dem aflive og  

 slagtemæssigt behandle på et fjerkræslagteri.
I disse  

 tilfælde udbetales sædvanlig erstatning til ejeren.
 Den foreslåede bestemmelse giver tillige mulighed  

 for at udbetale driftstabserstatning til ejere af akvakulturbrug, uden at der  

 samtidig sker en nedslagning af dyrene, jf. det under de almindelige  

 bemærkninger anførte.
Udgifter i forbindelse med nedslagning eller påbudt  

 aflivning m.v. afholdes over bevillingen på finanslovskontoen §  

 24.32.14.10 Erstatning ved nedslagning og andre udgifter ved  

 bekæmpelsesforanstaltninger, LB 381 1993 og L 1106 1994. Dog afholdes  

 udgifter vedrørende salmonellahandlingsplanen for fjerkræ  

 på finanslovskontoen § 24.32.12.30 Erstatning m.v., bekæmpelse af  

 salmonella i fjerkræ. Af bevillingerne afholdes som hidtil ud over  

 udgifter til selve erstatningen for dyr og produkter m.v. også  

 udgifter, som er direkte afledt af nedslagningssituationen.
Herunder falder  

 udgifter til taksation, til eventuel skytte, til vognmand, til destruktion  

 samt i de tilfælde, hvor fjernelsen af dyrene fra ejendommen sker ved  

 påbudt slagtning, tillige en i forbindelse hermed stående  

 behandling, som i almindelighed vil være en varmebehandling.
Kapitel 12 Kontrol, afgivelse af oplysninger, klage m.v.
Til § 37 Bestemmelsen er en sammenskrivning af § 33 a i lov om  

 husdyrsygdomme og § 10 i lov om zoonoser.
Til stk. 1 og 2 Bestemmelsen giver adgang til at fastsætte regler om  

 kontrol med lovens overholdelse, herunder kontrol med de oplysninger, der er  

 nødvendige for opkrævning af afgifter.
Bestemmelsen giver  

 fødevareministeren hjemmel til at fastsætte regler om bl.a.  

 tilsyn og kontrol med overholdelsen af regler fastsat i loven eller i  

 medfør heraf, f.eks. bekendtgørelse nr. 78 af 30. januar 1997  

 om ornitose og bekendtgørelse nr. 612 af 17. juli 1995 om  

 bortskaffelse og forarbejdning af animalsk affald og om fremstillling af  

 dyrefoder med animalsk indhold (med senere ændringer) samt tilsyns- og  

 kontrolplaner af tilsvarende art, som er omhandlet i direktiv  

 92/117/EØF om beskyttelsesforanstaltninger overfor specifikke zoonoser  

 og specifikke zoonotiske agenser hos dyr og i animalske produkter for at  

 forhindre levnedsmiddelbårne infektioner og forgiftninger  

 (zoonosedirektivet) jf. bekendtgørelse nr. 309 af 2. juni 1998 om  

 overvågning af Salmonella i slagtesvin og i fersk kød af  

 kvæg og svin, om undersøgelser for Salmonella i svine- og  

 kvægbesætninger og om fund af multiresistente Salmonella  

 Typhimurium DT 104 hos kvæg og svin.
Til stk. 3 Bestemmelsen giver hjemmel til at gennemføre  

 regnskabsmæssig og anden kontrol, der måtte være  

 nødvendig i forbindelse med opkrævningen af de nævnte  

 afgifter.
Til § 38 Bestemmelsen er en sammenskrivning af § 32 i lov om  

 husdyrsygdomme og § 11 i lov om zoonoser om afgivelse af oplysninger til  

 tilsynsmyndigheden.
Bestemmelsen sigter mod at sikre, at Ministeriet for  

 Fødevarer, Landbrug og Fiskeri kan skaffe sig sådanne  

 oplysninger, som er nødvendige for at administrere loven.
Til § 39 Bestemmelsen svarer til § 33 i lov om husdyrsygdomme  

 og sigter mod at sikre, at fødevareministeriet kan skaffe sig  

 sådanne oplysninger om besætningers art, antal og placering som  

 er nødvendige for at administrere de pågældende  

 lovområder.
Bestemmelsen svarer til de bestemmelser, der er eller har  

 været gældende i forbindelse med bekæmpelse af  

 husdyrsygdomme som f.eks. leukose og tuberkulose eller i forbindelse med  

 godkendelse af rugerier samt med lovgivningen om burhøns og  

 hjortehold.
Til § 40 Bestemmelsen svarer i det væsentlige til § 31 i  

 lov om husdyrsygdomme og § 12 i lov om zoonoser, idet bestemmelsen dog  

 er præciseret i forhold til tidligere.
Se også § 65 i lov nr. 471  

 af 1. juli 1998 om fødevarer m.m.
Bestemmelsen genfindes i en lang  

 række love, i henhold til hvilke offentlige myndigheder har en  

 kontrolfunktion.
Varetagelse af administrationen af loven forudsætter  

 undertiden adgang til ejendomme og virksomheder.
For at kunne udføre  

 en effektiv kontrol med overholdelsen af lovens bestemmelser eller  

 bestemmelser fastsat med hjemmel i loven må myndighederne kunne  

 gennemføre uanmeldte tilsyn og derfor have adgang til lokaliteter,  

 hvor dyr befinder sig, og hvor der opbevares produkter fra dyr samt  

 genstande, som anvendes ved pasning af dyr, såsom foder,  

 strøelse m.v., som kan indebære risiko for spredning af  

 smitstoffer samt veterinærmedicin.
Da bekæmpelse og forebyggelse  

 af husdyrsygdomme også sker i den enkelte ejers interesse, vil det  

 normalt ikke volde vanskeligheder at få adgang til de  

 pågældende lokaliteter.
Det kan dog ikke udelukkes, at der, for at øjemedet  

 ikke forspildes, kan være behov for umiddelbart at skaffe sig adgang  

 til privat ejendom mod ejerens ønske, f.eks. i forbindelse med  

 bekæmpelse af sygdomsudbrud, der truer ikke blot ejerens  

 husdyrbesætning, men også andres husdyrbesætninger i  

 området.
I sådanne tilfælde vil tilsynet praktisk taget  

 altid blive udført af kredsdyrlægen.
Såfremt ejeren  

 ønsker det, og øjemedet ikke forspildes, vil der i  

 almindelighed blive givet ejerens egen dyrlæge lejlighed til at  

 være til stede.
Fødevareministeriet har i forbindelse med  

 udarbejdelsen af lovforslaget nøje vurderet nødvendigheden af  

 at opretholde de allerede gældende kontrolbeføjelser.
Det er i  

 den forbindelse fundet nødvendigt fortsat at have mulighed for  

 gennemføre uanmeldt kontrol på offentlige og private ejendomme  

 og lokaliteter for at kunne gennemføre en effektiv kontrol med  

 overholdelsen af loven og de i medfør heraf fastsatte forskrifter,  

 således at en effektiv sygdomsforebyggelse og  bekæmpelse kan  

 sikres.
Fødevareministeriet har desuden nøje overvejet om det  

 er muligt at indskrænke bestemmelsens anvendelsesområde til alene  

 at omfatte forretningslokaliteter.For visse virksomheder, herunder  

 landbrugsbedrifter, er det imidlertid karakteristisk, at den  

 erhvervsmæssige del er nært forbundet med driftslederens private  

 forhold.
Den erhvervsmæssige side og den private side udgør  

 meget ofte en helhed.
Det er derfor en forudsætning for at kunne  

 udføre en effektiv kontrol også at have adgang til private  

 lokaliteter.
Det skal bemærkes, at den adgang, kontrolmyndigheden  

 har til mod behørig legitimation og uden retskendelse at foretage  

 kontrol med overholdelse af loven og de i medfør heraf fastsatte  

 forskrifter, forudsætter, at der ikke konkret vurderes, at der  

 foreligger overtrædelse af lovgivningen om sygdomme og infektioner hos  

 dyr.
Foreligger sådan mistanke, fremsendes sagen til politiet, som kan  

 foretage videre undersøgelser og efterforskningsskridt.
Til § 41 Bestemmelsen er en sammenskrivning af § 30 i lov om  

 husdyrsygdomme og § 13 i lov om zoonoser.
Til stk. 1 og 2 En væsentlig del af administrationen af  

 veterinær- og fødevarelovgivningen varetages i dag af  

 Veterinær- og Fødevaredirektoratet med tilhørende  

 institutioner, der også vil varetage den væsentligste del af  

 administrationen af denne lov.
Bestemmelsen giver mulighed for at  

 fastsætte regler om adgang til at klage over disse institutioners  

 afgørelser, og om begrænsning af klageadgangen.
 En væsentlig del af administrationen vil blive  

 henlagt til de statslige fødevarekontrolregioner, som etableres i  

 henhold til fødevareloven.
 Udover sammenskrivningen er der i stk. 1 og 2  

 udtrykkeligt givet hjemmel til at fastsætte regler om, at den  

 myndighed, som har truffet afgørelse i første instans, gives  

 mulighed for at genvurdere afgørelsen efter indgivelsen af en klage.  

 Myndigheden kan evt. få adgang til at træffe en ny  

 realitetsafgørelse, som giver klager hel eller delvis medhold, uden at  

 sagen skal forelægges rekursinstansen.
Formuleringen giver som i de eksisterende bestemmelser  

 mulighed for helt eller delvist at afskære klageadgangen.
Hvis adgangen  

 ikke afskæres, kan indsendelsen og behandlingen af klager reguleres.  

 Der vil eksempelvis kunne fastsættes en frist for udnyttelse af  

 rekursmuligheden, krav til klagens form og indhold eller regler om klagens  

 indsendelse.
Til stk. 3 Denne bestemmelse svarer til § 30, stk. 3, i lov  

 om husdyrsygdomme og § 13, stk. 3, i lov om zoonoser og åbner  

 mulighed for at fortsætte erhvervets medvirken ved bekæmpelse af  

 sygdomme.
Mastitisbekæmpelsen varetages således af  

 Mejeriforeningen.
Ligeledes bistår Landbrugets Rådgivningscenter  

 med at føre CHR.
 En effektiv forebyggelse af zoonoser og begrænsning  

 af deres udbredelse forudsætter erhvervets aktive medvirken.  

 Bestemmelsen åbner mulighed for, at denne medvirken kan ske ved aktiv  

 gennemførelse af foranstaltninger efter loven, f.eks. rådgivning  

 gennem rådgivningstjenester.
 Klageadgangen kan ikke afskæres i relation til  

 afgørelser truffet af private institutioner.
Til § 42 Bestemmelsen svarer til § 34 i lov om husdyrsygdomme  

 og § 14 i lov om zoonoser.
Som led i den fælles landbrugspolitik,  

 herunder fjernelse af handelshindringer, gennemføres en løbende  

 harmonisering af veterinærlovgivningen.
Bestemmelsen bemyndiger  

 ministeren til at udstede de regler, der er nødvendige for at  

 gennemføre de af EU vedtagne beslutninger, direktiver og  

 forordninger.
Kapitel 13 Straf, ikrafttræden m.m.
Til § 43 Bestemmelsen er en sammenskrivning af § 35 i lov om  

 husdyrsygdomme og § 15 i lov om zoonoser.
Strafferammen er bøde,  

 medmindre højere straf er forskyldt efter anden lovgivning.
Derudover  

 er det i stk. 3 præciseret, at der kan fastsættes straf af  

 bøde for overtrædelse af EU-forskrifter inden for lovens  

 område.
Til § 44 I bestemmelsen fastslås, at ransagning i sager om  

 overtrædelser sker efter retsplejelovens regler om ransagning i sager,  

 som kan medføre frihedsstraf.
Til § 45 Bestemmelsen er ny og vedrører administrativ  

 vedtagelse af bøder.
Tilsvarende hjemmel findes i bl.a. lov nr. 342 af  

 14. maj 1992 om mælk, mælkeprodukter, margarine m.v.  

 (mælkeproduktloven), lov nr. 290 af 29. april 1992 om æg og  

 ægprodukter, lov om foderstoffer, jf. lovbekendtgørelse nr. 422  

 af 15. maj 1996, og lov om gødning og jordforbedringsmidler, jf.  

 lovbekendtgørelse nr. 853 af 25. september 1996.
Det administrative bødeforlæg vil alene kunne  

 anvendes i overtrædelsessager, hvor sagen er klar såvel med  

 hensyn til overtrædelsens indhold som med hensyn til de retsregler, der  

 er overtrådt, ligesom bødestørrelsen skal være i  

 overensstemmelse med faste retningslinjer.
Det er ligeledes som anført  

 i bestemmelsen en forudsætning, at den pågældende  

 erklærer sig skyldig i overtrædelsen og enig i, at sagen kan  

 afgøres med et bødeforlæg.
Muligheden for at udstede administrativt  

 bødeforlæg agtes alene anvendt i klart afgrænsede  

 sagsgrupper.
Bestemmelsen tænkes således også anvendt i  

 sager med relation til indberetninger til CHR, f.eks. undladelse af at  

 anmelde en nyetableret besætning til registrering i CHR, ligesom den  

 også vil kunne anvendes i eventuelle øvrige enkle og  

 overskuelige overtrædelsessager inden for lovens område.
I  

 sådanne og lignende tilfælde skønnes det forsvarligt, at  

 ministeren bemyndiges til at forelægge bøder administrativt.
 Udformningen af og proceduren ved anvendelse af  

 administrative bødeforelæg agtes nærmere fastlagt i en  

 instruks.
Henvisningen til retsplejelovens § 752 vedrører  

 retsplejelovens regler om afhøring af en sigtet.
De  

 retssikkerhedsgarantier, der er indeholdt i disse regler, gælder ved  

 henvisningen også i sager, der efter denne lov kan afgøres med  

 administrativt bødeforlæg.
 Bødeforlæg vil ofte blive opfattet som en  

 mere enkel og mindre belastende afgørelsesform end en indenretlig  

 afgørelse, som involverer såvel politi som retsvæsen, og  

 det findes derfor hensigtsmæssigt, at borgeren i relativt ukomplicerede  

 sager kan vælge mellem de to muligheder.
Til § 46 Til stk. 1 Som det fremgår af det under almindelige  

 bemærkninger anførte, skønnes forslaget vedrørende  

 bekæmpelse af sygdomme at skulle notificeres efter EU´s regler om  

 statsstøtte.
Det foreslås derfor, at det overlades til  

 fødevareministeren at fastsætte tidspunktet for lovens gradvise  

 ikrafttræden.
Til stk. 2 Bestemmelsen omhandler ophævelse af de  

 gældende love om husdyrsygdomme og zoonoser.
Til stk. 3 Det foreslås, at de regler, der er udstedt i  

 medfør af lov om husdyrsygdomme og lov om zoonoser, der foreslås  

 ophævet, forbliver i kraft indtil de afløses af bestemmelser  

 udstedt i medfør af denne lov.
Det samme gælder regler udstedt i  

 medfør af § 1 og § 3, stk. 1, 2 og 4, i lov om udførsel og  

 indførsel af levende dyr m.v., jf. lovbekendtgørelse nr. 61 af  

 2. februar 1988 (f.eks. bekendtgørelse nr. 78 af 16. februar 1987 om  

 pelsdyrhold samt indførsel og transit af pelsdyr), eller lov om  

 bekæmpelse af smitsomme sygdomme hos ferskvandsfisk, jf.  

 lovbekendtgørelse nr. 903 af 15. december 1987 (f.eks.  

 bekendtgørelse nr. 508 af 2. oktober 1984 om bekæmpelse af  

 smitsomme sygdomme hos ferskvandsfisk). Disse bestemmelser er overført  

 til lov om husdyrsygdomme ved lov nr. 189 af 23. marts 1992 henholdsvis lov  

 nr. 1066 af 23. december 1992, begge om ændring af lov om  

 husdyrsygdomme.
Til § 47 Der henvises til bemærkningerne til §§ 23-24.
Til § 48 Forslaget gælder ikke for Grønland og  

 Færøerne, men kan ved kongelig anordning sættes i kraft  

 for Grønland med de afvigelser, som de særlige  

 grønlandske forhold tilsiger.
Bilag A I dette bilag er optaget teksten til den eksisterende lov  

 om husdyrsygdomme,  

 jf. lovbekendtgørelse nr. 381 af 7. juni 1993 Bekendtgørelse af  

 lov om husdyrsygdomme Herved bekendtgøres lov nr. 814 af 21. december 1988 med de  

 ændringer der følger af lov nr. 189 af 23. marts 1992 og lov nr.  

 1066 af 23. december 1992.
Kapitel 1 Formål og område § 1. Lovens formål er at sikre sundhedstilstanden blandt  

 husdyr, herunder akvakulturdyr, ved at iværksætte  

 foranstaltninger til forebyggelse, overvågning og bekæmpelse af  

 husdyrsygdomme.
 § 2. Loven omfatter alle husdyrsygdomme, herunder de sygdomme,  

 der er optaget i lovens bilag 1 og 2.
Stk. 2. Landbrugsministeren kan foretage ændringer i  

 bilagene.1) § 3. Loven omfatter både dyr, der befinder sig i  

 menneskelig varetægt, og vildtlevende dyr.
Kapitel 2 Konstatering og anmeldelse § 4. Den, som i sin varetægt har dyr, som er eller kan  

 mistænkes for at være angrebet af en af de sygdomme, der er  

 nævnt i lovens bilag 1, skal tilkalde en dyrlæge.
 Stk. 2. Landbrugsministeren kan fastsætte regler om, at  

 dyrlæge skal tilkaldes, såfremt visse nærmere angivne  

 symptomer forekommer hos dyr.
 § 5. Når en dyrlæge tilkaldes i henhold til  

 § 4, skal dyrlægen søge mistanken om sygdommen be- eller  

 afkræftet samt søge sygdommens art konstateret.
 Stk. 2. Hvis en dyrlæge efter undersøgelser  

 foretaget i henhold til stk. 1 eller i øvrigt i forbindelse med  

 sit arbejde får mistanke om, at der foreligger en sygdom, som er  

 omfattet af gruppe A i bilag 1, skal dyrlægen straks underrette den  

 myndighed, der udpeges i medfør af § 6.
 Stk. 3. Hvis en dyrlæge efter undersøgelser  

 foretaget i henhold til stk. 1 eller i øvrigt i forbindelse med  

 sit arbejde får mistanke om, at der foreligger en sygdom, som er  

 omfattet af gruppe B i bilag 1, skal dyrlægen foretage  

 undersøgelser og indberetning og herunder i fornødent omfang  

 udtage prøver efter regler fastsat i medfør af § 6.
 § 6. Landbrugsministeren kan fastsætte nærmere  

 regler om, hvilke foranstaltninger der skal træffes ved mistanke om  

 eller forekomst af sygdomme, der er omfattet af bilag 1, herunder  

 undersøgelser, aflivning i undersøgelsesøjemed,  

 udtagning og indsendelse af prøver, laboratorieundersøgelser og  

 indberetning.
Kapitel 3 Bekæmpelsesforanstaltninger § 7. Landbrugsministeren kan fastsætte regler om eller  

 påbyde iværksat foranstaltninger for at udrydde eller hindre  

 eller begrænse udbredelse af de i bilag 2 nævnte sygdomme samt  

 for at imødegå risiko for udbredelse af disse sygdomme.
 Stk. 2. Foranstaltninger i henhold til stk. 1 kan  

 omfatte:
 1)	For dyr:
a)	undersøgelse, herunder prøveudtagning med henblik  

 på diagnosticering, b)	behandling, c)	vaccination, d)	mærkning, e)	isolation, f)	tilsyn, g)	nedslagning og h)	destruktion.
 2)	For animalske produkter, foder, gødning og materiale, som kan  

 være inficeret eller kontamineret:
a)	undersøgelse for smitstoffer, b)	pasteurisering, c)	sterilisering, d)	desinfektion, e)	destruktion og f)	tilintetgørelse.
 3)	For bygninger, anlæg, maskiner og transportmidler:
a)	rensning og b)	desinfektion.
 4)	For anlæg, ejendomme eller områder:
a)	tilsyn og b)	afspærring c)	stop for tilledning og afledning af vand.
 Stk. 3. Landbrugsministeren kan endvidere forbyde eller  

 begrænse enhver flytning af dyr, animalske produkter, foder og  

 foderstoffer, strøelse og andet materiale, som indebærer risiko  

 for udbredelse af sygdom samt forbyde eller begrænse afholdelse af  

 markeder, auktioner, dyrskuer samt enhver anden samling af dyr.
Kapitel 4 Forebyggende foranstaltninger § 8. Landbrugsministeren kan fastsætte regler om eller  

 forbyde dyrehold på steder, der frembyder særlig  

 sundhedsmæssig risiko for husdyr.
§ 8 a.
Landbrugsministeren kan fastsætte regler om  

 etablering og drift af dambrug, havbrug og andre akvakulturanlæg samt  

 for virksomheder, hvor akvakulturprodukter renses eller opskæres.
I  

 reglerne kan stilles krav om registrering af brug, anlæg og  

 virksomheder.
 § 9. Landbrugsministeren kan fastsætte regler om  

 sygdomsforebyggende foranstaltninger for steder, hvor dyr holdes eller  

 bringes sammen, samt for behandling, opbevaring og transport m.v. af  

 animalske produkter og gødning m.v.
 § 10. Landbrugsministeren kan fastsætte regler om  

 overvågning af sundhedstilstanden samt om forebyggelse og  

 afhjælpning af sundhedsmæssige problemer blandt husdyr.
Stk. 2. I regler, der fastsættes i medfør af  

 stk. 1, kan der fastsættes bestemmelser om vaccination og andre  

 forebyggende foranstaltninger.
Endvidere kan der fastsættes regler om  

 indsamling og indberetning af data til belysning af besætningers  

 sundhedsmæssige tilstand, om mærkning af dyr og om udtagning af  

 prøver fra dyr og produkter fra disse til undersøgelse for  

 sygdomme eller sygelige tilstande.
§ 10 a.
Landbrugsministeren kan oprette et offentligt,  

 centralt husdyrbrugsregister (CHR) og fastsætte regler om pligten til  

 at afgive oplysninger til registeret.
Enhver har adgang til at få  

 meddelt oplysninger fra registeret.
 Stk. 2. Landbrugsministeren kan fastsætte nærmere  

 regler om registerets oprettelse, drift, vedligeholdelse og  

 begrænsninger i adgangen til at få oplysninger fra  

 registeret.
 § 11. Landbrugsministeren kan fastsætte regler om  

 indretning og drift af og dyrlægetilsyn med dyrehaver, zoologiske  

 haver, dyrehandeler og lignende steder med dyrehold samt om betaling for  

 tilsynet.
 § 12. Landbrugsministeren kan fastsætte regler om eller  

 påbyde foranstaltninger, der tager sigte på at forebygge eller  

 hindre, at sygdomme overføres mellem dyr og mennesker.
Kapitel 5 Omsætning m.v. af dyr § 13. Ejere af husdyrbesætninger skal registrere afgang  

 fra henholdsvis tilgang til besætninger af dyr.
Landbrugsministeren  

 fastsætter nærmere regler herom.
§ 14. Klovbærende dyr, som flyttes, omsættes,  

 herunder føres til slagtning, eller tilføres samlinger af dyr,  

 skal være mærket eller ledsaget af dokumentation, således  

 at dyrenes oprindelse og identitet kan fastslås og sundhedstilstanden  

 kan vurderes.
Landbrugsministeren fastsætter nærmere regler  

 herom.
Reglerne kan indeholde krav om, at en bestemt form for mærkning  

 eller dokumentation skal anvendes.
 Stk. 2. Landbrugsministeren kan fastsætte regler om, at  

 andre dyr end klovbærende dyr skal være omfattet af  

 stk. 1.
 § 15. Landbrugsministeren kan fastsætte regler om  

 smittebeskyttende foranstaltninger for steder, hvor dyr bringes sammen, og  

 for transport af dyr.
 Stk. 2. Landbrugsministeren kan fastsætte bestemmelser  

 om sundhedsmæssige krav til dyr, der overføres til områder  

 med særlig sygdomsmæssig status, samt om vilkår i  

 forbindelse med overførslen.
 § 16. Etablering af permanente markedspladser, auktionslokaler  

 eller samlestalde for dyr skal godkendes af landbrugsministeren.  

 Landbrugsministeren fastsætter nærmere regler om betingelserne  

 for godkendelse samt om, hvilke dyrearter der kan tilføres, om  

 indretning, drift og dyrlægetilsyn m.v. samt om betaling for  

 tilsynet.
Stk. 2. Markeder, dyrskuer og auktioner, som afholdes  

 højst 4 gange årligt, og hvortil der føres dyr, skal  

 forinden afholdelsen anmeldes til Landbrugsministeriet.
Landbrugsministeren  

 fastsætter nærmere regler om anmeldeordningen, herunder om, hvor  

 lang tid forud for afholdelsen anmeldelse skal ske, samt om, hvilke dyrearter  

 der kan tilføres, og om indretning, drift og dyrlægetilsyn m.v.  

 samt om betaling for tilsynet.
 § 17. Personer, selskaber og foreninger m.v., der  

 erhvervsmæssigt omsætter klovbærende dyr, skal foretage  

 anmeldelse herom efter regler fastsat af landbrugsministeren.
 Stk. 2. Landbrugsministeren kan fastsætte regler om, at  

 de i stk. 1 nævnte personer og selskaber m.v. skal registrere  

 køb og salg af klovbærende dyr.
 Stk. 3. Landbrugsministeren kan fastsætte regler om, at  

 personer, selskaber og foreninger m.v., der omsætter andre dyr end  

 klovbærende eller ikke-erhvervsmæssigt omsætter  

 klovbærende dyr, skal foretage anmeldelse herom og registrere  

 køb og salg af dyr.
Kapitel 5 a Ind- og udførsel af levende dyr m.v.
§ 17a.
Landbrugsministeren kan fastsætte regler om  

 indførsel og udførsel af levende dyr, dele eller produkter af  

 animalsk oprindelse, sæd, æg, embryoner af dyr samt  

 gødning, hø, halm og andre produkter og genstande, hvormed  

 sygdomme kan spredes.
Kapitel 6 Sædoverføring og  

 ægtransplantation § 18. Landbrugsministeren kan fastsætte regler om  

 sundhedsmæssige krav til husdyr, hvis sæd, æg eller  

 embryoner kunstigt overføres, samt til sæd, æg eller  

 embryoner, der er bestemt til kunstig sædoverføring eller  

 ægtransplantation.
 Stk. 2. Landbrugsministeren kan fastsætte bestemmelser  

 om mærkning af husdyr, der anvendes til sædudtagning, leverer  

 æg eller embryoner, eller hvortil sæd eller embryoner  

 overføres, samt af det derved frembragte afkom.
 Stk. 3. Landbrugsministeren kan fastsætte bestemmelser  

 om anvendelse af dyr til bedækning.
 § 19. Landbrugsministeren kan fastsætte regler om, at  

 husdyr og sæd, æg eller embryoner fra husdyr, som skal anvendes  

 til kunstig sædoverføring eller ægtransplantation på  

 andres dyr, kun må holdes henholdsvis opbevares på virksomheder,  

 som er godkendt dertil.
 Stk. 2. Landbrugsministeren kan fastsætte nærmere  

 regler om virksomhedernes indretning og drift, herunder regler om  

 dyrlægetilsyn og betaling herfor og om personalemæssige forhold  

 samt om besøg på virksomhederne.
 Stk. 3. Landbrugsministeren kan fastsætte nærmere  

 regler om opsamling, udtagning, bedømmelse, præparation,  

 identifikation, opbevaring, forsendelse og kunstig overføring af  

 sæd, æg og embryoner samt om virksomhedernes pligt til at  

 føre journaler og foretage indberetning om forhold vedrørende  

 sygdomstilfælde og frugtbarhedskontrol.
 § 20. Kunstig overføring af sæd, æg eller  

 embryoner til husdyr samt udtagning af æg eller embryoner fra husdyr  

 må kun udføres af autoriserede dyrlæger eller af personer,  

 som opfylder de betingelser, som fastsættes af landbrugsministeren.
 § 21. Bestemmelserne i dette kapitel finder også  

 anvendelse på husdyr, der benyttes af en forening, et selskab eller  

 anden sammenslutning til udtagning af sæd eller til overføring  

 af æg eller embryoner til medlemmernes husdyr.
Kapitel 7 Animalsk affald § 22. Selvdøde og aflivede dyr, kød- og  

 slagteaffald, som er uegnet eller ikke agtes anvendt til menneskeføde,  

 samt andre animalske affaldsprodukter skal behandles, opbevares,  

 transporteres m.v. på en sådan måde, at smitstof eller  

 andre skadelige stoffer ikke kan spredes.
Landbrugsministeren  

 fastsætter nærmere regler herom.
 Stk. 2. Produkter som nævnt i stk. 1 må ikke  

 anvendes som foder til dyr, medmindre landbrugsministeren har meddelt  

 tilladelse hertil.
 § 23. Virksomheder, der indsamler, opbevarer, behandler eller  

 distribuerer dyr og produkter som nævnt i § 22 med henblik  

 på destruktion heraf og ødelæggelse af smitstof eller med  

 henblik på anvendelse som foder til dyr, skal autoriseres af  

 landbrugsministeren, der fastsætter nærmere regler herom.  

 Landbrugsministeren kan fastsætte regler om opbevaring, transport,  

 behandling, destruktion og anvendelse af disse dyr og produkter, om  

 virksomhedernes indretning og drift og om tilsyn med virksomhederne og  

 betaling herfor samt om pligt til at aftage dyr og produkter til  

 destruktion.
Kapitel 8 Foder § 24. Med henblik på at hindre smittespredning eller  

 anden sundhedsmæssig risiko for husdyr kan landbrugsministeren  

 fastsætte regler om behandling, opbevaring og anvendelse af produkter,  

 der anvendes eller agtes anvendt som foder til husdyr, og om udtagning af  

 prøver heraf samt regler om dyrehold i forbindelse med  

 erhvervsmæssig fremstilling af foder.
Kapitel 9 Veterinære lægemidler m.v.
§ 25. Landbrugsministeren kan fastsætte regler om eller  

 forbyde veterinær anvendelse af vacciner, sera, immunologiske  

 testpræparater, lægemidler og præparater fremstillet af  

 animalske produkter og andre lægemidler og præparater.
I reglerne  

 kan der fastsættes bestemmelser om, at husdyr, der er behandlet med,  

 har indtaget eller optaget de nævnte lægemidler m.v., ikke  

 må fjernes fra besætningen inden en nærmere fastsat  

 frist.
 Stk. 2. I regler, der udstedes i medfør af stk. 1,  

 kan det bestemmes, at dyrlæger skal føre særlige  

 optegnelser over udlevering og anvendelse af veterinære  

 lægemidler som nævnt i stk. 1, og at optegnelserne skal  

 stilles til rådighed for landbrugsministeren.
 Stk. 3. Landbrugsministeren kan fastsætte regler om  

 indførsel, markedsføring, kvalitet og anvendelse af stoffer,  

 som regulerer husdyrs ydelse, tilvækst eller reproduktion.
 Stk. 4. Landbrugsministeren kan fastsætte regler om  

 anvendelse af desinfektionsmidler og andre produkter, der tjener til  

 forebyggelse og fjernelse af sygdomsforvoldende forhold i husdyrs  

 omgivelser.
 § 26. Landbrugsministeren kan fastsætte regler for  

 anvendelse af materialer, som kan fremkalde sygdomme, i forsknings- og  

 forsøgsøjemed eller med henblik på frembringelse af  

 biologiske præparater.
 Stk. 2. Landbrugsministeren kan fastsætte regler om  

 indførsel og udførsel af materialer, som kan fremkalde  

 sygdomme, samt om behandling, opbevaring og forhandling af sådant  

 materiale.
 § 27. Landbrugsministeren kan fastsætte regler om  

 udsætning, anvendelse, omsætning, import og eksport af  

 genteknologisk fremstillede husdyr, herunder husdyr modificeret ved  

 hjælp af genteknologisk fremstillede organismer, samt om  

 forudgående anmeldelse eller godkendelse.
Kapitel 10 Betaling, erstatning m.v.
 § 28. Landbrugsministeren kan fastsætte regler om, i  

 hvilket omfang udgifterne i forbindelse med laboratorieundersøgelser,  

 udtagning af prøver og andre foranstaltninger, der  

 iværksættes i medfør af loven, afholdes af staten.
 Stk. 2. Landbrugsministeren kan fastsætte regler om  

 priser og avancer for de præparater, der fremstilles og forhandles af  

 statens veterinære institutter, samt om betaling for udførelse  

 af laboratoriemæssige undersøgelser på institutterne.  

 Landbrugsministeren kan herved bestemme, at betalingen for  

 undersøgelserne ikke fuldt ud skal dække udgifterne hertil.
 Stk. 3. Udgifterne ved gennemførelsen af  

 veterinærkontrol ved ind- og udførsel af dyr og produkter  

 omfattet af loven skal afholdes af vedkommende importør henholdsvis  

 eksportør, medmindre landbrugsministeren bestemmer andet.
 Stk. 4. Landbrugsministeren kan fastsætte regler om  

 betaling af gebyr for gennemførelse af andre undersøgelser,  

 ydelser og ekspeditioner inden for lovens område.
 Stk. 5. Landbrugsministeren kan fastsætte regler om  

 betaling af gebyr for erindringsskrivelser samt betaling af morarenter ved  

 ikke rettidig betaling af de i stk. 2-4 eller § 28 a omhandlede  

 beløb.
§ 28 a.
Landbrugsministeren kan fastsætte regler om  

 betaling af afgifter til dækning af veterinærkontrollen eller  

 dele heraf i forbindelse med opdræt og omsætning m.v. af  

 akvakulturdyr.
§ 28 b.
Der er udpantningsret for de i § 28,  

 stk. 2-5, og § 28 a nævnte beløb.
 § 29. Ved nedslagning af dyr og ved destruktion i henhold til  

 § 7 af foder og af æg, mælk og lignende animalske produkter,  

 yder statskassen ejeren en erstatning svarende til dyrenes eller produkternes  

 værdi, jf. dog stk. 2, samt en erstatning til hel eller delvis  

 dækning af det herved opståede driftstab.
 Stk. 2. Landbrugsministeren kan fastsætte nærmere  

 regler om beregning af erstatning i henhold til stk. 1. Reglerne kan  

 indeholde bestemmelser om maksimering af erstatningen.
Kapitel 11 Forskellige bestemmelser § 30. Henlægger landbrugsministeren sine  

 beføjelser efter loven til institutioner under Landbrugsministeriet,  

 kan ministeren fastsætte regler om adgangen til at klage over disse  

 myndigheders afgørelser, herunder om at disse myndigheder har den  

 endelige administrative afgørelse.
 Stk. 2. Efter forhandling med den pågældende  

 minister kan landbrugsministeren fastsætte regler om andre myndigheders  

 eller institutioners medvirken ved varetagelse af opgaver efter loven.  

 Stk. 1 finder tilsvarende anvendelse.
 Stk. 3. Landbrugsministeren kan fastsætte regler om, at  

 private institutioner medvirker ved varetagelse af opgaver efter loven eller  

 efter regler fastsat i medfør af loven og om klage over disse  

 institutioners afgørelser.
 § 31. Personer, der er ansat i Landbrugsministeriet og  

 Veterinærdirektoratet, eller som er særligt bemyndiget hertil,  

 har, i det omfang varetagelsen af de i loven omhandlede opgaver kræver  

 det, til enhver tid mod legitimation uden retskendelse adgang til offentlige  

 og private ejendomme og lokaliteter.
 Stk. 2. Politiet yder om nødvendigt bistand hertil.  

 Landbrugsministeren kan efter forhandling med justitsministeren  

 fastsætte nærmere regler herom.
 § 32. Ejere af dyr skal vederlagsfrit stille den  

 nødvendige bistand til rådighed ved undersøgelser og  

 udtagning af prøver og ved andre foranstaltninger, der  

 iværksættes i henhold til loven.
§ 33. Det påhviler virksomheder, der modtager animalske  

 produkter fra landbrugsbedrifter, efter anmodning at give oplysning om de  

 pågældende leverandørbesætninger.
Oplysningerne skal  

 omfatte ejerens navn og adresse, identifikation af ejendommen samt  

 besætningens art og sammensætning.
§ 33 a.
Landbrugsministeren kan fastsætte regler om  

 kontrol med de oplysninger, der er nødvendige for opkrævning af  

 afgifter i henhold til § 28 a.
 Stk. 2. Endvidere kan landbrugsministeren fastsætte  

 regler om den regnskabsførelse m.v., der skal følges af  

 virksomheder i forbindelse med opkrævningen af afgifterne.
§ 34. Landbrugsministeren kan fastsætte regler med  

 henblik på opfyldelse af Det Europæiske Økonomiske  

 Fællesskabs direktiver og beslutninger om forhold, som er omfattet af  

 denne lov.
Landbrugsministeren kan endvidere fastsætte de bestemmelser,  

 som er nødvendige for anvendelsen af Det Europæiske  

 Økonomiske Fællesskabs forordninger om forhold, som er omfattet  

 af denne lov.
Kapitel 12 Straffebestemmelser § 35. Medmindre højere straf er forskyldt efter den  

 øvrige lovgivning, straffes med bøde den, der 1)	undlader at tilkalde dyrlæge efter § 4, 2)	overtræder § 5, § 13, § 14, § 20 og  

 § 22, 3)	undlader at efterkomme forbud eller påbud efter § 7,  

 § 8, § 12 og § 25, 4)	uden godkendelse eller anmeldelse udøver virksomhed som  

 omhandlet i § 16 og § 17, stk. 1, 5)	uden autorisation udøver virksomhed som omhandlet i  

 § 23, 6)	undlader at stille bistand til rådighed efter § 32  

 eller 7)	undlader at give oplysning efter § 33.
 Stk. 2. I forskrifter, der udstedes i medfør af loven,  

 kan der fastsættes straf af bøde for overtrædelse af  

 bestemmelserne i forskrifterne.
§ 36. For overtrædelser, der begås af  

 aktieselskaber, andelsselskaber, anpartsselskaber eller lignende, kan der  

 pålægges selskabet som sådant bødeansvar.
Er  

 overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab  

 bødeansvar.
 § 37. Retsmidlerne i retsplejelovens kapitel 73 kan anvendes i  

 samme omfang som i statsadvokatsager.
Kapitel 13 Ikrafttrædelses-, ændrings- og  

 overgangsbestemmelser m.v.
 § 38. Tidspunktet for lovens ikrafttræden  

 fastsættes af landbrugsministeren2).
 § 39. Følgende love ophæves:
 1)	Lov nr. 156 af 14. april 1920 om smitsomme sygdomme hos  

 husdyrene.
 2)	Lov nr. 188 af 1. maj 1923 om tillæg til lov af 14. april 1920  

 om smitsomme sygdomme hos husdyrene.
 3)	Lov nr. 138 af 18. april 1925 om tillæg til lov af 14. april  

 1920 om smitsomme sygdomme hos husdyrene.
 4)	Lov nr. 326 af 23. december 1925 om ændring af lov af 14.  

 april 1920 om smitsomme sygdomme hos husdyrene.
 5)	Lov nr. 139 af 1. juli 1927 om ændringer i og tillæg til  

 lov af 14. april 1920 om smitsomme sygdomme hos husdyrene.
 6)	Lov nr. 175 af 5. juni 1959 om tillæg til lov om smitsomme  

 sygdomme hos husdyrene.
 7)	Lov nr. 424 af 30. juni 1922 om anvendelse af selvdøde dyr  

 m.v.
 8)	Lov nr. 131 af 26. marts 1941 om foranstaltninger til udryddelse af  

 oksebremselarven.
 9)	Lov nr. 197 af 7. maj 1948 om markeder m.v. for heste og  

 kreaturer.
 10)	Lov nr. 42 af 20. februar 1960 om vaccination mod ondartede  

 smitsomme pelsdyrsygdomme.
 11)	Lov nr. 129 af 31. marts 1960 om vaccination mod mund- og  

 klovesyge.
 12)	Lov nr. 211 af 31. maj 1968 om kunstig sædoverføring  

 på husdyr.
 13)	Lov nr. 214 af 31. maj 1968 om bekæmpelse af enzootisk  

 leukose hos kvæg.
 Stk. 2. Regler, der er udstedt med hjemmel i de nævnte  

 love, forbliver i kraft, indtil de afløses af bestemmelser fastsat i  

 henhold til denne lov.
 Stk. 3. Overtrædelse af bestemmelser, der forbliver i  

 kraft, straffes med bøde. §§ 36 og 37 finder tilsvarende  

 anvendelse.
 § 40. I lov om lægemidler, jf. lovbekendtgørelse  

 nr. 451 af 6. august 1982, som ændret ved lov nr. 157 af 11. april  

 1984, indsættes efter § 40 og før overskriften  

 »Apotekervarenævnet«:
»§ 40 a.
Det Veterinære Vaccineudvalg, der består  

 af 5 medlemmer, som udnævnes af landbrugsministeren, rådgiver  

 Sundhedsstyrelsen i sager om vacciner, sera og andre lægemidler, der er  

 bestemt til veterinær anvendelse eller kan anvendes  

 veterinært.
 Stk. 2. Landbrugsministeren fastsætter udvalgets  

 forretningsorden.
Stk. 3. § 38, stk. 3, og § 40 finder anvendelse  

 på Det Veterinære Vaccineudvalg.« § 41. Loven gælder ikke for Grønland og  

 Færøerne, men kan dog ved kongelig anordning sættes i  

 kraft for Grønland med de afvigelser, som de særlige  

 grønlandske forhold tilsige r.3) Lov nr. 189 af 23. marts 1992 indeholder  

 følgende bestemmelser:
§ 2 Stk. 1. Loven træder i kraft den 1. april 1992.
Stk. 2. Samtidig ophæves lov nr. 150 af 18. maj 1906 om  

 oprettelse af et serumlaboratorium under Den Kgl.
Veterinær- og  

 Landbohøjskole og lov nr. 346 af 6. december 1961 om statens  

 overtagelse af visse udgifter ved offentlig kontrol i forbindelse med  

 udførsel af landbrugsprodukter.
 Stk. 3. § 1 og § 3, stk. 1, 2 og 4, i lov om  

 udførsel og indførsel af levende dyr m.v., jf.  

 lovbekendtgørelse nr. 61 af 2. februar 1988, ophæves.
 Stk. 4. Regler, der er udstedt med hjemmel i de nævnte  

 love, forbliver i kraft, indtil de afløses af bestemmelser fastsat i  

 henhold til denne lov.
 Stk. 5. Overtrædelse af bestemmelser, der forbliver i  

 kraft, straffes med bøde. §§ 36 og 37 i lov nr. 814 af 21.  

 december 1988 om husdyrsygdomme finder tilsvarende anvendelse.
§ 3 Loven gælder ikke for Grønland og Færøerne, men  

 kan ved kongelig anordning sættes i kraft for Grønland med de  

 afvigelser, som de særlige grønlandske forhold tilsiger.
 Lov nr. 1066 af 23. december 1992 indeholder  

 følgende bestemmelser:
§ 2 Stk. 1. Loven træder i kraft den 1. januar 1993.
 Stk. 2. Samtidig ophæves lov om bekæmpelse af  

 smitsomme sygdomme hos ferskvandsfisk, jf. lovbekendtgørelse nr. 903  

 af 15. december 1987.
 Stk. 3. Regler, der er udstedt med hjemmel i den i stk. 2  

 anførte lov, forbliver i kraft, indtil de afløses af regler  

 fastsat i henhold til lov om husdyrsygdomme.
Stk. 4. Overtrædelse af bestemmelser, der forbliver i  

 kraft, straffes med bøde.
Bestemmelserne i §§ 36 og 37 i lov om  

 husdyrsygdomme finder tilsvarende anvendelse.
§ 3 Loven gælder ikke for Grønland og Færøerne, men  

 kan ved kongelig anordning sættes i kraft for Grønland med de  

 afvigelser, som de særlige grønlandske forhold tilsiger.
 1) Landbrugsministeren har ved bekendtgørelse nr. 819 af 23.  

 september 1992 ændret bilag 1 og 2. Ændringen er medtaget i  

 nærværende bekendtgørelse bekendtgørelse.
 2) Loven er trådt i kraft den 1. januar 1990, jf.  

 bekendtgørelse nr. 786 af 13. december 1989.
 3) Loven er trådt i kraft for Grønland den 1. januar 1992,  

 jf. anordning nr. 858 af 18. december 1991.
Bilag B I dette bilag er optaget teksten til den eksisterende lov  

 nr. 1106  

  af 21. december 1994 om zoonoser Lov om zoonoser VI MARGRETHE DEN ANDEN, af Guds Nåde Danmarks Dronning, gør  

 vitterligt:  

 Folketinget har vedtaget og Vi ved Vort samtykke stadfæstet  

 følgende lov:
 § 1. Lovens formål er at beskytte menneskers sundhed ved  

 at iværksætte foranstaltninger mod forekomst af zoonotiske  

 smitstoffer hos dyr, i animalske levnedsmidler og i andre produkter af  

 dyr.
 Stk. 2. Foranstaltningerne kan omfatte forebyggelse,  

 overvågning, kontrol og bekæmpelse af zoonotiske smitstoffer i  

 forbindelse med dyrehold.
 Stk. 3. Loven omfatter både dyr, der er i menneskelig  

 varetægt, herunder akvakulturdyr, og vildtlevende dyr samt produkter af  

 dyr.
 § 2. Ved zoonoser forstås sygdomme og infektioner, der  

 naturligt overføres fra dyr til mennesker.
§ 3. Landbrugs- og fiskeriministeren kan fastsætte  

 regler om undersøgelse af dyrehold for zoonotiske smitstoffer.
I  

 reglerne kan fastsættes bestemmelser om udtagning af prøver af  

 levende dyr, slagtekroppe, mælk, æg, gødning, slam, foder  

 og staldinventar m.v. samt om laboratorieundersøgelse heraf.
I  

 reglerne kan tillige fastsættes bestemmelser om aflivning af dyr i  

 undersøgelsesøjemed.
§ 4. Landbrugs- og fiskeriministeren kan fastsætte  

 regler om, hvilke foranstaltninger der skal træffes ved mistanke om  

 eller forekomst af zoonotiske smitstoffer hos dyr.
I reglerne kan  

 fastsættes bestemmelser om aflivning af dyr i  

 undersøgelsesøjemed, udtagning og indsendelse af prøver,  

 laboratorieundersøgelser og indberetning.
 § 5. Landbrugs- og fiskeriministeren kan fastsætte  

 regler om og meddele forbud og påbud om gennemførelse af  

 særlige foranstaltninger for at begrænse eller  

 imødegå risiko for udbredelse af zoonotiske smitstoffer.
 Stk. 2. Foranstaltningerne i henhold til stk. 1 kan bl.a.  

 omfatte:
 1)	For dyrehold og vildtlevende dyr:
a)	Særlige undersøgelser, b)	tilsyn, c)	mærkning, d)	behandling, e)	vaccination, f)	isolation, g)	særlige betingelser for levering af dyr, h)	aflivning af dyr eller særlig slagtning og i)	destruktion.
 2)	For produkter af dyr samt foder, gødning, slam og andet  

 materiale, som kan være inficeret:
a)	Særlige undersøgelser, b)	behandling, c)	mærkning, d)	påbud om særlig anvendelse, e)	særlige betingelser for levering af mælk, æg og  

 andre produkter af dyr, f)	desinfektion, g)	tilintetgørelse, h)	opbevaring og bortskaffelse og i)	destruktion.
 3)	For ejendomme, virksomheder, anlæg, maskiner og  

 transportmidler, der anvendes til husdyrhold:
a)	Særlige krav til indretning og drift, b)	rengøring og desinfektion, c)	tilbagekaldelse af godkendelse, d)	afspærring og e)	forbud mod tilledning og afledning af vand.
 Stk. 3. Landbrugs- og fiskeriministeren kan forbyde eller  

 begrænse enhver samling og flytning af dyr samt flytning af produkter  

 af dyr, foder og foderstoffer, slam, strøelse og andet materiale, som  

 kan indebære risiko for udbredelse af zoonotiske smitstoffer.
 § 6. Landbrugs- og fiskeriministeren kan fastsætte  

 regler om indberetning til Veterinærdirektoratet af  

 laboratorieresultater fra de i §§ 3-5 omhandlede undersøgelser,  

 resultater af undersøgelser for forekomst af zoonotiske smitstoffer i  

 medfør af lovgivningen om kød, mælk, æg og  

 fiskekvalitetskontrollen samt om offentliggørelse af resultaterne.
§ 7. Landbrugs- og fiskeriministeren kan oprette et offentligt  

 tilgængeligt centralt register for zoonoseundersøgelser og  

 fastsætte regler om pligt til at afgive oplysninger til registeret.  

 Registeret oprettes som en del af det i henhold til § 10 a i lov om  

 husdyrsygdomme oprettede centrale husdyrbrugsregister (CHR). Enhver har  

 adgang til at få meddelt oplysninger fra registeret.
Landbrugs- og  

 fiskeriministeren kan fastsætte regler om begrænsning i adgangen  

 til at få oplysninger fra registeret.
 § 8. Ved aflivning eller påbud om fjernelse af dyr og  

 ved destruktion, tilintetgørelse eller bortskaffelse af foder,  

 æg, mælk og lign. produkter yder staten ejeren en erstatning, der  

 svarer til dyrenes eller produkternes værdi, samt en erstatning til hel  

 eller delvis dækning af det herved opståede driftstab.
 Stk. 2. Landbrugs- og fiskeriministeren kan fastsætte  

 nærmere regler om beregning af erstatning i henhold til stk. 1.  

 Reglerne kan indeholde bestemmelser om maksimering af erstatningen.
 Stk. 3. Landbrugs- og fiskeriministeren kan fastsætte  

 regler om, i hvilket omfang udgifterne i forbindelse med påbudt  

 slagtning eller påbudt behandling af æg, mælk, foder og  

 lignende produkter, der iværksættes i medfør af loven,  

 afholdes af staten.
§ 9. Ejere af dyrehold og virksomheder afholder udgifterne ved  

 den kontrol og de foranstaltninger, der udføres efter loven, medmindre  

 landbrugs- og fiskeriministeren bestemmer andet.
Landbrugs- og  

 fiskeriministeren kan fastsætte regler om betaling af afgifter til hel  

 eller delvis dækning af udgifter til kontrol m.v., der udføres i  

 henhold til loven.
 Stk. 2. Landbrugs- og fiskeriministeren kan fastsætte  

 regler om gebyr for særlige ydelser og ekspeditioner inden for lovens  

 område.
 Stk. 3. Landbrugs- og fiskeriministeren kan fastsætte  

 regler om betaling af gebyr for erindringsskrivelser samt betaling af  

 morarenter ved ikke rettidig betaling af de i stk. 1 og 2 omhandlede  

 beløb.
 Stk. 4. Der er udpantningsret for de i stk. 1-3  

 omhandlede beløb.
 § 10. Landbrugs- og fiskeriministeren kan fastsætte  

 regler om tilsyn og kontrol med, at loven eller de i medfør af loven  

 fastsatte regler overholdes.
 § 11. Ejere af dyrehold og virksomheder skal efter anmodning  

 fra tilsynsmyndigheden give alle oplysninger, som har betydning for tilsynet,  

 herunder særligt oplysninger om omsætning af dyr, produkter og  

 levnedsmidler, samt vederlagsfrit yde tilsynsmyndigheden fornøden  

 bistand ved tilsyn og prøveudtagning.
 Stk. 2. Tilsynsmyndigheden kan som led i tilsynet  

 vederlagsfrit udtage eller foranledige udtaget prøver af slagtekroppe,  

 mælk, æg, foder, gødning og slam.
 § 12. Tilsynsmyndigheden og personer, som er særligt  

 bemyndiget hertil, har, i det omfang varetagelsen af de i loven omhandlede  

 opgaver kræver det, til enhver tid mod legitimation uden retskendelse  

 adgang til offentlige og private ejendomme og lokaliteter.
 Stk. 2. Politiet yder om nødvendigt bistand hertil.  

 Landbrugs- og fiskeriministeren kan efter forhandling med justitsministeren  

 fastsætte regler herom.
 § 13. Henlægger landbrugs- og fiskeriministeren  

 beføjelser efter loven til institutioner under Landbrugs- og  

 Fiskeriministeriet, kan ministeren fastsætte regler om adgangen til at  

 klage over disse myndigheders afgørelser, herunder om at  

 afgørelserne ikke kan indbringes for anden administrativ  

 myndighed.
Stk. 2. Efter forhandling med vedkommende minister eller  

 vedkommende kommunale organisation kan landbrugs- og fiskeriministeren  

 fastsætte regler om andre offentlige myndigheders eller institutioners  

 medvirken ved varetagelse af opgaver efter loven.
Landbrugs- og  

 fiskeriministeren kan fastsætte regler om adgangen til at klage over  

 disse myndigheders afgørelse, herunder om at afgørelserne ikke  

 kan indbringes for anden administrativ myndighed.
 Stk. 3. Landbrugs- og fiskeriministeren kan fastsætte  

 regler om private institutioners medvirken ved varetagelse af opgaver efter  

 loven eller efter regler fastsat i medfør af loven og om klage over  

 disse institutioners afgørelser.
§ 14. Landbrugs- og fiskeriministeren kan fastsætte  

 regler med henblik på opfyldelse af Det Europæiske  

 Fællesskabs direktiver og beslutninger om forhold, der er omfattet af  

 denne lov.
Landbrugs- og fiskeriministeren kan endvidere fastsætte de  

 bestemmelser, som er nødvendige for anvendelsen af Det  

 Europæiske Fællesskabs forordninger om forhold, som er omfattet  

 af denne lov.
§ 15. Medmindre højere straf er forskyldt efter den  

 øvrige lovgivning, straffes med bøde den, der 1)	undlader at efterkomme forbud eller påbud efter § 5, 2)	undlader at give oplysninger efter § 11, stk. 1, eller 3)	undlader at yde bistand efter § 11, stk. 1.
 Stk. 2. I regler, der udstedes i medfør af loven, kan  

 der fastsættes straf af bøde.
 § 16. Er en overtrædelse begået af et selskab, en  

 forening, en selvejende institution, en fond eller lignende, kan der  

 pålægges den juridiske person som sådan bødeansvar.  

 Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab  

 bødeansvar.
 § 17. Ransagning i sager om overtrædelse af  

 bestemmelserne i denne lov kan ske i overensstemmelse med retsplejelovens  

 regler om ransagning i sager, som efter loven kan medføre  

 frihedsstraf.
 § 18. Loven træder i kraft den 1. januar 1995.
 § 19. Loven gælder ikke for Færøerne og  

 Grønland, men kan ved kongelig anordning sættes i kraft for  

 Grønland med de afvigelser, som de særlige grønlandske  

 forhold tilsiger.
Givet på Christiansborg Slot, den 21. december  

 1994 Under Vor Kongelige Hånd og Segl Margrethe R.
