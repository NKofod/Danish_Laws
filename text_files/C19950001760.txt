Indledning Med lov nr. 418 af 1. juni 1994 er der bl.a. gennemført en ændring af lov  

 om byfornyelse og boligforbedring.
Der er foretaget en lang række ændringer i  

 loven samt det administrative grundlag for byfornyelsen.
Der er ligeledes  

 foretaget ændringer i lov om individuel boligstøtte, lov om leje, lov om  

 midlertidig regulering af boligforholdene og lov om lejeregulering i  

 erhvervslokaler m.v.
 En række af ændringerne er trådt i kraft den 1. juli 1994, medens andre  

 først er trådt i kraft den 1. januar 1995.
 Vedrørende ændringerne, der er trådt i kraft den 1. juli 1994 har disse  

 nærmere været omhandlet i Bygge- og Boligstyrelsens cirkulæreskrivelse af 27.  

 juni 1994 samt vejledning hertil af samme dato.
 Ændringerne i lejeloven, boligreguleringsloven og erhvervslejeloven  

 vedrører nødvendige ændringer i disse love som følge af de nye regler i  

 byfornyelsesloven om lejefastsættelsen.
 Ændringerne i boligstøtteloven vedrører navnlig ændrede regler for  

 aftrapning af byfornyelsesboligsikringen.
 Denne vejledning indeholder primært en gennemgang af ændringerne i lov om  

 byfornyelse og boligforbedring.
 Vejledningen er opdelt i følgende afsnit:
 1. Ændringer i lejefastsættelsen.
 2. Ændringer i boligstøtten.
 3. Mulighed for at vælge finansiering med nominallån.
4. Flere tilbud på byggelån.
Størrelsen af de  

 byggelånsrenter, der kan medregnes i de støtteberettigede udgifter.
 5. Ophævelse af reglerne vedrørende fremtidig sparet  

 vedligeholdelse.
6. Muligheder for at undgå sænkning af  

 vedligeholdelsesstandard i ejendomme, der skal byfornyes.
Samspil med anden  

 lovgivning.
 7. Frist for godkendelse af byggeregnskab.
 8. Forhøjelse af den statslige refusion for tab på  

 kommunale garantier.
 9. Konvertering.
 10. Forenkling af reglerne om midlertidig genhusning.
 11. Individuelt veto ved tilbygninger.
 12. Refusion af visse tilskud.
 13. Ungdomsboligfondens anvendelsesområde.
 14. Overgangsregler.
1.1. Ændret lejefastsættelse i § 60 Lejefastsættelsessystemet i den hidtil gældende byfornyelseslov har været  

 kendetegnet ved, at det i en række tilfælde medførte et huslejeniveau efter  

 byfornyelsen, som ikke afspejlede de samlede udgifter til forbedring af  

 ejendommen og boligerne.
Der er derfor indført et nyt lejefastsættelsessystem.
Dette gælder for  

 beslutninger efter byfornyelsesloven, hvortil der efter udgangen af 1994  

 meddeles kommunalbestyrelsen bindende tilsagn fra Bygge- og Boligstyrelsen.
 Det hidtil gældende lejefastsættelsessystem betyder i nogle tilfælde, at  

 kun en del af de egentlige forbedringer giver anledning til lejeforhøjelser,  

 idet lejelovgivningens begreb det lejedes værdi danner overgrænsen for  

 den huslejestigning, der lovligt kan opkræves som følge af  

 byfornyelsesarbejdernes gennemførelse.
 Et andet forhold, der efter de hidtil gældende regler har indflydelse på  

 lejens størrelse efter byfornyelsen, er boligministerens tilkendegivelse i  

 forbindelse med vedtagelsen af byfornyelsesloven i 1982 under et samråd med  

 Boligudvalget.
Boligministeren tilkendegav, at det f.eks. i de centrale bydele i  

 Københavns kommune vil være rimeligt at bevare ejendomme, hvor  

 ombygningsudgifterne udgør op til 4.500 kr. pr. m2, og at huslejen i sådanne  

 ejendomme ikke bør overstige 250-275 kr. pr.m2 pr. år.
Dette svarer  

 tilnærmelsesvis til 80 pct. af rammebeløbet for nyt almennyttigt byggeri og  

 vil pr. 1.1.1995 svare til ca. 7.850 kr. pr. m2 i investering og 500-525 kr.  

 pr. m2 i husleje.
De ovennævnte to forhold har haft som konsekvens, at forbedringer ikke  

 altid fuldt ud kunne medføre lejeforhøjelse.
Dette har dermed haft stor  

 betydning for opdelingen af de støtteberettigede ombygningsudgifter i  

 henholdsvis værdiforøgende og ikke-værdiforøgende udgifter og har derfor også  

 været af stor betydning for omfanget af de offentlige udgifter.
1.2. Lejeforhøjelse gennemføres fuldt ud efter § 60, stk. 3 Lejefastsættelsen er nu ændret således, at den lejestigning, der skyldes  

 forbedringsarbejderne, som udgangspunkt skal gennemføres fuldt ud, uanset at  

 den samlede leje herved bringes til at overstige det lejedes værdi.
 Som efter de hidtil gældende regler er det kun forbedringer i  

 lejelovgivningens forstand, der kan medføre lejeforhøjelse.
 Lejelovgivningens sondring mellem forbedringer, som øger boligens værdi,  

 og opretnings- og vedligeholdelsesarbejder, som ikke øger værdien, fastholdes  

 som grundlag for opdelingen af den støtteberettigede udgift i udgifter til  

 forbedring og i udgifter til vedligeholdelse og opretning.
 Udgifter til vedligeholdelse og opretning afholdt i forbindelse med  

 ejendommens eller boligens ombygning vil således fortsat ikke påvirke  

 lejen efter byfornyelse.
Der skal således i forbindelse med gennemførelsen af  

 byfornyelsesarbejderne være sket en forøgelse af leje- og brugsværdien, før  

 end der kan være tale om en lejeforhøjelse.
Er dette tilfældet, kan  

 lejeforhøjelsen gennemføres, selvom den samlede leje herefter kommer til at  

 overstige det lejedes værdi.
 Det er således forbedringsinvesteringens størrelse, der danner maksimum  

 for lejeforhøjelsens størrelse.
I ejendomme, der er uudlejede, eller hvor samtlige beboelseslejemål er  

 opsagt til fraflytning i forbindelse med gennemførelsen af byfornyelsen, kan  

 lejen dog efter byfornyelsen fastsættes til det lejedes værdi.
Dette gælder  

 dog ikke, såfremt summen af den gamle lovlige leje og lejeforhøjelsen  

 beregnet efter § 60, stk. 3, er højere.
I så fald skal denne leje anvendes.
Som nævnt er forbedringsinvesteringens størrelse maksimum for  

 lejeforhøjelsens størrelse.
Der er dog visse muligheder for at fravige  

 adgangen til at gennemføre lejeforhøjelserne fuldt ud.
Disse begrænsninger er  

 beskrevet nedenfor i pkt. 1.2.1 - 1.2.3.
1.2.1. Nyt loft for lejens maksimale størrelse For at lejen efter byfornyelsens gennemførelse ikke skal kunne stige til  

 et niveau ud over det rimelige, er der indført et nyt maksimalt niveau for  

 den samlede leje efter byfornyelsen.
Det maksimale niveau for lejen efter  

 byfornyelsesarbejdernes gennemførelse kan ikke overstige en  

 sammenligningsleje, der svarer til lejen i nyt almennyttigt byggeri i det  

 pågældende område.
Udgangspunktet for beregning af sammenligningslejen i nyt almennyttigt  

 boligbyggeri er det geografisk opdelte rammebeløb for en almennyttig bolig på  

 75 m2 inkl. grundudgift.
På baggrund heraf beregnes nettokapitaludgiften,  

 dvs. kapitaludgiften med fradrag af den offentlige støtte.
Til  

 nettokapitaludgiften lægges herefter de gennemsnitlige driftsudgifter for  

 nyere almennyttige afdelinger for at få den samlede leje.
Det maksimale lejeniveau vil hvert år pr. 1. januar blive reguleret på  

 baggrund af udviklingen i rammebeløbet i det forløbne år.
Det regulerede  

 lejeniveau vil gælde for alle lejemål i ejendomme omfattet af § 60, stk. 3,  

 hvor arbejderne afsluttes i det pågældende år, dvs. med skæringsdato i det  

 pågældende år.
Bygge- og Boligstyrelsen vil årligt udmelde  

 sammenligningslejen.
 Både det lejedes værdi og boligministerens tilkendegivelse fra 1982 om  

 lejeniveauet er således blevet erstattet af denne nye overgrænse.
 Der henvises til kommende bekendtgørelse om fastsættelse af det maksimale  

 lejeniveau for lejemål i ejendomme omfattet af byfornyelseslovens § 60, stk.  

 3.
1.2.2. Kommunal indflydelse på lejestørrelsen Kommunalbestyrelsen skal tage stilling til den første lejefastsættelse  

 eller lejeforhøjelse efter byfornyelsens gennemførelse.
Vilkårene for  

 forhøjelsen kan kun i særlige tilfælde efterprøves af huslejenævn eller  

 byfornyelsesnævn.
Der henvises herom til pkt. 1.2.3. og 1.4.
 Kommunalbestyrelsen pålægges således et ansvar over for såvel beboere som  

 ejere for, at det valgte boligudgiftsniveau er realistisk at gennemføre,  

 herunder også på længere sigt.
Kommunalbestyrelsen må i denne forbindelse være opmærksom på, at § 60,  

 stk. 8 og 10, gør det muligt for ejeren senere at gennemføre forhøjelse af  

 lejen pga. driftsudgiftsstigninger, ligesom lejen efter varsling vil stige  

 som følge af den årlige aftrapning af den offentlige støtte.
Der bør ved  

 godkendelsen af lejen efter byfornyelsen tages hensyn hertil.
 Det fremgår af bemærkningerne til lovændringerne, at der via en  

 tilkendegivelse fra boligministeren er skabt mulighed for, at  

 kommunalbestyrelsen ved sin godkendelse af lejen kan vælge at godkende et  

 lejeniveau, som inden for visse grænser kan variere uafhængigt af  

 forbedringsinvesteringens størrelse.
Kommunalbestyrelsen får således mulighed for på baggrund af en kvalitativ  

 vurdering af de enkelte boliger og beboelsesejendomme at vælge et rimeligt  

 lejeniveau.
Kommunalbestyrelsen kan herunder tage højde for de forskelle i  

 boligernes beliggenhed og attraktivitet, der kan være fra område til område.
 Endvidere har den enkelte kommunalbestyrelse mulighed for som led i den  

 kommunale boligpolitik at fastlægge et lejeniveau tilpasset de lokale  

 forhold, og i denne forbindelse godkende et boligudgiftsniveau, som er  

 realistisk at gennemføre.
 Det er indeholdt i boligministerens tilkendegivelse, at  

 kommunalbestyrelsen skal kunne fastlægge lejeniveauet i byfornyede ejendomme  

 i et interval mellem 83 og 100 pct. af lejen i nyt almennyttigt boligbyggeri  

 i området opgjort som nævnt ovenfor under punkt 1.2.1. Der kan således inden  

 for de nævnte grænser godkendes et lavere lejeniveau end det, som følger af  

 forbedringsinvesteringens størrelse.
 Lejen kan som nævnt oven for under punkt 1.2. ikke fastsættes højere end  

 summen af den lovlige førleje og forhøjelsen som følge af  

 forbedringsinvesteringen tillagt evt. afledte driftsudgifter.
 Kommunalbestyrelsen kan ikke godkende en leje, der ligger under de nævnte  

 83 pct. af lejen i nyt almennyttigt boligbyggeri, jf. dog om mulighederne for  

 lavere lejefastsættelse under punkt 1.2.3.
 Kommunalbestyrelsen kan naturligvis kun fastsætte lejen i det nævnte  

 interval, såfremt forbedringsudgifterne er af en sådan størrelse, at den  

 efterfølgende leje når op over 83 pct. af lejen i nyt almennyttigt byggeri i  

 området.
1.2.3. Lavere lejefastsættelse I § 60, stk. 6, er indført en adgang for huslejenævn/byfornyelsesnævn til  

 i konkrete tilfælde og efter den enkelte lejers, den enkelte udlejers eller  

 kommunalbestyrelsens anmodning at fastsætte en leje efter byfornyelsen, som  

 ligger under 83 pct. af lejen i nyt almennyttigt byggeri i området.
 Baggrunden herfor er, at det ikke kan udelukkes, at der kan forekomme  

 tilfælde, hvor den beskrevne lejefastsættelse vil kunne medføre en urimelig  

 leje i forhold til kvaliteten af det lejede.
 Det er en forudsætning for at anvende bestemmelsen, at den samlede leje i  

 lejemålet på grund af de gennemførte ombygningsarbejder efter  

 byfornyelsesloven kan fastsættes til mindst 83 pct. af lejen i nyt  

 almennyttigt boligbyggeri i området.
Bestemmelsen kan kun anvendes til at nedsætte lejen på grundlag af en  

 kvalitativ vurdering af den enkelte boligs arealudnyttelse, de nære  

 opholdsarealer og miljømæssige gener i den enkelte bolig.
Nævnene kan således  

 ikke nedsætte lejen med den begrundelse, at lejen er højere end det lejedes  

 værdi,jf. lejelovens § 47.
 Der er i medfør af lovens § 60, stk. 7, fastsat nærmere regler om  

 byfornyelsesnævns/huslejenævns afgørelser om fastsættelse af en lavere leje.  

 Der henvises til Bygge- og Boligstyrelsens bekendtgørelse nr. 1029 af 14.  

 december 1994.
Det fremgår heraf, at nævnet kan træffe afgørelse ud fra, om  

 arealudnyttelsen er væsentligt dårligere set i forhold til nyt almennyttigt  

 boligbyggeri i området, ligesom der kan tages hensyn til, om de umiddelbart  

 tilgrænsende udendørs opholdsarealer til ejendommen må anses for at være  

 utidssvarende.
Endelig kan nævnet træffe afgørelse om fastsættelse af en  

 lavere leje, såfremt den enkelte bolig er belastet af miljømæssige gener,  

 herunder manglende lys, luft eller isolering, uden at der dog er tale om  

 kondemnable forhold, som skal løses ved beslutningens gennemførelse.
1.2.4. Højere lejefastsættelse efter § 60, stk. 3 og 4 Som nævnt under punkt 1.2.1. kan der ikke godkendes en leje, som ligger  

 over lejen i nyt almennyttigt boligbyggeri.
Såfremt kommunalbestyrelsen  

 imidlertid er af den opfattelse, at der i helt særlige tilfælde bør  

 fastsættes en leje, der er højere end den almennyttige nybyggerileje, kan  

 godkendelse heraf ske, når Bygge- og Boligstyrelsen på kommunalbestyrelsens  

 anmodning har givet tilladelse hertil.
Tilladelse kan kun gives i særlige  

 tilfælde, hvor ejendommen har en særlig attraktiv beliggenhed, har særlige  

 arkitektoniske kvaliteter eller har høj bevarings- eller fredningsværdi.
 Det er en forudsætning, at forbedringsinvesteringens størrelse muliggør en  

 leje, som overstiger 100 pct. af nybyggerilejen.
Der er i Bygge- og Boligstyrelsens cirkulære nr. 189 af 31. oktober 1994  

 om godkendelse af højere leje i byfornyede ejendomme med særlige kvaliteter  

 fastsat regler om, at kommunalbestyrelsen skal indsende en indstilling til  

 Bygge- og Boligstyrelsen om det ønskede lejeniveau.
Kommunalbestyrelsen skal  

 endvidere redegøre for ejendommens særlige kvaliteter og angivne en  

 begrundelse for, hvorfor der ønskes fastsat en højere leje end lejen i nyt  

 almennyttigt boligbyggeri i området.
Herudover kan peges på endnu en mulighed for højere lejefastsættelse.
Som  

 nævnt under punkt 1.2. kan kommunalbestyrelsen som udgangspunkt ikke godkende  

 en leje, som ligger over det niveau, forbedringsinvesteringen vil medføre,  

 med mindre der er tale om en ubeboet ejendom, dvs. en ejendom, hvor samtlige  

 lejemål er uudlejede eller samtlige beboelseslejere er opsagt i forbindelse  

 med en beslutning efter byfornyelsesloven.
Det samme gælder for erhverv, der  

 ombygges til beboelse, og beboelse, der indrettes i uudnyttede arealer i  

 eksisterende beboelsesejendomme.
I disse tilfælde kan der godkendes en leje,  

 der svarer til det lejedes værdi også selvom denne måtte ligge højere end en  

 leje, forbedringen ville medføre.
1.3. Lejefastsættelse og varsling af lejeforhøjelse efter  

 byfornyelsesloven Som en konsekvens af det ændrede lejefastsættelsessystem løftes  

 lejefastsættelsen ud af lejelovgivningen for byfornyede boliger, der er  

 omfattet af en beslutning, hvortil der er meddelt bindende tilsagn efter  

 udgangen af 1994. Lejen fastsættes herefter alene i medfør af  

 byfornyelsesloven, og dette er gældende, sålænge der ydes støtte eller kunne  

 være ydet støtte efter byfornyelsesloven.
 Lejelovgivningens sondring mellem forbedringer, som øger boligens værdi,  

 og opretnings- og vedligeholdelsesarbejder, som ikke øger værdien, fastholdes  

 som grundlag for opdelingen af den støtteberettigede udgift i udgifter til  

 forbedring og i udgifter til vedligeholdelse og opretning.
 Udgifter til vedligeholdelse og opretning afholdt i forbindelse med  

 ejendommens eller boligens ombygning vil således fortsat ikke påvirke  

 lejen efter byfornyelsen.
Når kommunalbestyrelsen har godkendt den nye leje, som er en følge af  

 byfornyelsens gennemførelse, kan spørgsmålet om lejens størrelse i medfør af  

 § 60 a, stk. 4, ikke indbringes for huslejenævn eller byfornyelsesnævn.
Dette  

 gælder dog ikke i de tilfælde, der er nævnt i § 60 a, stk. 4, 2. og 3. pkt.  

 (indbringelse af opgørelsen af forbedringsudgiften) , § 60 a, stk. 5 og 6,  

 (indbringelse af kvaliteten af de gennemførte arbejder og indbringelse af  

 merlejestigning) samt § 60, stk. 6, (lavere lejefastsættelse).
 Undtagelsesbestemmelserne er omtalt under pkt. 1.2.3. og nedenfor under  

 pkt. 1.4.1. - 1.4.3.
 Bortset fra disse tilfælde kan kommunalbestyrelsens godkendelse af den nye  

 leje ikke underkendes af nævnene.
 Den første lejeforhøjelse som følge af de gennemførte forbedringer skal  

 ske i overensstemmelse med reglerne i byfornyelseslovens § 60 a, stk. 1.
 Lejelovens regler i § 66, stk. 1-4, om beboerrepræsentanternes rolle i  

 forbindelse med gennemførelse af forbedringer i ejendomme med  

 beboerrepræsentation finder således ikke anvendelse ved gennemførelse af den  

 første lejeforhøjelse som følge af byfornyelsesarbejdernes gennemførelse.
 Senere lejeforhøjelser som følge af forøgede driftsudgifter skal efter  

 styrelsens opfattelse varsles i overensstemmelse med bestemmelserne i  

 boligreguleringslovens §§ 12, 13 og 13 a.
 Lejeforhøjelser som følge af aftrapning af den offentlige støtte, jf. §  

 60, stk. 10, varsles dog efter lejelovens § 50.
Opmærksomheden henledes i denne forbindelse på de ændrede bestemmelser i  

 boligreguleringsloven.
I ejendomme med beboerrepræsentation skal  

 beboerrepræsentanterne i videre omfang end hidtil inddrages i drøftelse af  

 budgettet forud for varsling af lejeforhøjelser i overensstemmelse med  

 reglerne i boligreguleringslovens § 13, stk. 2.
1.4. Ændret lejefastsættelse efter § 60 a, stk. 4, 5 og 6 1.4.1. Indbringelse af opgørelsen af forbedringsudgiften efter § 60 a,  

 stk. 4, 2. og 3. pkt.
 I forbindelse med, at der gives ejeren tilsagn om offentlig støtte til  

 gennemførelsen af en beslutning efter byfornyelsesloven, tager  

 kommunalbestyrelsen foreløbig stilling til de støtteberettigede  

 ombygningsudgifters fordeling på værdiforøgende udgifter, dvs. forbedringer,  

 der kan medføre en lejeforhøjelse, og tabsgivende ombygningsudgifter, dvs.  

 typisk vedligeholdelses- og hovedistandsættelsesudgifter.
 Ved kommunalbestyrelsens godkendelse af ombygningsregnskabet tages der  

 endelig stilling til fordelingen af udgifterne på værdiforøgende og  

 tabsgivende udgifter.
 Kommunalbestyrelsens fordeling skal som nævnt under punkt 1.2. følge  

 lejelovgivningens regler herom.
Da denne fordeling er afgørende for fastsættelsen af lejen efter  

 byfornyelsen er der nu åbnet mulighed for, at de enkelte beboelseslejere kan  

 få huslejenævnet til at tage stilling til kommunens opgørelse af de udgifter,  

 der af kommunalbestyrelsen er anset for at være værdiforøgende, og som derfor  

 har dannet grundlag for en forhøjelse af lejen.
I ejendomme, der ikke er  

 omfattet af bestemmelserne i boligreguleringslovens kap.
II-V, kan  

 spørgsmålet indbringes for byfornyelsesnævnet.
 Indbringelse skal senest ske 6 uger efter, at det endelige krav om  

 lejeforhøjelse er modtaget af lejeren.
1.4.2. Indbringelse af kvaliteten af de gennemførte arbejder efter §  

 60 a, stk. 5 Beboelseslejere, som på grundlag af en syns- og skønsrapport kan godtgøre,  

 at kvaliteten af de gennemførte arbejder afviger væsentligt fra den kvalitet,  

 som ligger til grund for udbudsmaterialet, kan få ændret kommunalbestyrelsens  

 godkendelse af lejefastsættelsen.
I så fald kan lejerne anmode  

 byfornyelsesnævnet/huslejenævnet om at tage stilling til, om der foreligger  

 en sådan forskel, at det skal pålægges kommunalbestyrelsen at foretage en  

 fornyet vurdering af, i hvilket omfang de gennemførte ombygningsarbejder kan  

 danne grundlag for en lejeforhøjelse.
Syns- og skønsrapporten udgør den uvildige og saglige dokumentation for,  

 at der i givet fald er forskel i kvalitet mellem projekt og gennemførte  

 arbejder.
Nævnet skal således på grundlag heraf tage stilling til, om der  

 foreligger så væsentlig en forskel, at dette efter nævnets opfattelse bør få  

 konsekvenser for lejeforhøjelsens størrelse.
Nævnet skal ikke tage stilling til, om den godkendte leje svarer til  

 kvaliteten, dvs. nævnet skal ikke vurdere det lejedes værdi.
Nævnet skal  

 alene tage stilling til, om den opnåede kvalitet svarer til den kvalitet, der  

 ville kunne forventes i henhold til udbudsmaterialet og til den omkostning,  

 som fremgår af det af kommunalbestyrelsen godkendte licitationsresultat.
1.4.3. Indbrigelse af merlejestigning efter § 60 a, stk. 6 Det fremgår af bestemmelsen i § 60 a, stk. 6, at kommunalbestyrelsen i  

 forbindelse med meddelelse af støttetilsagn skal fastsætte en forventet  

 lejeforhøjelse for det enkelte lejemål som følge af ombygningsarbejderne.  

 Fastsættelsen af lejeforhøjelsen sker i forbindelse med kommunalbestyrelsens  

 godkendelse af resultatet af det offentlige udbud af ombygningsarbejderne.  

 Den forventede lejeforhøjelse kan kun fastsættes af kommunalbestyrelsen i  

 overensstemmelse med reglerne i § 60.
Såfremt kommunalbestyrelsen godkender en leje, der overstiger den  

 stigning, som kommunalbestyrelsen har fastsat i forbindelse med meddelelse af  

 tilsagn om offentlig støtte som udgangspunkt for projektet, har de enkelte  

 beboelseslejere i udlejningsejendomme fået adgang til at klage til  

 huslejenævn/byfornyelsesnævn.
Lejerne kan indbringe den del af  

 lejestigningen, som overstiger ovenævnte stigning.
Såfremt lejerne får  

 medhold, kan lejeforhøjelsen nedsættes til det af kommunen fastsatte niveau i  

 forbindelse med meddelelse af tilsagn om offentlig støtte.
 Der er i medfør af § 60 a, stk. 7, fastsat nærmere regler om indbringelse  

 af merlejestigningen i Bygge- og Boligstyrelsens bekendtgørelse nr. 1029 af  

 14. december 1994. Det fremgår heraf:
a.
Udgangspunktet for indbringelsesadgangen er det af lejerne accepterede  

 og af kommunen godkendte ombygningsprojekt.
Endvidere det antagne og af  

 kommunalbestyrelsen godkendte licitationsresultat og kommunalbestyrelsens  

 tilsagn.
Herunder kommunalbestyrelsens fordeling af den støtteberettigede  

 udgift i udgifter til forbedringer, som medfører huslejeforøgelse og i  

 udgifter til vedligeholdelse, som ikke medfører huslejeforøgelse samt  

 kommunalbestyrelsens fastsættelse af den forventede husleje efter  

 byfornyelsen for hvert enkelt lejemål på dette grundlag.
b.
Såfremt den endelige lejeforhøjelse overstiger den under punkt a  

 opgjorte lejestigning, kan merstigningen indbringes for nævnet.  

 Merstigninger, som kan henføres til projektændringer, ændret kvalitet mv. kan  

 således indbringes.
Den del af merstigningen, som kan henføres til den  

 almindelige prisstigning, kan ikke indbringes.
c.
Nævnet skal vurdere, hvorvidt den samlede stigning - altså såvel den  

 under punkt a opgjorte stigning og merstigningen - er udtryk for, at der er  

 opnået en større kvalitet end den kvalitet, der oprindelig var tænkt opnået i  

 henhold til det godkendte projekt.
 For så vidt nævnet vurderer, at kvalitet og stigning ikke svarer til  

 hinanden, kan nævnet nedsætte stigningen, dog ikke lavere end til den  

 lejestigning, som er opgjort under punkt a, dvs. den af lejerne accepterede  

 stigning.
 Ved anvendelsen af udtrykket »offentligt udbud« i § 60 a, stk. 5  

 og 6, er der ikke tilsigtet nogen indskrænkning i anvendelsen af begrænset  

 udbud (indbudt licitation).
 1.5. Ændringer i lejelovgivningen mv.
1.5.1. Henlæggelser til fornyelse af tekniske installationer Der er hidtil efter reglerne i Boligstyrelsens cirkulære af 3. juli 1986  

 om offentlig støtte til byfornyelse og boligforbedring  

 (finansieringscirkulæret) sket en reduktion af de støtteberettigede  

 ombygningsudgifter, såfremt der som led i byfornyelsen er foretaget  

 udskiftning af installationer, hvortil der har været foretaget henlæggelser  

 til fornyelser efter reglerne i boligreguleringsloven.
 Muligheden for at medtage henlæggelser til fornyelse af tekniske  

 installationer som en driftsudgift i budgettet er ophævet med virkning fra 1.  

 januar 1995, jf. boligreguleringslovens § 8. Samtidig er et beløb, svarende  

 til hvad, der blev eller kunne være henlagt ved udgangen af 1994, overført  

 med 1/3 til den udvendige vedligeholdelseskonto efter boligreguleringslovens  

 § 18, 1/3 til den bundne vedligeholdelseskonto efter boligreguleringens § 18  

 b og 1/3 til forøgelse af kapitalafkastet, jf. samme lovs § 9.
 Som følge af disse ændringer skal der ikke længere reduceres herfor i de  

 støtteberettigede ombygningsudgifter.
1.5.2. Varmeregnskaber Ved en ændring af lejeloven er bestemmelserne om varmeregnskaber ændret.  

 Ved leverancer fra kollektive varmeforsyningsanlæg, der foretager en særskilt  

 opgørelse af selve brændselsudgiften, skal der i varmeregnskabet optages den  

 fulde udgift til varmeleverancen, uanset om udgifterne vedrører brændsel  

 eller ej. Ændringen skal finde sted fra det varmeregnskabsår, der begynder  

 efter udgangen af december måned 1994.
 Når en del af de udgifter til opvarmning, der tidligere var indeholdt i  

 lejen, nu i stedet for skal opkræves over varmeregnskabet, skal der foretages  

 en tilsvarende forholdsmæssig nedsættelse af lejen.
Det er ikke hensigten, at dette i byfornyede ejendomme skal medføre et  

 generelt lavere niveau for den maksimale lejes størrelse.
Der vil være ikke  

 ubetydelige fordele for beboerne ved, at der som led i byfornyelsen indlægges  

 fjernvarme i en ejendom uden centralvarme, herunder lavere fremtidige  

 varmeudgifter.
 Kommunalbestyrelsen må ved sin godkendelse af lejen være opmærksom på, om  

 ændringen af reglerne om varmeregnskaber herefter vil medføre ændringer i  

 lejernes nettoudgifter til husleje og opvarmning, og om dette forhold skal  

 have indvirkning på det niveau, der godkendes efter byfornyelsen.
 Det bemærkes i denne forbindelse, at de gældende regler har kunnet  

 medføre, at en lejer på grund af de nuværende varmeregnskabsregler og  

 boligstøtteregler i det første år efter byfornyelsens gennemførelse kunne få  

 den samme eller en lavere boligudgift inklusive varme end før byfornyelsen,  

 såfremt der som led i byfornyelsen blev etableret fjernvarme i stedet for  

 eksempelvis petroleumsopvarmning.
1.5.3. Lejerens vedligeholdelsespligt Udgangspunktet for kommunalbestyrelsens godkendelse af den nye leje i  

 byfornyede ejendomme bør være, at den leje, der godkendes, er udtryk for den  

 samlede leje, hvadenten der er tale om driftsudgifter, hensættelser til  

 udvendig og indvendig vedligeholdelse eller forbedringsforhøjelser.
Kommunalbestyrelsen bør i forbindelse med lejegodkendelsen være opmærksom  

 på, om der er indgået aftaler mellem lejer og udlejer om, hvem den indvendige  

 og udvendige vedligeholdelse påhviler.
Dette forhold vil påvirke lejens  

 størrelse.
1.6. Senere lejeforhøjelser efter § 60, stk. 8, som følge af  

 driftsudgiftsstigninger Den efterfølgende regulering af lejen sker efter samme principper, som  

 gælder i ejendomme, hvor boligreguleringslovens bestemmelser i kap.
II om  

 huslejeregulering gælder.
Dette indebærer, at lejen i hele den periode, hvor  

 der ydes eller kunne være ydet offentlig støtte, reguleres på samme måde som  

 omkostningsbestemt leje efter boligreguleringslovens bestemmelser.
Varsling af lejeforhøjelser som følge af driftsudgiftsstigninger skal  

 efter Bygge- og Boligstyrelsens opfattelse ske efter reglerne i kap.
II i  

 boligreguleringsloven.
Opmærksomheden henledes på, at de nye bestemmelser i  

 boligreguleringslovens kap.
IV A om huslejeregulering for mindre ejendomme  

 ikke får betydning for ejendomme, der er omfattet af en beslutning efter  

 byfornyelsesloven, idet § 60, stk. 8, alene henviser til  

 boligreguleringslovens kap.
II.
 Det bemærkes, at senere lejeforhøjelser og varsling heraf efter Bygge- og  

 Boligstyrelsens opfattelse sker med hjemmel i byfornyelseslovens § 60, stk.  

 8, og § 60 a, stk. 1.
For ejendomme, der ikke på forhånd er omfattet af bestemmelserne i  

 boligreguleringslovens kap.
III, medfører dette, at der ikke er pligt til at  

 foretage binding af vedligeholdelsesbeløb i Grundejernes Investeringsfond  

 efter boligreguleringslovens bestemmelser herom.
I byfornyede og boligforbedrede beboelsesejendomme skal senere  

 lejestigninger således varsles på samme måde som for ejendomme, der er  

 omfattet af boligreguleringslovens kap.
II.
Endvidere skal der afsættes beløb  

 til vedligeholdelse og føres konto herover i samme omfang som for ejendomme  

 omfattet af lovens kap.
II, uden at disse beløb skal bindes i Grundejernes  

 Investeringsfond.
Dette gælder småejendomme og andre uregulerede ejendomme.
Reglerne om senere lejefastsættelse gælder dog ikke for almennyttigt  

 boligbyggeri og erhvervslejemål.
Senere lejeforhøjelser må her ske efter  

 henholdsvis boligbyggeriloven og erhvervslejeloven.
1.7. Klage over senere lejeforhøjelser Kravet om, at kommunalbestyrelsen skal godkende alle senere  

 lejeforhøjelser i hele den periode, hvor der ydes eller kunne være ydet  

 offentlig støtte til ombygningsudgifterne, er nu ophævet med virkning for  

 ejendomme, hvor lejen efter byfornyelsen fastsættes efter de nye regler.
Kommunalbestyrelsen skal dog fortsat godkende senere lejeforhøjelser i  

 ejendomme, hvor lejen er fastsat efter de hidtil gældende regler i  

 byfornyelseslovens kap.
VII.
 Klage over den efterfølgende lejeregulering efter de nye regler i den  

 periode, hvor der ydes eller kunne være ydet offentlig støtte, vil af hver  

 enkelt lejer kunne indbringes for huslejenævnet i kommuner med  

 huslejeregulering, og for byfornyelsesnævnet i andre kommuner.
Endvidere er der efter § 60, a, stk. 8, mulighed for, at  

 kommunalbestyrelsen kan indbringe senere lejeforhøjelser for huslejenævn  

 henholdsvis byfornyelsesnævn.
Dette giver kommunalbestyrelsen mulighed for  

 fortsat at få indflydelse på lejeniveauet i konkret byfornyede ejendomme,  

 selvom senere lejeforhøjelser i støtteperioden ikke længere skal godkendes af  

 kommunalbestyrelsen.
1.8. Anfægtelse af lejen før byfornyelse efter § 62, stk. 2 I forbindelse med det ændrede lejefastsættelsessystem er der sket  

 ændringer i kommunalbestyrelsens muligheder for at få prøvet lovligheden af  

 den leje, der opkræves, før byfornyelsen igangsættes.
Størrelsen af førlejen  

 spiller en væsentlig rolle for opdelingen af den støtteberettigede udgift,  

 idet førlejen er afgørende for, hvor meget plads der i den efterfølgende  

 husleje er til betaling af kapitalydelser på de investeringer, der er  

 foretaget i henhold til byfornyelsesbeslutningen.
 Bestemmelsen i § 62, stk. 2, er skærpet på tre punkter.
 Kommunalbestyrelsen har nu pligt til - i modsætning til tidligere, hvor  

 det var en ret for kommunalbestyrelsen - at indbringe spørgsmålet om  

 størrelsen af den gamle leje for huslejenævn eller boligret, såfremt den  

 skønner, at lejen overstiger det lejedes værdi.
 Perioden for anfægtelse af forhøjelser af lejen er udvidet fra 18 til 36  

 måneder inden bekendtgørelse af beslutningen.
 Kommunalbestyrelsens pligt til at anfægte den hidtidige leje omfatter nu  

 også forhøjelser af lejen, der er foretaget i forbindelse med genudlejning.
1.9. Almennyttige boliger De nye bestemmelser i § 60, stk. 3-6, om lejefastsættelse gælder  

 tilsvarende for ejendomme, som ejes af alemenyttige boligselskaber.
Det er således muligt for kommunalbestyrelsen at godkende en husleje efter  

 byfornyelsen op til et niveau svarende til lejen i nyt almennyttigt  

 boligbyggeri i området - eller højere med Bygge- og Boligstyrelsens  

 godkendelse - ligesom det er muligt at benytte bestemmelsen i § 60, stk. 6,  

 til at få godkendt en lavere boligafgift.
Der henvises til det ovenfor  

 anførte i pkt. 1.1 og 1.2.
Endvidere gælder klagebestemmelserne i § 60 a, stk. 4-6, tilsvarende for  

 ejendomme ejet af almennyttige selskaber.
Der henvises herom til det ovenfor  

 anførte i pkt. 1.4.
 Derimod finder bestemmelserne om senere lejefastsættelse ikke anvendelse  

 for ejendomme ejet af almennyttige selskaber, jf. § 60, stk. 9.
1.10. Private andelsboliger De nye bestemmelser i § 60, stk. 3-6, om lejefastsættelse gælder  

 tilsvarende for private andelsboliger, jf. lovens § 60 b.
 Det er således muligt for kommunalbestyrelsen at godkende boligafgifter  

 efter byfornyelsen op til et niveau svarende til nyt almennyttigt  

 boligbyggeri i området - eller højere med Bygge- og Boligstyrelsens  

 godkendelse - ligesom andelshaverne kan benytte bestemmelsen i § 60, stk. 6,  

 til at få godkendt en lavere boligafgift.
 Der henvises til det ovenfor anførte i pkt. 1.1 og 1.2.
 Bestemmelserne om senere lejefastsættelse samt klagebestemmelserne i § 60  

 a gælder ikke for andelshavere.
2. Ændringer i boligstøtteloven Ændringerne i boligstøtteloven vedrører ændrede regler for aftrapning af  

 byfornyelsesboligsikringen. Ændringen medfører, at såfremt lejen er fastsat  

 efter de nye regler i byfornyelsesloven, dvs. at der er givet tilsagn fra  

 Bygge- og Boligstyrelsen til beslutningen 1. januar 1995 eller senere,  

 aftrappes den særlige byfornyelsesboligsikring, således at  

 byfornyelsesboligsikring det første år beregnes som 80 pct. henholdsvis 90  

 pct. af lejestigningen.
Dette indebærer, at lejeren i det første år efter  

 byfornyelsens gennemførelse selv skal betale 20 pct. henholdsvis 10 pct. af  

 lejestigningen i modsætning til efter de gældende regler, hvor hele  

 stigningen vil kunne dækkes af byfornyelsesboligsikringen, såfremt lejen og  

 støtten ikke overstiger boligstøttelovens maksima.
Samtidig er der for disse sager sket en ændring af reglerne, således at  

 den særlige boligsikring kan ydes til forskellen mellem lejen før  

 byfornyelsen efter fradrag af boligstøtte og den til enhver tid gældende leje  

 i lejligheden.
Der ydes således også byfornyelsesboligsikring til den leje,  

 der før byfornyelsen blev dækket af almindelig boligstøtte.
Det understreges, at såfremt lejefastsættelsen sker efter gældende regler  

 i kap.
VII, jf. lovbekendtgørelse nr. 658 af 11. august 1993, finder  

 ovennævnte ændringer af boligstøtteloven ikke anvendelse.
3. Mulighed for at vælge finansiering med nominallån Efter de hidtil gældende regler er det kun ejere af private  

 udlejningsejendomme, som frit kan vælge, om de værdiforøgende udgifter skal  

 finansieres med indekslån, hvortil den offentlige støtte ydes som  

 ydelsesstøtte, eller med 30-årige nominallån, hvortil den offentlige støtte  

 ydes som ydelsesbidrag.
 Muligheden for at vælge mellem indekslån og nominallån er nu i lovens §  

 59, stk. 3 og stk. 4, udvidet til at gælde ejere af alle ejendomstyper.
 I § 59, stk. 3, fastsættes, at de værdiforøgende udgifter i  

ejerboliger samt i ejendomme, hvor ejeren på tilsagnstidspunktet selv  

 anvender mindst 80 pct. af bruttoetagearealet til erhvervsformål, efter  

 ejerens valg kan finansieres med nominallån eller med indekslån.
Finansieres de værdiforøgende ombygningsudgifter med indekslån, kan  

 kommunalbestyrelsen meddele tilsagn om ydelsesstøtte.
Finansieres de  

 værdiforøgende udgifter med nominallån, ydes der derimod ikke  

 offentlig støtte i form af ydelsesbidrag til ejerboliger og ejendomme  

 omfattet af § 59, stk. 3.
 Bestemmelsen indebærer til gengæld, at kommunalbestyrelsen får mulighed  

 for - uanset om ejeren har valgt finansiering med indekslån eller nominallån  

 - at yde garanti for den del af finansieringen, som ikke kan gennemføres,  

 medmindre der stilles særlig sikkerhed for långivningen, jf. § 58.
Ejerens valgfrihed mellem indekslån eller nominallån til finansiering af  

 værdiforøgende arbejder i andre ejendomme er reguleret i lovens § 59,  

 stk. 4. Bestemmelsen omfatter hovedsageligt kommunalt ejede ejendomme,  

 herunder ejendomme, som kommunen råder over i forbindelse med byfornyelsen,  

 private andelsboligforeninger, almennyttige boliger, ungdomsboliger og lette  

 kollektivboliger opført af selvejende institutioner.
Til ejere af disse andre  

 ejendomme kan kommunalbestyrelsen give tilsagn om, at den offentlige støtte  

 ydes enten som ydelsesstøtte til indekslånet eller som ydelsesbidrag til  

 nominallånet.
 Bestemmelserne om ejernes mulighed for at vælge finansiering af de  

 værdiforøgende udgifter trådte i kraft d. 1. juli 1994 og gælder for alle  

 ejendomme, uanset hvornår der er meddelt tilsagn til ejeren af ejendommen.  

 Det er dog en betingelse, at der ikke inden d. 1. juli 1994 helt eller  

 delvist er udbetalt indekslån til dækning af de støtteberettigede udgifter.
 Bestemmelserne gælder tilsvarende for ejendomme omfattet af en godkendt  

 saneringsplan.
 Der henvises iøvrigt til § 2 i Bygge- og Boligstyrelsens  

 cirkulæreskrivelse af 27. juni 1994.
4. Flere tilbud på byggelån samt størrelsen af  

 byggelånsrenter, der kan medregnes i de støtteberettigede udgifter 4.1. Flere tilbud på byggelån Med henblik på at reducere udgifterne til byggelånsrenter mest muligt er  

 det ved Bygge- og Boligstyrelsens cirkulæreskrivelse af 27.juni 1994 pålagt  

 kommunalbestyrelsen som vilkår for tilsagn, som meddeles den 1. juli 1994  

 eller senere, at stille krav om, at ejeren indhenter flere tilbud på  

 byggelån.
 Kommunalbestyrelsen kan kun godkende, at der i den støtteberettigede  

 udgift medtages udgifter til byggelånsrenter beregnet på grundlag af det  

 tilbud, som ud fra en samlet vurdering er mest fordelagtigt.
Ved vurderingen af de indhentede tilbuds relative fordelagtighed må der  

 først og fremmest lægges vægt på byggelånets effektive forrentning.
Dog bør  

 også behovet for offentlig garanti for byggelånet indgå i vurderingen, da  

 eventuel offentlig garantistillelse bør have konsekvenser for størrelsen af  

 byggelånsrenten.
Kommunalbestyrelsen bør derfor på det tidligst mulige  

 tidspunkt tilkendegive over for ejeren, om der vil blive ydet en sådan  

 garanti.
4.2. Størrelsen af byggelånsrenter, der kan medregnes i de  

 støtteberettigede udgifter Adgangen til fuldt ud at medtage de godkendte byggelånsrenter i den  

 støtteberettigede udgift er blevet reduceret ved indsættelsen af bestemmelsen  

 i lovens § 59, stk. 2, nr. 4. Bestemmelsen gælder for de støtteberettigede  

 udgifter, der vedrører ikke-værdiforøgende udgifter - det såkaldte  

 ombygningstab, der er omtalt i lovens § 59, stk. 5 og 6.
 Baggrunden herfor er, at der for byggelån til finansiering af  

 ombygningstabet, er mulighed for både at opnå skattefradrag for  

 byggelånsrenterne og modtage et skattefrit tilskud til dækning af renterne.
Af administrative grunde er der i bestemmelsen fastsat en fast procentdel  

 for størrelsen af de byggelånsrenter, der kan medtages under de  

 støtteberettigede udgifter.
Bestemmelsen tager således ikke hensyn til, om  

 den enkelte ejer i det enkelte år har en skattepligtig indkomst, der muliggør  

 fradrag for alle byggelånsrenter.Der gøres opmærksom på, at skattemæssigt  

 underskud kan fremføres til fradrag i den skattepligtige indkomst i op til 5  

 år.
 I bestemmelsen sondres der mellem, om ejendommen ejes af et  

 indkomstskattepligtigt selskab eller en indkomstskattepligtig person.  

 Bestemmelsen omfatter således ikke ejere som kommuner og almennyttige  

 boligselskaber samt private andelsboligforeninger, der ikke udlejer lokaler.
 For så vidt angår private andelsboligforeninger, der udlejer lokaler, skal  

 man dog være opmærksom på, at disse er omfattet af skattepligtsbestemmelserne  

 i selskabsskatteloven, således at lejeindtægter ved udleje til ikke-medlemmer  

 betragtes som indtægt ved erhvervsmæssig virksomhed.
Private andelsboligforeninger, der udlejer enkelte lejligheder eller  

 erhvervslejemål, bliver ikke fuldt ud omfattet af reglerne om, at kun en  

 begrænset del af byggelånsrenterne kan medtages som støtteberettigede  

 udgifter.
De nye regler finder således kun anvendelse i det samme omfang, som  

 den fordelingsnøgle, som iøvrigt anvendes ved opgørelse af foreningens  

 skattepligtige indkomst, tilsiger det.
 De nye regler får således kun betydning for byggelånsrenter vedrørende  

 ombygningstabet i de udlejede dele af ejendommens bygninger.
 For ejendomme ejet af et indkomstskattepligtigt selskab kan alene medtages  

 66 pct. af de byggelånsrenter, som vedrører de ikke-værdiforøgende udgifter i  

 den støtteberettigede udgift, mens indkomstskattepligtige personer alene kan  

 medtage 56 pct. af de tilsvarende byggelånsrenter.
 De samlede byggelånsrenter fordeles på værdiforøgende og  

 ikke-værdiforøgende arbejder forholdsmæssigt svarende til fordelingen mellem  

 disse arbejder i det samlede byggeregnskab.
 Bestemmelsen finder anvendelse på ejendomme, hvor ejeren får meddelt  

 tilsagn om offentlig støtte til ombygningen den 1. juli 1994 eller senere.  

 Bestemmelsen omfatter således ikke mertilsagn til tilsagn, der er meddelt  

 inden denne dato.
5. Ophævelse af reglerne vedr. fremtidig sparet  

 vedligeholdelse I Boligstyrelsens cirkulære nr. 92 af 3. juli 1986 om offentlig støtte til  

 byfornyelse og boligforbedring m.v. (finansieringscirkulæret), er der i  

 afsnit 3.2.2.2. angående driftsbesparelser angivet de hidtil gældende regler  

 vedrørende sparet fremtidig vedligeholdelse.
 Disse regler er ophævet ved Bygge- og Boligstyrelsens cirkulæreskrivelse  

 af 27. juni 1994, således at der ikke fremover ved opdelingen af den  

 støtteberettigede udgift i forbedrings- og vedligeholdelsesudgifter skal  

 tages hensyn til den fremtidige sparede vedligeholdelse af ejendommen, som  

 gennemførelsen af byfornyelsesarbejderne medfører.
 Ophævelsen af bestemmelserne om fremtidig sparet vedligeholdelse er et led  

 i sikringen af tilstrækkelige midler til den byfornyede ejendoms fortsatte og  

 løbende vedligeholdelse.
 Når der ikke fremover skal tages hensyn til den fremtidige sparede  

 vedligeholdelse, kan de lovpligtige hensættelser til vedligeholdelse helt og  

 fuldt anvendes til den løbende vedligeholdelse og ikke delvist gå til  

 betaling af ydelser på det lån (tabsindekslånet), der finansierer den  

 opretning, som gennemføres i forbindelse med byfornyelsen.
 Opmærksomheden henledes på, at ophævelse af reglerne om fremtidig sparet  

 vedligeholdelse omfatter alle ejendomme, hvor ejeren ikke inden 1. juli 1994  

 helt eller delvist har fået udbetalt lån til dækning af ombygningsudgifterne,  

 uanset om ejendommen er omfattet af en godkendt saneringsplan eller en  

 beslutning efter byfornyelsesloven.
6. Muligheder for at undgå sænkning af  

 vedligeholdelsesstandard i ejendomme, der skal byfornyes.
Samspil med anden  

 lovgivning Kommunen har efter gældende regler forskellige instrumenter til at  

 modvirke, at der spekuleres i at lade ejendomme forfalde, inden disse bliver  

 omfattet af en beslutning efter byfornyelsesloven.
Kommunen har bl.a. mulighed for at anvende byggelovgivningen.
Der er heri  

 bestemmelser om, at bebyggelse samt ejendommens ubebyggede arealer og derpå  

 værende indretninger skal holdes i forsvarlig stand, således at de ikke  

 frembyder fare for ejendommens beboere eller andre eller på anden måde er  

 behæftet med væsentlige mangler.
Endvidere skal ejendommen holdes i en under  

 hensyn til beliggenheden sømmelig stand.
Efter regler i boligreguleringsloven har lejeren en almindelig adgang til  

 at indbringe spørgsmålet om eventuel manglende overholdelse af  

 vedligeholdelsespligten for huslejenævnet.
Nævnet kan pålægge udlejeren at  

 lade bestemte arbejder udføre og fastsætte nærmere regler herom, herunder  

 fastsætte en tidsfrist for det enkelte arbejdes fuldførelse.
 Har udlejer ikke udført vedligeholdelsesarbejder samt forbedringsarbejder  

 inden den af huslejenævnet fastsatte frist, kan Grundejernes Investeringsfond  

 på begæring af en lejer lade de nævnte arbejder udføre for udlejerens  

 regning, uanset om udlejeren har indbragt huslejenævnets afgørelse for  

 domstolene.
 Man skal endvidere henlede opmærksomheden på bestemmelserne i lov om  

 tvungen administration af udlejningsejendomme, hvorefter huslejenævn/boligret  

 bl.a. på begæring af beboerrepræsentanter eller et flertal af lejerne kan  

 beslutte, at en ejendom skal administreres på ejerens vegne.
Kommunen bør herudover udarbejde en overordnet strategi for  

 byfornyelsesindsatsen.
Det er i en række tilfælde konstateret, at den løbende  

 vedligeholdelse af ejendomme sættes i stå, indtil det afklares om ejendommene  

 omfattes af beslutninger efter byfornyelsesloven.
Kommunens strategi bør  

 derfor formuleres således, at dette i videst muligt omfang undgås.
 Kommunen kan således efter vurdering af de lokale forhold træffe  

 beslutning om at udpege de enkelte byfornyelses- eller  

 boligforbedringsområder samt angive række- og tidsfølgen for gennemførelse af  

 beslutningerne og angive, hvornår de forskellige foranstaltninger forventes  

 afsluttet.
 Med henblik på en besparelse i tidsforløbet for tilvejebringelse af  

 byfornyelses- og boligforbedringsbeslutninger bør kommunalbestyrelsen navnlig  

 være opmærksom på lovens muligheder for forenklet procedure og metodefrihed  

 for kommunalbestyrelsen.
Kommunen bør endvidere foretage en tæt tidsmæssig koordinering af  

 planlægning og gennemførelse af byfornyelsen.
Derved undgås, at de enkelte  

 ejendomme yderligere forfalder med stigende offentlige udgifter til følge.
 Kommunen kan tillige beslutte at gennemføre spredt byfornyelse - eventuelt  

 med det sigte at udnytte en afsmittende virkning på den ustøttede byfornyelse  

 fremfor karrevis byfornyelse.
Det er erfaringen fra en række kommuners byfornyelsesindsats gennem de  

 senere år, at kommunen samtidig kan udnytte samspillet med den øvrige  

 lovgivning, som har til hensigt at motivere til istandsættelse og  

 modernisering af den eksisterende boligmasse.
Der sigtes herved til lov om  

 privat byfornyelse samt forskellige muligheder for at opnå tilskud til  

 forbedring, modernisering og istandsættelse af boliger.
Navnlig kan henvises  

 til tilskud til omstilling af ældre boliger til kraftvarme, tilskud til  

 energibesparende foranstaltninger i pensionisters boliger og tilskud til  

 udnyttelse af vedvarende energi.
Kommunerne skal samtidig være opmærksom på  

 eventuelle muligheder for at kombinere de forskellige tilskud.
 Kommunernes mulighed for at udnytte et vist samspil mellem den offentlige  

 byfornyelse og disse tilskudsordninger herunder især lov om privat  

 byfornyelse kan f.eks. ske ved, at kommunen tilkendegiver, at et bestemt  

 område eller bestemte ejendomme ikke i en overskuelig årrække kan forventes  

 at blive omfattet af den offentligt støttede byfornyelse.
 En sådan tilkendegivelse bør suppleres med en aktiv informations- og  

 rådgivningsindsats vedr. privat byfornyelse samt de forskellige  

 støttemuligheder, således at private og almennyttige ejere, lejere og  

 andelshavere bliver mere opmærksomme på de muligheder, de forskellige love  

 indeholder.
 Herved kan den private byfornyelse medvirke til at undgå, at ejendommene  

 forfalder i en sådan grad, at det bliver nødvendigt at træffe beslutning om  

 offentligt støttet byfornyelse.
 De offentlige byfornyelsesmidler kan således anvendes mere målrettet mod  

 projekter, hvor der vil være den bedste effekt af indsatsen, ligesom midlerne  

 strækkes længere.
7. Frist for godkendelse af byggeregnskab Der er ved ændring af lovens § 62 a indført en frist på 6 måneder for  

 kommunalbestyrelsens endelige godkendelse af ejerens regnskab over de  

 støtteberettigede udgifter (ombygningsregnskabet). Baggrunden for denne  

 ændring er at tilgodese såvel boligejernes krav om en hurtig  

 regnskabsgodkendelse som de kommunale forvaltningers behov for en rimelig  

 grad af fleksibilitet i arbejdets tilrettelæggelse.
 6 måneders-fristen løber fra det tidspunkt, hvor ejeren efter  

 kommunalbestyrelsens skøn har afgivet fyldestgørende oplysninger, evt. efter  

 at kommunalbestyrelsen har anmodet om indsendelse af supplerende oplysninger,  

 således at regnskabsoplysningerne muliggør godkendelsen.
 Af hensyn til de konsekvenser, det kan have for ejeren ikke rettidigt at  

 indsende endeligt ombygningsregnskab, forudsætter fristen, at  

 kommunalbestyrelsen umiddelbart efter ejerens indsendelse af regnskabet  

 rekvirerer nødvendige supplerende regnskabsoplysninger.
 Opmærksomheden henledes i denne forbindelse på, at efter Boligstyrelsens  

 cirkulære af 3. juli 1986 om offentlig støtte til byfornyelse og  

 boligforbedring m.v. pkt. 4.6. er ejeren forpligtet til at aflevere  

 fyldestgørende regnskabsmateriale, der gør det muligt for kommunen at  

 foretage regnskabsgodkendelsen inden 3 måneder efter den fysiske  

 færdiggørelse af byfornyelsesarbejderne.
 Såfremt kommunalbestyrelsen ikke godkender ombygningsregnskabet inden for  

 de 6 måneder, skal kommunen refundere ejeren af den berørte ejendom de  

netto udgifter, der er en følge af, at regnskabet ikke er godkendt  

 rettidigt.
Kommunen kan således blive erstatningsansvarlig efter dansk rets  

 almindelige erstatningsregler, såfremt den ikke rettidigt godkender  

 regnskabet.
Det er en betingelse herfor, at ejeren kan dokumentere, at der er  

 tilskrevet byggesagen ekstra udgifter som følge af den for sene  

 regnskabsgodkendelse.
Der vil her typisk være tale om, at der er påløbet  

 ekstra udgifter til byggelånsrenter.
Det forudsættes, at ejeren har begrænset sit tab mest muligt ved at varsle  

 en foreløbig lejeforhøjelse til ikrafttræden, når forbedringsarbejderne er  

 gennemført, således at lejeindtægten modregnes i byggelånsrenterne.
Det  

 forudsættes ligeledes, at ejeren i de tilfælde, hvor det skønnes  

 hensigtsmæssigt, har anmodet om a conto-udbetaling af de endelige lån på det  

 tidspunkt, hvor arbejderne er gennemført i et sådant omfang, at ejendommen  

 påny kan gå i drift.
 Kommunalbestyrelsens udgifter som følge af erstatningsansvar efter  

 omhandlede bestemmelse refunderes ikke af staten.
 Der henvises til Bygge- og Boligstyrelsens bekendtgørelse nr. 1019 af 13.  

 december 1994 om kommunernes regnskabsgodkendelse omfattet af lov om  

 byfornyelse og boligforbedring.
8. Kommunale garantier 8.1. Forhøjelse af den statslige refusion for tab på kommunale  

 garantier Kommunalbestyrelsen kan yde garanti som sikkerhed for lån til finansiering  

 af udgifter til forbedringsarbejder som omtalt i lovens § 58, såfremt  

 låntagningen ikke kan gennemføres uden en sådan sikkerhedsstillelse.
I tilfælde, hvor den kommunale garanti kræves indfriet, vil  

 kommunalbestyrelsen efter ændringen af lovens § 66, stk. 3, kunne få dækket  

 75 pct. af tabet ved statslig refusion mod hidtil 50 pct.
Kommunerne skal  

 således fremtidigt alene bære 25 pct. af et eventuelt tab ved indfrielse af  

 garantien.
 Bestemmelserne om ændret refusion omfatter ikke de indekslån til  

 finansiering af ombygningstab, hvor staten yder garanti, men hvor kommunerne  

 fortsat refunderer halvdelen af udgiften til tab på garantien.
 Bestemmelsen om øget statslig refusion er trådt i kraft den 1. juli 1994,  

 og finder anvendelse for så vidt angår ejendomme, hvor ejeren får meddelt  

 tilsagn om offentlig støtte til ombygningen efter udgangen af juni måned  

 1994. Bestemmelsen omfatter således ikke mertilsagn til tilsagn, der er  

 meddelt ejeren før den 1. juli 1994.
8.2. Bekendtgørelse og vejledning om kommunal garanti Ændringen af refusionssatsen skal ses i sammenhæng med bestemmelsen i §  

 58, stk. 3, om, at kommunalbestyrelsen inden der meddeles tilsagn til ejerne,  

 skal tage stilling til, i hvilket omfang byfornyelseslånene skal respektere  

 foranstående lån med pant i ejendommen.
Med bestemmelsen lægges der op til, at kommunen allerede på  

 planlægningstidspunktet skaffer sig overblik over de eksisterende  

 prioriteringsforhold med henblik på at nedsætte behovet for kommunal garanti  

 mest muligt.
På denne baggrund kan kommunen efter forhandling med ejeren tage  

 stilling til, om de konkrete prioriteringsforhold i ejendommen er af en sådan  

 karakter, at byfornyelsen kun kan gennemføres, såfremt der ydes kommunal  

 garanti til den overvejende del af forbedringslånene, eller om en del af de  

 eksisterende lån enten kan bringes til at rykke for byfornyelseslånene eller  

 nedbringes.
Såfremt tilfredsstillende prioriteringsforhold - set ud fra et  

 garantistillelsessynspunkt - ikke kan opnås ved ejers eller panthavers  

 mellemkomst må kommunen derfor allerede på planlægningstidspunktet overveje,  

 om ejendommen ønskes inddraget under den offentlige byfornyelse.
 Det er hensigten med disse ændringer at mindske den økonomiske risiko for  

 kommunerne og dermed fastholde en høj byfornyelsesaktivitet.
 Herudover vil der blive udarbejdet en særskilt vejledning til kommunerne  

 om, hvilke forhold man bør være opmærksomme på i forbindelse med en  

 stillingtagen til, om der skal ydes garanti, hvornår overvejelser herom bør  

 foretages, og i hvilket omfang der skal ydes garanti.
 Der henvises herom til kommende bekendtgørelse samt vejledning om kommunal  

 garanti efter byfornyelseslovens § 58.
9. Konvertering Der er med virkning fra 1. juli 1994 skabt mulighed for, at ejere, der har  

 finansieret de værdiforøgende ombygningsarbejder med nominallån med  

 ydelsesbidrag, kan udskifte disse lån med nominallån med lavere rente, uden  

 at ydelsesbidraget og eventuel kommunal garanti for lånet herved falder bort.  

 Der henvises til lovens § 59 c.
Bestemmelsen vil umiddelbart kun kunne anvendes af ejere af private  

 udlejningsejendomme, idet disse ejere efter de hidtil gældende regler er de  

 eneste, der kan finansiere værdiforøgende udgifter med nominallån med  

 ydelsesbidrag.
Med de gennemførte bestemmelser om valgfrihed mellem indekslån  

 og nominallån for alle ejere vil konverteringsadgangen således på længere  

 sigt blive udvidet til også at omfatte andre ejendomstyper end private  

 udlejningsejendomme.
 De nærmere bestemmelser om konverteringsadgangen fremgår af Bygge- og  

 Boligstyrelsens bekendtgørelse nr. 533 af 21. juni 1994 om konvertering af  

 nominallån, hvortil der ydes ydelsesbidrag efter lov om byfornyelse og  

 boligforbedring.
10. Forenkling af reglerne om midlertidig genhusning Efter de gældende regler kan en lejer, der genhuses midlertidigt, ikke  

 opsiges af udlejeren.
Lejeren fortsætter derfor som lejer af den hidtidige  

 bolig.
 Efter de gældende regler betalte lejeren en del af lejen i den  

 midlertidige erstatningsbolig, svarende til lejen i det hidtidige lejemål,  

 mens kommunalbestyrelsen betalte resten af lejen.
 Tilsvarende regler var gældende for ejere og andelshavere i private  

 andelsboligforeninger.
For at forenkle administrationen af disse regler er det i lovens § 44,  

 stk. 2, 3. pkt., fastsat, at lejere, der pr. 1.1. 1995 midlertidigt genhuses,  

 forbliver lejere af den hidtidige bolig og betaler leje hertil, mens udgifter  

 til den midlertidige genhusning betales af kommunalbestyrelsen.
En  

 tilsvarende regel er fastsat for ejere og andelshavere, jf. lovens § 44 a,  

 stk. 2, 3. pkt.
Ændringen indebærer en række fordele for såvel beboere som kommuner.
Bl.a.  

 skal der i forbindelse med den midlertidige genhusning ikke længere oprettes  

 nye lejekontrakter, betales evt. depositum af den midlertidigt genhusede  

 husstand og evt. foretages omberegning af boligstøtte.
Husstanden får tillige mulighed for at få boligstøtte til den hidtidige  

 bolig, uanset at lejeren faktisk ikke bor i denne bolig.
Der henvises herom  

 til Bygge- og Boligstyrelsens vejledning om individuel boligstøtte kap.12.
Det bemærkes, at driftstabet i opfordringsejendomme, hvor der foretages  

 midlertidig genhusning, indgår i de støtteberettigede ombygningsudgifter.  

 Dette driftstab mindskes som følge af ændringerne af reglerne om midlertidig  

 genhusning, da lejerne i ombygningsperioden fortsat betaler lejen for det  

 midlertidigt fraflyttede.
Til gengæld stiger de refusionsberettigede udgifter  

 med kommunalbestyrelsens udgifter til betaling af boligudgifter i de  

 midlertidige erstatningsboliger.
11. Individuelt veto ved tilbygninger I lovens § 19 a, stk.1, er der indført en mulighed for, at  

 kommunalbestyrelsen kan give påbud om inddragelse af fælles adgangsarealer,  

 f.eks. ved inddragelse af køkkentrappe, eller om opførelse af en tilbygning.  

 Det er en betingelse herfor, at påbuddet sker med henblik på etablering af  

 wc, bad eller køkken, og at der foreligger tilslutning hertil fra mindst 60  

 procent af beboerne.
Baggrunden for denne ændring er, at reglerne om individuelt veto, der  

 stammer fra 1983, ikke har kunnet taget højde for den seneste teknologiske  

 udvikling på området.
Dette gælder f.eks. hvor installationerne udføres uden  

 for bygningen i form af de nævnte tilbygninger eller ved inddragelse af  

 trappeareal.
De hidtil gældende regler har således kunnet medføre, at et  

 meget begrænset mindretal af beboere ved at nedlægge individuelt veto kunne  

 umuliggøre, at der blev gennemført moderniseringer med en rimelig planløsning  

 i de øvrige boliger.
De ændrede regler omfatter tilfælde, hvor der er et kvalificeret flertal  

 blandt beboerne for etablering af wc, bad eller tidssvarende køkken ved en  

 tilbygning eller ved inddragelse af fælles adgangsareal, og hvor denne  

 løsning efter kommunalbestyrelsens skøn er nødvendig for, at boligen kan få  

 en rimelig brugsværdi.
Konstruktive forhold skal tilsige, at det er  

 nødvendigt at vælge nævnte løsning for gennemførelse af hele  

 byfornyelsesprojektet samtidig med, at der ikke sker tilsidesættelse af  

 beboernes retssikkerhed.
Det er dog ikke nogen betingelse, at wc, bad eller  

 køkken etableres i selve tilbygningen eller det fælles adgangsareal.
 Det bemærkes, at der ved ændringen ikke er åbnet mulighed for etablering  

 af altaner eller udestuer i tilbygninger.
 Opmærksomheden henledes dog på, at der efter § 17 i Bygge- og  

 Boligstyrelsens bekendtgørelse nr. 779 af 22. september 1993 om  

 kvalitetsnormer og friarelforbedring for beboelsesejendomme m.v. efter lov om  

 byfornyelse og boligforbedring under visse omstændigheder er mulighed for at  

 etablere altan som kompensation for dårlige friarealer.
 For så vidt angår etablering af elevatorer bemærkes, at der er tale om en  

 foranstaltning, der er omfattet af kollektivt veto.
12. Refusion af visse tilskud En række tilskud er blevet inddraget under refusionsbestemmelserne.
Det  

 drejer sig om tilskud efter §§ 14, 47, 56 og 74a.
For så vidt angår tilskud  

 efter §§ 56 og 74a er der tale om engangsudgifter.
Disse skal medtages i  

 forbindelse med ansøgning om bindende tilsagn og indgår således i den samlede  

 rammebelastende udgift.
Tilskud efter §§ 14 og 47 er løbende tilskud som  

 udbetales over en årrække.
Udgifter hertil skal ikke medtages i den  

 rammebelastende udgift og skal derfor heller ikke indgå i ansøgningen om  

 bindende tilsagn.
13. Ungdomsboligfondens anvendelsesområde Ved den gennemførte ændring af § 76 c, stk. 1, er der åbnet mulighed for,  

 at fonden kan tilvejebringe midlertidige boliger til unge i egnede ejendomme,  

 som fonden lejer, låner eller køber.
Bestemmelsen omfatter således både  

 egnede beboelsesejendomme og erhvervsejendomme.
 Udvidelsen af Ungdomsboligfondens muligheder for også at tilvejebringe  

 midlertidige ungdomsboliger i erhvervsejendomme er først og fremmest møntet  

 på de tilfælde, hvor der findes egnede erhvervsejendomme, der relativt  

 billigt kan indrettes til det nævnte formål, eksempelvis nedlagte hoteller,  

 pensionater, kontorer o. lign.
Ved planlægningen af indretning af midlertidige ungdomsboliger i  

 erhvervsejendomme, bør det derfor nøje overvejes, om projektet er økonomisk  

 forsvarligt henset til det tidsrum, hvori fonden kan disponere over  

 ejendommen.
Det er erfaringsmæssigt ofte uforholdsmæssigt udgiftskrævende at  

 ombygge erhvervsbygninger til boliger, idet der typisk skal foretages  

 adskillige ændringer i indretningen, f.eks. kan nævnes installation af toilet  

 og bad eller ændring af konstruktionsmæssige forhold.
Selvom anvendelsesområdet er udvidet, skal man være opmærksom på, at der  

 kan være planmæssige hindringer, som vil kræve kommunal tilladelse.
Hvis  

 erhvervsbygningen ligger i et erhvervsområde, kan den ændrede anvendelse til  

 beboelse således kun lade sig gøre, hvis kommunen ændrer lokalplanen eller  

 meddeler dispensation.
14. Overgangsregler I Bygge- og Boligstyrelsens cirkulære nr. 190 af 1. november 1994 er  

 fastsat regler om, i hvilket omfang de hidtil gældende regler om  

 lejefastsættelse i kap.
VII i lov om byfornyelse og boligforbedring kan  

 tillades anvendt efter udgangen af 1994.
 Bygge- og Boligstyrelsen kan under visse betingelser efter anmodning fra  

 kommunalbestyrelsen godkende, at visse dispositioner, der er foretaget af  

 kommunalbestyrelsen før lovforslagets fremsættelse for Folketinget d. 14.  

 april 1994, kan medføre, at de hidtil gældende regler om lejefastsættelse  

 fortsat skal finde anvendelse.
 Anmodningen skal være kommet frem til Bygge- og Boligstyrelsen senest den  

 15. januar 1995.
 Der henvises i øvrigt til cirkulære nr. 190 af 1. november 1994.
