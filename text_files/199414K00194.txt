Nr BTL 194 Betænkning over Forslag til lov om ændring af udlændingeloven  

 (Effektivisering af asylsagsbehandlingen i Flygtningenævnet, rådgivning af  

 asylansøgere, overførsel af opgaven med at afhøre asylansøgere fra politiet  

 til Direktoratet for Udlændinge, optagelse af fingeraftryk af asylansøgere  

 m.v.)   

 Nr L 194 1994-95, 1. samling Afgivet af Retsudvalget Afgivet: 19950523 Udvalget har behandlet lovforslaget i nogle møder og har herunder stillet  

 spørgsmål til indenrigsministeren, som denne har besvaret skriftligt.
Nogle  

 af svarene er optrykt som bilag til betænkningen sammen med  

 indenrigsministerens svar på et spørgsmål stillet af udvalget under alm. del.
 Endvidere har udvalget modtaget skriftlige og/eller mundtlige henvendelser  

 fra Council of the Baltic Sea States og Dansk Flygtningehjælp.
 Der er af indenrigsministeren og af et mindretal stillet ændringsforslag,  

 hvorom henvises til de ledsagende bemærkninger.
Et flertal (Socialdemokratiets, Venstres, Det Konservative Folkepartis,  

 Det Radikale Venstres og Centrum-Demokraternes medlemmer af udvalget)  

 bemærker, at for så vidt angår det foreslåede § 54, stk. 2, om begrænsningen  

 i adgangen til at fremlægge nye bevismidler under nævnets behandling af en  

 asylsag, finder flertallet anledning til at understrege, at bestemmelsen ikke  

 bør anvendes, hvis der er en bestyrket formodning for, at det bevismiddel,  

 som ønskes fremlagt, vil have betydning for sagens udfald, og hvor den sene  

 fremlæggelse må betragtes som undskyldelig.
Det forudsættes endvidere, at  

 bestemmelsen vil blive administreret således, at bevismidler, hvis  

 fremlæggelse er afgørende for vurderingen af, om ansøgeren ved en eventuel  

 tilbagevenden til hjemlandet eller det tidligere bopælsland vil være i risiko  

 for forfølgelse, ikke vil blive nægtet fremlagt.
Flertallet lægger endvidere  

 vægt på, at der, såfremt nævnets formand eller en af næstformændene træffer  

 beslutning om, at et dokument nægtes fremlagt, skal ske en fyldestgørende  

 orientering til alle medlemmer af det nævn, som skal behandle den pågældende  

 sag.
 For så vidt angår den foreslåede ændring af udlændingelovens § 19, stk. 1,  

 nr. 1, og ændringen af direktoratets praksis, finder flertallet, at der af  

 retssikkerhedsmæssige årsager i forbindelse med meddelelsen af  

 opholdstilladelse til personer, der vil være omfattet af disse ændringer, bør  

 gøres opmærksom på mulighederne for inddragelsen af den meddelte  

 opholdstilladelse inden for de første 3 år.
 Flertallet tillægger det endvidere afgørende betydning, at  

 sagsbehandlingen i det uafhængige organ Flygtningenævnet, der træffer den  

 endelige afgørelse i sager vedrørende meddelelse af asyl, foregår med den  

 fornødne hurtighed.
Flertallet bemærker i den forbindelse, at der med lovforslaget skabes  

 grundlag for at gennemføre en række effektiviseringer af asylsagsbehandlingen  

 i Flygtningenævnet.
Der sker således med bestemmelserne om, at nævnet vil  

 blive sammensat af 5 medlemmer, en afskaffelse af den hidtidige usmidige og  

 ressourcekrævende visitering af sager mellem de hidtidige 3- eller  

 7-mands-nævn.
Endvidere vil bl.a. bestemmelserne om øget formandskompetence  

 kunne bidrage til en effektivisering af nævnets arbejde.
 Flertallet har noteret sig, at der med disse forslag ikke bliver slækket  

 på de retssikkerhedsmæssige garantier, der gælder for Flygtningenævnets  

 arbejde.
Flertallet påpeger, at der - som det også er anført i bemærkningerne til  

 lovforslaget - ud over de foreslåede lovændringer bør gennemføres en række  

 administrative tiltag i Flygtningenævnet med henblik på effektivisering af  

 asylsagsbehandlingen.
Opmærksomheden må i den forbindelse henledes på den  

 uforenelighed, der har været imellem sagstilgangen på 1.196 spontansager til  

 Flygtningenævnet i perioden november 1994 - februar 1995 og  

 ekspeditionstakten i samme periode, hvor der alene blev sat 307 spontansager  

 på dagsordenen til et nævnsmøde.
I dag berammes der 4 sager pr. nævn pr. dag.  

 Som det fremgår af tallene, må både antallet af nævn og afgørelser pr. dag  

 øges væsentligt for at opnå balance mellem indgående og udgående sager.
Hvis  

 der f.eks. skal behandles 2.500 sager pr. år, bør dette kunne klares af 3  

 nævn.
Flertallet har noteret sig, at en ekspertarbejdsgruppe under  

 Indenrigsministeriet den 25. april 1995 har afgivet betænkning om anvendelse  

 af udlændingeattacheer m.v. (betænkning nr. 1291/95). Flertallet kan  

 tilslutte sig arbejdsgruppens anbefaling om, at der som led i behandlingen af  

 udlændingesager etableres ordninger med dels faste dels midlertidige  

 udlændingeattacheer.
Sådanne udlændingeattacheer vil kunne indsamle flere  

 oplysninger til brug for den konkrete sagsbehandling og gøre det hurtigere,  

 end udenrigstjenesten i dag har kapacitet til.
Det vil medføre en hurtigere  

 sagsbehandling og sikrere afgørelser i udlændingesager.
Udlændingeattacheerne  

 vil endvidere gennem personlige kontakter til udlændingemyndighederne i de  

 lande, hvor attacheerne udstationeres, kunne bidrage til, at  

 udsendelsesproceduren smidiggøres, og at det i flere tilfælde bliver muligt  

 overhovedet at gennemføre tvangsmæssige udsendelser.
 Herefter indstiller et mindretal (Venstres, Det Konservative  

 Folkepartis og Fremskridtspartiets medlemmer af udvalget) lovforslaget til  

vedtagelse med de af indenrigsministeren og de af mindretallet  

 stillede ændringsforslag.
Mindretallet stemmer for lovforslaget ved dets endelige vedtagelse, idet  

 mindretallet er enig i lovforslagets intentioner om at foretage en  

 opstramning af asylproceduren og har bemærket, at en række af mindretallets  

 forslag optaget i betænkningen over lovforslag nr.
L 214 (folketingsåret  

 1993-94) om at foretage en opstramning af asylproceduren er medtaget i  

 nærværende og tidligere lovforslag.
Mindretallet finder dog ikke, at  

 lovforslaget er tilstrækkeligt til at opnå den fornødne hurtighed og  

 effektivitet i sagsbehandlingen, ligesom lovforslaget efter mindretallets  

 opfattelse indeholder elementer, der modvirker hensigten.
 Mindretallet har derfor stillet en række ændringsforslag, hvortil der  

 henvises.
 Mindretallet finder derudover, at der bør foretages stramninger i  

 overensstemmelse med nedenstående:
 a) Sager, der er afgjort af Flygtningenævnet eller efter åbenbart  

 grundløs-proceduren, bør ikke kunne indbringes for Folketingets Ombudsmand.
 b) Flere sager bør udtages til åbenbart grundløs-proceduren og Dansk  

 Flygtningehjælps vetoret afskaffes, medens høringsretten bevares.
Erfaringerne viser, at Dansk Flygtningehjælps vetoprocent i de sager, der  

 har været udtaget til åbenbart grundløs-proceduren, er steget markant, uagtet  

 Direktoratet for Udlændinge ikke har ændret på de kriterier, som åbenbart  

 grundløs-proceduren baseres på.
Alligevel er vetoprocenten steget fra 18 pct.  

 i 1993 til 45 pct. i de første 17 uger af 1995. Efter direktoratets  

 opfattelse skyldes de høje vetoprocenter forskelle i  

 troværdighedsvurderingerne.
Direktoratet har tillige oplyst, at der i de  

 seneste år har været behov for at træffe forholdsvis flere  

 troværdighedsafgørelser end tidligere.
Der henvises til indenrigsministerens  

 svar på spørgsmål 7, der er optrykt som bilag til betænkningen.
 c) Mindretallet udtaler, at man finder, at reglerne om frihedsberøvelse  

 burde have været præciseret yderligere, idet man ikke med den foreslåede  

 præcisering kan forvente, at der vil blive opnået nogen mærkbar ændring af  

 retspraksis.
 Det skal bemærkes, at ministeren netop selv i svaret på spørgsmål 6, der  

 ligeledes er optrykt, fremhæver, at muligheden for frihedsberøvelse af  

 asylsøgere, der forventes eller er udtaget til behandling i åbenbart  

 grundløs-proceduren, er et væsentligt element i bestræbelserne på at  

 opretholde det nævnte markante fald i sagsbehandlingstiden for denne gruppe  

 sager.
 På den anden side har ministeren i svaret på spørgsmål 15, der også er  

 optrykt som bilag til betænkningen, anført, at frihedsberøvelse efter § 36,  

 stk. l, både efter de gældende bestemmelser og præciseringen i lovforslaget  

 alene vil kunne iværksættes, såfremt foranstaltninger efter § 34 ikke skønnes  

 tilstrækkelige.
 Når henses til den som bilag til betænkningen optrykte kendelse fra  

 Ugeskrift for Retsvæsen, 1995, s. 340, må det forventes, at bestemmelsen  

 efter den foreslåede formulering ikke får den tiltænkte virkning.
d) Mindretallet ønsker, at der nu sker en udmøntning af flertallets  

 betænkningsbidrag i betænkningen afgivet af Retsudvalget den 11. juni 1992  

 over lovforslag nr.
L 257 (folketingsåret 1991-92), hvorefter flertallet  

 tilslutter sig, at ægteskabsbekendtgørelsen ændres med henblik på, at alene  

 personer med lovligt ophold i Danmark i form af opholdstilladelse m.v. kan  

 indgå ægteskab her.
Mindretallet finder ikke, at asylsøgeres indgåelse af  

 ægteskab med herboende i sig selv bør give opholdsgrundlag.
 e) Mindretallet finder, at en konsekvent kurs over for kriminelle  

 udlændinge samlet gavner forståelsen for, at Danmark skal hjælpe lovlydige  

 flygtninge og krigsramte.
 Mindretallet har overvejet at stille ændringsforslag til  

 udvisningsbestemmelserne, men afstår under henvisning til ministerens  

 bemærkninger til lovforslaget (6.2.), hvorefter ministeren har givet tilsagn  

 om, at der nu nedsættes et ekspertudvalg, der skal gennemgå, i hvilket omfang  

 udvisningsbestemmelserne anvendes, og om der er behov for ændringer.
 Mindretallet finder, at ændringer af udvisningsbestemmelserne bør bygge på  

 følgende elementer:
- Den såkaldte trappestigemodel bør fortsat være hovedreglen, hvor der er  

 tale om mindre grov kriminalitet.
Mindretallet finder det fortsat naturligt,  

 at der ved afgørelse af, hvorvidt udvisning skal finde sted og for hvilken  

 periode, er en sammenhæng mellem kriminalitetens grovhed og de pågældendes  

 tilknytning til Danmark.
Men reglerne bør strammes væsentligt op.
 - Mindretallet finder, at det bør være hovedreglen, at udlændinge, der har  

 udøvet organiseret narkokriminalitet eller anden kriminalitet, der er til  

 fare for det danske samfund, uanset, hvor længe de har opholdt sig i Danmark,  

 bør udvises for bestandig, ligesom det bør være en selvstændig særligt  

 skærpende omstændighed for vurdering af udvisning, at der er sket domfældelse  

 for vold, sædelighedsforbrydelse eller anden kriminalitet, der retter sig mod  

 andres sikkerhed og integritet.
 - Ligeledes bør det anses for en selvstændig skærpende omstændighed, at en  

 person gentagne gange er dømt for selv mindre kriminalitet, idet dette  

 demonstrerer, at den pågældende ikke har til hensigt at overholde landets  

 love.
- Endelig ønsker mindretallet en opstramning af forholdene under  

 strafafsoning.
Udgang under afsoning bør som hovedregel ikke finde sted.  

 Mindretallet har derimod intet at indvende mod, at der sker en hurtigere  

 løsladelse og hjemsendelse direkte efter, at afsoningen er afsluttet.
 f) Mindretallet udtaler, at man finder det stærkt uheldigt, at udenlandske  

 forskere, der allerede har opnået ansættelse på danske  

 forskningsinstitutioner, skal vente i månedsvis på opholdstilladelse.  

 Mindretallet finder svaret på spørgsmål 17 (optrykt som bilag) aldeles  

 utilstrækkeligt.
g) Mindretallet henstiller til regeringen, at der på europæisk plan findes  

 en fælles flygtningedefinition, idet mindretallet bemærker, at langt de  

 fleste personer, der opnår flygtningestatus, får opholdstilladelse efter  

 reglerne om de facto-status.
I årene 1991, 1992, 1993 og 1994 henholdsvis  

 1472, 1901, 1909 og 1317, medens der i samme periode blev givet 985, 757, 645  

 og 677 tilladelser efter reglerne om konventionsstatus.
Der henvises til  

 ministerens svar til Retsudvalget af 6. marts 1995 på spørgsmål 206 (alm. del  

 - bilag 621), der er optrykt som bilag til betænkningen.
 h) Prinicipielt er mindretallet af den opfattelse, at fingeraftryk, der er  

 optaget med hjemmel i udlændingeloven, ikke bør slettes, før den pågældende  

 har erhvervet dansk statsborgerskab.
 Et andet mindretal (Socialdemokratiets, Det Radikale Venstres og  

 Centrum-Demokraternes medlemmer af udvalget) indstiller lovforslaget til  

vedtagelse med de af indenrigsministeren stillede ændringsforslag.
Mindretallet lægger vægt på, at muligheden for at frihedsberøve  

 asylansøgere i maksimalt 7 dage for at sikre sagens gennemførelse (åbenbart  

 grundløs-proceduren) fastholdes i foreløbig et år med henblik på at samle  

 tilstrækkelige erfaringer.
Dette er nødvendigt for at vurdere  

 frihedsberøvelsesmulighedens betydning for sagsbehandlingstiden,  

 kriminalitet, udeblivelser og asylansøgertal fra de lande, i forhold til  

 hvilke der ikke udfyldes asylansøgningsskema.
Mindretallet har noteret sig indenrigsministerens besvarelse af spørgsmål  

 nr.
S 1599 af 10. maj 1995 fra medlem af Folketinget Bruno Jerup.
Heraf  

 fremgår, at ministeriet vil nedsætte en arbejdsgruppe med henblik på at  

 undersøge mulighederne for forbedring af asylansøgerbørns undervisning også i  

 multietniske centre.
Det sker på baggrund af de gode erfaringer på disse  

 felter med de bosniske krigsflygtninge.
Spørgsmål og svar er optrykt som  

 bilag til betænkningen.
Herudover har indenrigsministeren givet udtryk for, at regeringen vil  

 arbejde med selvaktivering også på de multietniske centre, idet man vil søge  

 at inddrage asylansøgerne i alle daglige gøremål på centrene.
Mindretallet  

 har noteret sig dette med tilfredshed, fordi det vil medvirke til at undgå en  

 menneskeligt nedbrydende passivitet i den periode, asylansøgerne venter på en  

 afgørelse af deres sag.
 Et tredje mindretal (Socialistisk Folkepartis og Enhedslistens  

 medlemmer af udvalget) indstiller lovforslaget til forkastelse ved 3.  

 behandling.
 Da der stadig mangler vigtige besvarelser, ønsker mindretallet  

 lovforslaget til fornyet behandling i Retsudvalget mellem 2. og 3.  

 behandling.
Ændringsforslag Til § 1Af et mindretal (V, KF og FP):
 1) Før nr. 1 indsættes som nyt nummer:
 »01. § 11 affattes således:
 »§ 11. Opholdstilladelse gives med henblik på midlertidigt  

 ophold og tidsbegrænset.
Stk. 2. Som udgangspunkt gives opholdstilladelsen for 2 år.
Denne  

 tilladelse kan efter ansøgning forlænges med 2 år og derefter yderligere med  

 3 år, medmindre der er grundlag for at inddrage den efter § 19. Herefter kan  

 der gives opholdstilladelse med henblik på varigt ophold, medmindre særlige  

 grunde taler herimod.«» 2) Efter nr. 3 indsættes som nyt nummer:
»02. § 33, stk. 5, 1. pkt., ophæves.« 3) Nr. 11 affattes således:
 »11. Efter § 40 indsættes som ny paragraf:
»§ 40 a.
Der kan optages fingeraftryk af en udlænding, 1) som søger opholdstilladelse efter § 7, eller 2) som er afvist eller udvist, eller som skal udrejse.«» 4) Nr. 13 udgår.
 Af indenrigsministeren, tiltrådt af et flertal (S, V, KF,  

 FP, RV og CD):
 5) I den under nr. 13 foreslåede § 46 c ændres i  

2. pkt. »er endelig« til: »ikke kan indbringes for  

 anden administrativ myndighed«.
 Af et mindretal (V, KF og FP):
 6) Nr. 15 udgår.
 7) Nr. 16 udgår.
 8) Efter nr. 17 indsættes som nyt nummer:
 »03. I § 53 indsættes efter stk. 6, der bliver stk. 7:
»Stk. 8. Flygtningenævnets virksomhed er ikke omfattet af  

 Ombudsmandens indseende.« Stk. 7 bliver herefter stk. 9.' Af indenrigsministeren, tiltrådt af et flertal (S, V, KF,  

 FP, RV og CD):
 9) Nr. 19 og nr. 20 udgår.
 10) Nr. 22 affattes således:
»22. I § 56, stk. 2, der bliver stk. 6, udgår i 1.  

 pkt. »jf. dog stk. 1, 3. pkt.«.' Af et mindretal (V, KF og FP):
 Til § 2 11) Nr. 3 udgår.
 Af indenrigsministeren, tiltrådt af et flertal (S, V, KF,  

 FP, RV og CD):
 Til § 3 12) I stk. 2 indsættes efter »§ 1, nr.«:  

 »1, 2,».
 13) I stk. 2 og stk. 4 ændres »21-22« til:  

 »19-20«.
 14) I stk. 2 ændres »den 1. maj 1995« til:  

 »dagen efter bekendtgørelsen i Lovtidende«.
 15) I stk. 3, 1. pkt., ændres »18-20« til:  

 »18«.
 16) I stk. 3, 2. pkt., indsættes efter »§ 1, nr.  

 15,»: »og § 2, nr. 2,».
 17) I stk. 4 og 5 ændres »den 1. maj 1995«  

 til: »disse bestemmelsers ikrafttræden«.
 Til § 4 18) »15-22« ændres til: »15-20«.
Bemærkninger Til nr. 1 Dansk flygtningepolitik bør være humanitær, men ikke gøre  

 flygtninge til indvandrere.
Hovedreglen bør derfor være opholdstilladelse med  

 henblik på midlertidigt ophold.
Efter 7 år skal der, medmindre særlige grunde taler herimod, være mulighed  

 for opholdstilladelse med henblik på varigt ophold.
Denne 7-års-frist hænger  

 sammen med mulighederne for efter 7 års lovligt ophold at erhverve dansk  

 statsborgerskab.
 Mindretallet har noteret sig, at ministeren vil nedsætte et ekspertudvalg  

 til at belyse anvendelsesmulighederne for midlertidig opholdstilladelse og en  

 indgående vurdering af de lovgivningsmæssige og integrationsmæssige  

 konsekvenser heraf.
 Mindretallet, der gentagne gange har rejst spørgsmålet, har dog som så  

 grundlæggende et princip, at flygtninge ikke skal gøres til indvandrere, at  

 man allerede nu ved et ændringsforslag har ønsket at tilkendegive indholdet  

 af en bestemmelse om midlertidigt ophold.
 Mindretallet anerkender, at ministerens bebudede praksisændring vedrørende  

 genoptagelse af sager efter § 19 muligvis er et skridt på vejen til  

 midlertidig opholdstilladelse, men finder dog, at dette må kombineres med en  

 ændring af formuleringen i lovens § 11.
 Mindretallet bemærker endvidere, at en generel ordning, hvorefter alle får  

 midlertidig opholdstilladelse, bør ledsages af mere fleksible ordninger med  

 hensyn til aktivering af personer allerede på asylsøgertidspunktet, hvor  

 mulighederne for asyl synes realistiske.
 Mindretallet finder, at det bør være en pligt for enhver asylsøger fra den  

 dag, han eller hun indkvarteres, at deltage i alt forefaldende arbejde på  

 centret og alt efter personlig baggrund at bidrage med hjælp til uddannelse  

 m.v. af de øvrige beboere.
 Til nr. 2 og 8 I betænkningen fra Ombudsmandslovudvalget (betænkning nr.  

 1272/1994) anfører udvalget (side 100) bl.a.:
»Den vurdering, som udvalget har valgt som grundlag for fastlæggelsen  

 af grænsen for ombudsmandens indseende med domstolslignende nævn, kan ikke  

 føre til en præcis grænsedragning.
Når det afgørende er, om ombudsmandens  

 kontrol kan undværes, fordi nævnet ved sine opgaver, proces og sammensætning  

 byder på lignende garantier som domstolene, kan der opstilles en skala, men  

 kun vanskeligt lægges en generelt gyldig grænse.
 Der er følgende løsninger:
 Man kan lade ombudsmanden i hvert enkelt tilfælde tage stilling til sin  

 kompetence på det grundlag, som denne betænkning indeholder.
Eller man kan lade afgørelsen af ombudsmandens indseende med  

 domstolslignende nævn afhænge af lovgivningsmagtens bestemmelse vedrørende de  

 enkelte nævn.
Denne løsning indebærer, at ombudsmandsloven ikke lægger  

 grænsen, men at lovgivningsmagten for hvert enkelt domstolslignende nævn i  

 vedkommende lov træffer bestemmelse om, hvorvidt nævnet skal være under  

 ombudsmandens indseende eller ikke.
Udvalget foretrækker den sidste løsning.« Efter forslagsstillernes opfattelse bør Folketinget på denne baggrund nu i  

 forbindelse med revisionen af udlændingeloven tage stilling til spørgsmålet  

 om ombudsmandens indseende med Flygtningenævnet.
Også efter vedtagelsen af  

 nærværende lovforslag vil Flygtningenævnet være et af de mest  

 domstolslignende ankenævn.
Hvis det derfor skal have mening i det hele taget  

 at undtage ankenævn fra ombudsmandens indseende, bør Flygtningenævnet  

 undtages.
 Til nr. 3 Ændringsforslaget stemmer med anbefalingen i Per  

 Sørensen-rapporten.
 Til nr. 4, 7 og 11 At flytte en væsentlig del af udlændingeopgaverne bort  

 fra politiet til henholdsvis statsamter og Direktoratet for Udlændinge findes  

 ikke velbegrundet.
Der henvises ikke mindst til høringssvaret fra Foreningen af Politimestre,  

 som er optrykt som bilag til betænkningen.
Mindretallet er meget enig med  

 politimesterforeningen i, at en overførsel af opgaver fra politikredsene til  

 statsamterne er udtryk for en betydelig serviceforringelse over for  

 udlændingene, ligesom nærhedspolititanken modarbejdes.
 Mindretallet er endvidere enig med politimesterforeningen i, at alle  

 saglige grunde taler for at bevare opgaven hos politiet.
 Mindretallet finder, at regeringens forslag alene er udtryk for politiske  

 holdninger over for politiet.
 Til nr. 5 Ændringen er af redaktionel karakter.
 Efter det 2. pkt. i den foreslåede § 46 c kan indenrigsministeren - i  

 forbindelse med, at der fastsættes regler om, at visse afgørelser, der efter  

 loven træffes af Direktoratet for Udlændinge, kan træffes af andre  

 myndigheder end direktoratet - fastsætte bestemmelser om, til hvilken  

 myndighed trufne afgørelser kan påklages, og at en afgørelse truffet af den  

 myndighed, hvortil afgørelsen kan påklages, er endelig.
Det præciseres ved ændringsforslaget, at denne bemyndigelsesadgang til at  

 fastsætte endelighedsbestemmelser alene vedrører adgangen til at indbringe en  

 afgørelse for anden administrativ myndighed.
Bestemmelsen vedrører således  

 ikke adgangen til at indbringe administrative afgørelser for domstolene efter  

 reglerne herom eller Folketingets Ombudsmands adgang til at have indseende  

 med forvaltningen.
Til nr. 6 Den foreslåede regel findes ikke velbegrundet, men må tværtimod  

 befrygtes at ville modvirke lovforslagets hensigt om en meget hurtig og  

 smidig sagsbehandling.
Særlig peges på, at sagsbehandlingen i sager  

 vedrørende personer, der ankommer med fly, og som skal afvises, i dag sker så  

 betids, at den pågældende kan returneres med samme fly.
 Til nr. 9 Advokatrådet har i et høringssvar af 10. april 1995 ikke kunnet  

 støtte forslaget om, at Flygtningenævnet kan nægte at beskikke den advokat,  

 som udlændingen ønsker beskikket, såfremt den pågældende advokat ikke har  

 deltaget i efteruddannelseskurser, der er godkendt af indenrigsministeren, på  

 områder af særlig betydning for udøvelsen af hvervet som beskikket advokat i  

 sager, der behandles i Flygtningenævnet.
 Efter Advokatrådets opfattelse bør der - forinden en eventuel indførelse  

 af krav om obligatorisk efteruddannelse - foretages en egentlig  

 udvalgsbehandling af spørgsmålet, idet der ikke på andre områder er fastsat  

 regler om obligatorisk efteruddannelse af advokater for at kunne beskæftige  

 sig med en bestemt juridisk disciplin.
 Indenrigsministeriet har forståelse for dette principielle synspunkt og  

 finder derfor, at forslaget bør udgå af nærværende lovforslag.
Indenrigsministeriet finder imidlertid fortsat, at der kan være behov for  

 tiltag med henblik på at højne kvaliteten af advokatarbejdet - og dermed  

 yderligere styrke retssikkerheden - i Flygtningenævnet.
Indenrigsministeriet  

 vil derfor tage initiativ til, at advokater, der ønsker at medvirke ved  

 Flygtningenævnets behandling af asylsager, tilbydes at deltage i  

 efteruddannelseskurser i forskellige emner af betydning for advokaters  

 arbejde i forbindelse med flygtningenævnssager.
Det nærmere indhold af en  

 sådan ordning vil blive drøftet i samarbejde mellem Flygtningenævnet,  

 Direktoratet for Udlændinge, Advokatrådet og Indenrigsministeriet.
 Til nr. 10 Ændringsforslaget er af redaktionel karakter.
 Det er i lovforslagets § 1, nr. 22, fejlagtigt anført, at det eksisterende  

 stk. 2 i § 56 bliver stk. 5, mens det fremgår af lovforslagets § 1, nr. 21,  

 at stk. 2 bliver stk. 6.
 Med ændringsforslaget præciseres, at lovforslagets § 1, nr. 22, vedrører  

 udlændingelovens § 56, stk. 2, der bliver stk. 6.
 Til nr. 12 Ændringsforslaget er af præciserende karakter.
Det fremgår af lovforslagets § 3, stk. 5, at lovforslagets § 1, nr. 1 og  

 2, ikke skal finde anvendelse for udlændinge, der inden den 1. maj 1995 har  

 indgivet ansøgning om opholdstilla- delse.
Det forudsættes således, at lovforslagets § 1, nr. 1 og 2, skal  

 træde i kraft den 1. maj 1995.
 Med ændringsforslaget sker der en nødvendig præcisering af, at  

 lovforslagets § 1, nr. 1 og 2, skal træde i kraft på et tidligere tidspunkt  

 end lovens almindelige ikrafttrædelsestidspunkt den 1. september 1995.
 Det bemærkes, at det, jf. ændringsforslag nr. 14, foreslås, at de  

 bestemmelser, der er nævnt i § 3, stk. 2, skal træde i kraft dagen efter  

 bekendtgørelsen i Lovtidende.
 Til nr. 13, 15 og 18 Ændringsforslagene er konsekvensændringer som følge  

 af ændringsforslag nr. 9, hvorefter lovforslagets § 1, nr. 19 og 20, udgår.
 Til nr. 14 og 17 Det foreslås, at ikrafttrædelsestidspunktet for de  

 bestemmelser, der er nævnet i lovforslagets § 3, stk. 2, ændres fra den 1.  

 maj 1995 til dagen efter bekendtgørelsen i Lovtidende på grund af en senere  

 2. og 3. behandling i Folketinget end forventet.
 Det foreslås samtidig, at skæringstidspunktet for anvendelsen af  

 overgangsbestemmelserne i § 3, stk. 4 og 5, tilsvarende ændres fra den 1. maj  

 1995 til dagen efter bekendtgørelsen i Lovtidende.
Det senere ikrafttrædelsestidspunkt vil medføre, at de økonomiske  

 konsekvenser af lovforslaget i 1995 beløbsmæssigt bliver mindre.
Konkret vil  

 udgifterne for Direktoratet for Udlændinge og Flygtningenævnet, der er anført  

 under pkt. 7.3. Flygtningenævnet i lovforslagets almindelige bemærkninger,  

 blive reduceret.
Tilsvarende vil besparelserne i 1995 på udgifter til  

 asylansøgernes underhold blive mindre.
Som anført i indledningen til  

 lovforslagets økonomiske og administrative bemærkninger, vil disse ændringer  

 blive korrigeret på forslag til tillægsbevillingslov for 1995.
 Til nr. 16 Ændringen er af redaktionel karakter.
 Efter lovforslaget kan indenrigsministeren fastsætte regler om, ved hvilke  

 grænseovergangssteder den foreslåede ændring af § 48, stk. 2, 7. pkt., om  

 rådgivning af asylansøgere i af- eller udvisningsposition skal træde i kraft.
 Ændringsforslaget har til formål at give indenrigsministeren samme  

 bemyndigelse, for så vidt angår den tilsvarende bestemmelse om rådgivning,  

 der efter lovforslaget foreslås indsat i lov nr. 387 af 6. juni 1991, som vil  

 blive sat i kraft, når EF-asylkonventionen træder i kraft.
Dorte Bennedsen (S) Erling Christensen (S) Holger Graversen (S) Per  

 Kaalund (S) Lissa Mathiasen (S) Margrete Auken (SF) nfmd.
Bjørn Elmquist  

 (RV) fmd.
Søren Søndergaard (EL) Sonja Albrink (CD) Birthe Rønn  

 Hornbech (V) Inge Dahl-Sørensen (V) Svend Aage Jensby (V) Erling Oxdam (V)  

 Helge Adam Møller (KF) John Vinther (KF) Henning Grove (KF) Pia Kjærsgaard  

 (FP) Bilag 1 Nogle af udvalgets spørgsmål til indenrigsministeren vedrørende  

 lovforslaget og ministerens svar herpå Spørgsmål nr. 6:
Hvad er begrundelsen for, at ministeren ikke foreslår, at sager, der  

 udtages til åbenbart grundløs-procedure, effektiviseres, og at presset på  

 Flygtningenævnet lettes ved udeladelse af klageadgang til Flygtningenævnet? Svar:
 Indledningsvis bemærkes, at eventuelle effektiviseringstiltag i åbenbart  

 grundløs-proceduren ikke i sig selv vil indebære en formindskelse i antallet  

 af sager, som efter et afslag på asyl af Direktoratet for Udlændinge efter  

 normalproceduren videresendes til Flygtningenævnet.
 Inden for de sidste år er der endvidere ud over de generelle tiltag med  

 henblik på en effektivisering af asylsagsbehandlingen iværksat flere tiltag  

 med særligt henblik på effektiviseringer af åbenbart grundløs-proceduren.
 I forbindelse med lov nr. 421 af 1. juni 1994 blev der således gennemført  

 en række administrative opstramninger af åbenbart grundløs-proceduren.
 Endvidere blev der i september 1994 administrativt indført en særlig  

 hasteprocedure for visse åbenbart grundløse asylansøgninger.
 Ved lov nr. 33 af 18. januar 1995 blev der gennemført en række yderligere  

 opstramninger af asylsagsbehandlingen, navnlig vedrørende den såkaldte  

 efterbehandlingsfase for så vidt angår åbenbart grundløse asylansøgninger.
 Som det fremgår af lovforslagets almindelige bemærkninger har disse tiltag  

 haft en markant indvirkning på sagsbehandlingstiden ikke mindst af de  

 asylansøgninger, som har været omfattet af den nævnte særlige hasteprocedure.  

 Sagsbehandlingstiden i Direktoratet for Udlændinge og Dansk Flygtningehjælp  

 var således før ordningens etablering 72 dage for de sager, der blev afgjort  

 i juli 1994, og 64 dage for de sager, der blev afgjort i august 1994. Heri er  

 ikke medregnet den efterfølgende udsendelsesfase.
 Efter ordningens etablering er den samlede sagsbehandlingstid for den  

 omhandlede gruppe hastesager fra registrering til effektuering af udsendelse  

 ca. 1 uge.
 Lovforslagets bestemmelse om adgang til i visse tilfælde at frihedsberøve  

 asylansøgere, der forventes eller er udtaget til behandling i åbenbart  

 grundløs-proceduren, er et væsentligt element i bestræbelserne på at  

 opretholde det nævnte markante fald i sagsbehandlingstiden for denne gruppe  

 sager.
 Spørgsmål nr. 7:
Er det korrekt forestået, at Dansk Flygtningehjælp nedlægger veto mod, at  

 flere sager udtages til åbenbart grundløs-proceduren? Svar:
 I henhold til udlændingelovens § 53 a, stk. 3, kan Direktoratet for  

 Udlændinge - efter at sagen har været forelagt Dansk Flygtningehjælp -  

 bestemme, at afgørelsen i en asylsag, hvor ansøgningen må anses for åbenbart  

 grundløs, ikke kan indbringes for Flygtningenævnet.
 Der bemærkes i den forbindelse, at der i de almindelige bemærkninger til  

 forslaget til lov nr. 421 af 1. juni 1994 om ændring af udlændingeloven og  

 lov om midlertidig opholdstilladelse til visse personer fra det tidligere  

 Jugoslavien m.v., afsnit 4.5., er opstillet 6 vejledende momenter, som kan  

 indgå i vurderingen af, om en sag bør behandles i åbenbart  

 grundløs-proceduren.
 Indenrigsministeriet har til brug for besvarelsen af spørgsmålet indhentet  

 en udtalelse fra Direktoratet for Udlændinge, der bl.a. har oplyst, at  

 direktoratet ved vurderingen af, om en asylansøgning kan behandles efter  

 åbenbart grundløs-proceduren, lægger vægt på, om sagen efter direktoratets  

 opfattelse på det foreliggende grundlag vil resultere i et afslag i  

 Flygtningenævnet.
 Direktoratet foretager i den sammenhæng en troværdighedsvurdering af  

 asylansøgeren, ligesom de øvrige momenter, der er nævnt i bemærkningerne til  

 forslag til lov nr. 421 af 1. juni 1994 om ændring af udlændingeloven, indgår  

 i vurderingen.
Efter afholdelse af direktoratets samtale med asylansøgeren, forelægges  

 sagen med en begrundet indstilling for Dansk Flygtningehjælp.
Dansk  

 Flygtningehjælp indkalder herefter asylansøgeren til en samtale, hvorefter  

 sagen returneres til Direktoratet for Udlændinge med en tilkendegivelse om,  

 hvorvidt flygtningehjælpen er enig i, at sagen kan afgøres som åbenbart  

 grundløs.
Er Dansk Flygtningehjælp enig i direktoratets vurdering, vil ansøgeren  

 blive meddelt afslag på asyl uden klageadgang til Flygtningenævnet.
Finder  

 Flygtningehjælpen ikke, at sagen kan afgøres som åbenbart grundløs  

 (nedlæggelse af veto), vil asylansøgeren - såfremt direktoratet fortsat er af  

 den opfattelse, at der bør gives afslag på asylansøgningen - blive meddelt  

 afslag på asyl med samtidig fremsendelse af sagen til Flygtningenævnet.
Efter direktoratets oplysninger har Dansk Flygtningehjælps vetoprocent i  

 1993 været 18 pct., i 1994 35 pct. og i de første 17 uger af 1995 45 pct.
Til  

 sammenligning - men med et vist forbehold som følge af den tidsmæssige  

 forskydning mellem indrejse og afgørelse - kan det oplyses, at antallet af  

 sager udtaget til åbenbart grundløs-proceduren i de tilsvarende perioder  

 udgjorde henholdsvis 24 pct., 24 pct. og 22 pct. af samtlige indrejste  

 asylansøgere (ekskl. asylansøgere fra Bosnien).
 Dansk Flygtningehjælp har over for direktoratet tilkendegivet, at der  

 generelt ikke er stor uoverensstemmelse i bedømmelsen af  

 baggrundsoplysningerne for de aktuelle lande, men at de høje vetoprocenter  

 skyldes forskelle i troværdighedsvurderingerne.
 Dette skal efter direktoratets opfattelse ses i sammenhæng med, at der i  

 de seneste år har været behov for at træffe forholdsvis flere  

 troværdighedsafgørelser end tidligere.
 Direktoratet for Udlændinge har således ikke ændret på de kriterier, som  

 åbenbart grundløs-proceduren baseres på.
 Indenrigsministeriet kan henholde sig til det af Direktoratet for  

 Udlændinge oplyste.
 Det bemærkes, at der blandt de ovenfor nævnte 6 vejledende momenter, der  

 kan indgå i vurderingen af, om en sag skal behandles i åbenbart  

 grundløs-proceduren, indgår, om asylmotivet må anses for utroværdigt i lyset  

 af konkrete eller generelle baggrundsoplysninger, skiftende forklaringer  

 eller manglende legitimationspapirer eller rejsedokumenter.
 Indenrigsministeriet har noteret sig stigningen i Dansk Flygtningehjælps  

 vetoprocenter og vil på denne baggrund iværksætte en nærmere udredning af,  

 inden for hvilke sagstyper og med hvilken begrundelse Dansk Flygtningehjælp  

 nedlægger veto mod sagens behandling i åbenbart grundløs-proceduren.  

 Udredningen vil blive gennemført ved indhentelse af udtalelser fra  

 Direktoratet for Udlændinge og Dansk Flygtningehjælp.
Som det fremgår af lovforslaget, vil politiet i forbindelse med overførsel  

 af interviewopgaven til direktoratet kunne reducere ressourceanvendelsen med  

 10-12 årsværk.
Direktoratet har imidlertid forstået, at politiet formentlig  

 ikke vil rømme kontorer i denne størrelsesorden i Sandholm, idet det efter  

 politiets og direktoratets opfattelse ikke vil tjene til en effektivisering  

 af den samlede asylsagsbehandling, at politiets samlede operative funktioner  

 i Sandholm reduceres.
I forhold til de eksisterende forhold vil direktoratets etablering af en  

 asylafdeling i Sandholm samlet forudsætte en forøgelse af lokalefaciliteterne  

 i Sandholm med ca. 60 kontorer.
Der vil endvidere skulle etableres arkiv,  

 mødelokaler og kantine, som heller ikke findes i dag.
Det skal endelig oplyses, at den angivne udgift på 10 mio. kr. til  

 direktoratets etablering af en asylafdeling i Sandholm alene er et helt  

 foreløbigt skøn.
Direktoratet er p.t. i samarbejde med Forsvarets  

 Bygningstjeneste i færd med at udarbejde et mere præcist og detaljeret skøn  

 over disse udgifter.
Dette arbejde kan forventes færdiggjort i løbet af juni  

 måned 1995.
 Indenrigsministeriet kan henholde sig til det af Direktoratet for  

 Udlændinge oplyste.
 Spørgsmål nr. 14:
Betyder begrænsningen i lovforslagets nr. 11, § 40 a, stk. 6, om, at  

 fingeraftryk kun må videregives uden samtykke til udenlandske  

 udlændingemyndigheder, at der ikke uden samtykke kan videregives oplysninger  

 f.eks. til udenlandsk politi, når oplysningerne kan bidrage til at fastlægge  

 rejseruten, f.eks. fordi den pågældende under rejsen hertil har ernæret sig  

 ved butikstyverier, og fingeraftrykkene derfor beror hos udenlandsk politi,  

 men måske ikke hos de udenlandske udlændingemyndigheder? Svar:
 I lovforslagets § 1, nr. 11, foreslås der indsat som § 40 a, stk. 6, i  

 udlændingeloven en bestemmelse, hvorefter politiet og Direktoratet for  

 Udlændinge uden udlændingens samtykke elektronisk eller manuelt kan  

 videregive oplysninger fra registret vedrørende optagne fingeraftryk til  

 udenlandske udlændingemyndigheder.
 Det følger således af selve lovbestemmelsen, at oplysninger fra registeret  

 vedrørende optagne fingeraftryk alene vil kunne videregives til udenlandske  

 udlændingemyndigheder.
Ifølge bemærkningerne til lovforslaget indebærer denne begrænsning i  

 videregivelsesadgangen, at videregivelse efter bestemmelsen vil kunne ske til  

 udenlandske udlændingemyndigheder, dvs. myndigheder, som efter det pågældende  

 lands ressortfordeling har ansvaret for indsamling af oplysninger om optagne  

 fingeraftryk fra udlændinge og eventuelt ansvaret for et oprettet register  

 herom, samt til andre myndigheder, som fører register over fingeraftryk af  

 udlændinge.
Videregivelse vil således efter omstændighederne kunne ske til  

 udenlandsk politi.
Ifølge bemærkningerne til lovforslaget vil videregivelse endvidere alene  

 kunne ske med henblik på en udlændingeretlig anvendelse af fingeraftrykkene.  

 Det vil således være en forudsætning for videregivelsen af fingeraftrykkene,  

 at fingeraftrykkene ikke vil blive anvendt i en strafferetlig sammenhæng.
Der  

 vil i forbindelse med videregivelse af fingeraftryk blive gjort opmærksom på,  

 at fingeraftrykkene ikke er optaget i forbindelse med et strafbart forhold,  

 og at fingeraftrykkene alene må anvendes i en udlændingeretlig sammenhæng.
 Indenrigsministeriet finder anledning til at præcisere, at bestemmelsen  

 efter Indenrigsministeriets opfattelse ikke vil være til hinder for, at de  

 danske myndigheder til brug for behandlingen af en udlændingesag, herunder  

 til at fastlægge identitet og rejserute, videregiver optagne fingeraftryk til  

 en udenlandsk udlændingemyndighed, og at den udenlandske udlændingemyndighed,  

 hvortil fingeraftrykket videregives, til brug for de danske myndigheders  

 behandling af en udlændingesag eventuelt ved henvendelse til politiet i det  

 pågældende land foretager søgning af, hvorvidt tilsvarende fingeraftryk er  

 optaget i forbindelse med kriminalitet.
 Det vil i den forbindelse være en forudsætning, at oplysningen om  

 fingeraftryk optaget i forbindelse med kriminalitet i det land, hvortil der  

 rettes henvendelse, alene vil blive brugt i udlændingeretlig sammenhæng,  

 herunder til at fastlægge identitet og rejserute, og at de udenlandske  

 myndigheder gøres opmærksom på dette forhold ved videregivelsen.
 Spørgsmål nr. 15:
Hvordan kan man vide, om de i lovforslagets nr. 5, § 36, stk. 1, nævnte  

 foranstaltninger, hvorom der henvises til lovens § 34, er tilstrækkelige og  

 vil det ikke forsinke sagsbehandlingen at skulle afvente, om disse i lovens §  

 34 nævnte foranstaltninger er tilstrækkelige? Svar:
 Indenrigsministeriet har til brug for besvarelsen indhentet en udtalelse  

 fra Rigspolitichefen.
 Indenrigsministeriet skal på den baggrund bl.a. bemærke følgende:
 Det er en betingelse for anvendelse af foranstaltninger efter  

 udlændingelovens § 34, at de må anses for nødvendige for at sikre  

 udlændingens tilstedeværelse, indtil der er truffet afgørelse om udvisning  

 eller afvisning, samt efter fast praksis, indtil der er truffet afgørelse om  

 udsendelse efter et afslag på opholdstilladelse.
 Foreligger der ud fra en vurdering af sagens samlede oplysninger -  

 herunder bl.a. indrejseforhold, tid og sted for og omstændighederne ved  

 indgivelsen af asylsøgningen, nationalitet, alder, personlige forhold,  

 eventuel kriminalitet og eventuelle tidligere asylansøgninger - konkrete  

 grunde til at antage, at foranstaltninger efter § 34 ikke er tilstrækkelige  

 til at sikre udlændingens tilstedeværelse, kan der efter udlændingelovens §  

 36 ske frihedsberøvelse, som er undergivet domstolsprøvelse, jf.  

 udlændingelovens § 37.
Frihedsberøvelse efter såvel den foreslåede præcisering af § 36, stk. 1,  

 som efter de gældende regler vil således alene kunne iværksættes, såfremt  

 foranstaltninger efter § 34 ikke skønnes tilstrækkelige til at opnå det  

 formål, som tilsigtes med frihedsberøvelsen.
Derimod er det i disse tilfælde  

 ikke fornødent at afvente en udlændings eventuelle overtrædelse af  

 foranstaltninger efter § 34, forinden den pågældende udlænding  

 frihedsberøves.
 Såfremt der er iværksat foranstaltninger efter § 34 over for en  

 asylansøger, og denne alligevel udebliver fra samtaler med politiet eller  

 udlændingemyndighederne, vil dette naturligvis kunne medføre, at  

 sagsbehandlingen i asylproceduren bliver forsinket.
 Spørgsmål nr. 17:
Hvad er baggrunden for, at sagsbehandlingstiden skal være så lang, når det  

 drejer sig om tidsbegrænset opholdstilladelse til udenlandske forskere, der  

 har fået ansættelse på danske forskningsinstitutioner? Svar:
 Indenrigsministeriet har til brug for besvarelsen af spørgsmålet indhentet  

 en udtalelse fra Direktoratet for Udlændinge, der har oplyst, at Direktoratet  

 for Udlændinges generelle sagsbehandlingstid i sager, hvori der ansøges om  

 opholds- og arbejdstilladelse efter udlændingelovens § 9 for tiden andrager  

 3-5 måneder, hvilket direktoratet har underrettet de danske repræsentationer  

 i udlandet om, således at disse er i stand til at formidle denne oplysning  

 videre til den enkelte ansøger.
 Direktoratets generelle sagsbehandlingstid skal ses i lyset af det store  

 antal sager, som direktoratet modtager til behandling, sammenholdt med at det  

 i en større del af sagerne er nødvendigt at indhente yderligere oplysninger  

 og dokumentation, før afgørelse i sagen kan træffes.
 Direktoratets sagsbehandlingstid i sager, hvori specialister - herunder  

 forskere - ansøger om opholdstilladelse efter udlændingelovens § 9, stk. 2,  

 nr. 3, er dog væsentlig lavere end den generelle sagsbehandlingstid for alle  

 ansøgninger om opholdstilladelse efter udlændingelovens § 9.
 Direktoratet har oplyst, at der i perioden fra den 1. november 1994 til  

 den 1. maj 1995 er meddelt opholdstilladelse til 336 specialister, der har  

 indgivet førstegangsansøgninger om opholdstilladelse efter udlændingelovens §  

 9, stk. 2, nr. 3. Heraf indgav 52 personer ansøgning her i landet, og den  

 gennemsnitlige sagsbehandlingstid for disse sager androg 69 dage. 284  

 personer indgav ansøgning i udlandet, og den gennemsnitlige  

 sagsbehandlingstid for disse sager androg 47 dage.
I den samme periode meddelte direktoratet afslag til 6 specialister, der  

 havde indgivet førstegangsansøgninger om opholdstilladelse efter den nævnte  

 bestemmelse.
Den gennemsnitlige sagsbehandlingstid for disse personer androg  

 235 dage, men det skal her bemærkes, at sagsbehandlingstiden for to af  

 personerne var særlig langvarig, idet der tillige blev ansøgt på andre  

 grundlag, hvorfor disse sager krævede yderligere undersøgelser.
Den  

 gennemsnitlige sagsbehandlingstid for de 4 resterende sager androg 72 dage.
 Den gennemsnitlige sagsbehandlingstid for tilladelser meddelt til  

 specialister efter udlændingelovens § 9, stk. 2, nr. 3, er således væsentlig  

 lavere end direktoratets generelle sagsbehandlingstid, idet  

 sagsbehandlingstiden for specialister for tiden gennemsnitlig andrager mellem  

 11/2 og 2 måneder.
 Med henblik på at begrænse sagsbehandlingstiden vedr. ansøgninger fra  

 forskere og studerende har direktoratet aftalt særlige ansøgningsprocedurer  

 med visse uddannelsesinstitutioner.
Direktoratet overvejer for øjeblikket i samarbejde med Rektorkollegiet,  

 hvorledes der kan etableres ansøgningsprocedurer, som kan sikre en endnu  

 hurtigere og smidigere sagsbehandling af ansøgninger om opholdstilladelse til  

 forskere og studerende.
En arbejdsgruppe med deltagelse af repræsentanter fra  

 institutioner underlagt Rektorkollegiet, Rektorkollegiets sekretariat og  

 Direktoratet for Udlændinge vil tilstræbe at etablere sådanne procedurer i  

 den nærmeste fremtid, således at procedurerne kan få effekt fra og med  

 starten af det kommende akademiske år.
 Indenrigsministeriet kan henholde sig til det af Direktoratet for  

 Udlændinge oplyste.
Det tilføjes, at Indenrigsministeriet herudover overvejer muligheden for  

 en yderligere smidiggørelse af proceduren i forbindelse med meddelelse af  

 opholdstilladelse til forskere, herunder vedrørende varigheden af sådanne  

 tilladelser, vedrørende eventuelle forlængelser samt vedrørende muligheden  

 for at forberede ansøgninger om forskningsophold fra forskningsinstitutionens  

 side.
Målet hermed er at nedbringe sagsbehandlingstiden mest muligt samt  

 sikre, at Danmark fortsat er et attraktivt land for forskere.
Bilag 2 Et af udvalgets spørgsmål til indenrigsministeren under alm. del og  

 ministerens svar herpå Spørgsmål 206:
 Ministeren bedes fremsende en oversigt over opholdstilladelser m.v., der  

 gør det muligt at sammenligne fra år til år.
 Ministeren bedes for årene 1991, 1992, 1993 og 1994 særskilt oplyse, hvor  

 mange opholdstilladelser, der er givet henholdsvis til personer med  

 konventionsstatus, til de factoflygtninge efter § 9, stk. 2, nr. 2, efter §  

 9, stk. 2, nr. 4, i forbindelse med familiesammenføringer samt af andre  

 grunde.
 Ministeren bedes ligeledes for 1991, 1992, 1993 og 1994 oplyse antallet af  

 udsendelser fordelt på ledsagende, påsete og skønnede udsendelser for de  

 pågældende år.
 Såfremt de samlede 1994-tal endnu ikke er til stede bedes tallene oplyst  

 for den tid, tallene er opgjort i øjeblikket.
 Svar:
 Indenrigsministeriet har til brug for besvarelsen af spørgsmålet indhentet  

 udtalelser fra Direktoratet for Udlændinge og Rigspolitichefen, afdeling C.
 Indenrigsministeriet kan i den anledning oplyse følgende:
Antallet af meddelte førstegangsopholdstilladelser Noter:
*) Opgørelsen er baseret på en manuel optælling i Indenrigsministeriet.  

 Det bemærkes for så vidt angår faldet i antallet af meddelte tilladelser  

 efter 1991, at en meget stor andel af de i 1988-1991 meddelte tilladelser  

 blev givet til statsløse palæstinensere fra Libanon.
Ved lov nr. 144 af 3.  

 marts 1992 blev statsløse palæstinensere fra Libanon meddelt  

 opholdstilladelse på andet grundlag i henhold til denne lov.
 ) Kategorien »tidl. asylsansøger« omfatter tillige uledsagede,  

 mindreårige børn.
 *) Kategorien »andre« omfatter bl.a. studerende, udvidet  

 besøgsophold, missionærer og au pair-ophold.
 Rigspolitichefen, afdeling C, har oplyst, at rigspolitiets statistikker  

 over udsendte asylansøgere baserer sig på oplysninger fra  

 Udlændingeregisteret, som blev etableret i 1993. Rigspolitiet er således ikke  

 i besiddelse af sikre oplysninger om antallet af udsendelser for årene 1991  

 og 1992.
Det fremgår af oplysninger fra Udlændingeregisteret og rigspolitiets  

 manuelle statistikker, at der i 1993 udrejste i alt 3.486 personer, som havde  

 været asylansøgere i Danmark.
Af disse blev 214 personer ledsaget af  

 politiet.
På grund af omlægning af registreringsmetoden i forbindelse med  

 etableringen af Udlændingeregisteret er det ikke muligt i 1993 at opdele  

 antallet af udrejste personer på påsete og skønnede udsendelser i øvrigt.
 Det fremgår yderligere, at der i 1994 udrejste i alt 4.298 asylansøgere.  

 2.533 personer blev skønnet udrejst, 1.420 personer blev påset udrejst af  

 politiet, og 345 personer blev ledsaget af politiet.
Bilag 3 FORENINGEN AF POLITIMESTRE I DANMARK Den 22. marts 1995 Formand:
Politimester H.
Langlouis Indenrigsministeriet Udlændingeafdelingen Christiansborg Slotsplads 1 1218 København K.
 Ved skrivelse af 13/3 1995 (2.ktr. journ.1994-3701-789) har  

 Indenrigsministeriet anmodet om foreningens bemærkninger til et udkast til  

 forslag om lov om ændring af udlændingeloven.
 Foreningen er bekendt med den udtalelse, der er afgivet af  

 Rigspolitichefen, og man er enig i de synspunkter, som Rigspolitichefen er  

 fremkommet med.
 Specielt vedrørende lovforslagets § 10 nr. 10 (ny § 46 c) skal  

 foreningen udtale følgende:
 Teknisk er der naturligvis intet i vejen for en overførelse til  

 statsamterne af politiets ekspeditionsopgaver i forbindelse med ansøgninger  

 om opholds- og arbejdstilladelser.
 Med mindre statsamterne skal oprette filial-kontorer i en række større  

 byer, vil der dog være tale om en betydelig serviceforringelse over for  

 udlændingene, der i dag kan indgive deres ansøgninger på omkring 100  

 politikontorer og politistationer over hele landet.
 Befolkningen er i dag vant til og tryg ved at henvende sig til politiet  

 angående en lang række dagligdags ekspeditioner, f.eks. pasudstedelse,  

 kørekort, indregistrering af motorkøretøjer, våbentilladelser,  

 transporttilladelser, udstedelse af næringsbreve, spiritusbevillinger,  

 lejlighedstilladelser og store dele af udlændingeadministrationen.
Hvis disse opgaver lægges over til andre myndigheder, opstår der let en  

 risiko for, at befolkningen ikke længere ser politiet som et normalt islæt i  

 den almindelige dagligdag, men tværtimod kun som en kontrollerende og  

 straffende myndighed.
Dette kan på sigt føre til konfrontationer.
Specielt i  

 forhold til udlændinge vil denne polarisering være farlig.
Her gælder det  

 tværtimod om i videst muligt omfang at skabe tillid mellem udlændinge og  

 politi.
 Politiet i dagens og fremtidens Danmark skal være et synligt og  

 tryghedsskabende politi - serviceorienteret og tæt på borgerne.
 Varetagelse af civile opgaver kan i høj grad være med til at styrke den  

 tillid mellem befolkningen og politiet, som er af afgørende betydning for  

 løsningen af politiets hovedopgaver.
 Ved at overføre ekspeditionsopgaverne fra politiet til statsamterne  

 fratages politiet muligheden for lokalt at opbygge og ajourføre et kendskab  

 til de udlændinge, der opholder sig i kredsen.
Herved modvirkes bl.a. nærhedspolititanken, som i de senere år har givet  

 sig udslag i udbygningen af distrikts- og nærpolitistationer tæt på borgerne  

 som tryghedsskabende og kriminalitetsforebyggende faktor.
Nærpolitiet i vid  

 forstand danner grundstammen i SSP-samarbejdet (Skole - Socialvæsen -  

 Politi), som har til formål at forebygge specielt ungdomskriminalitet.
Den  

 forebyggende indsats i storbyområderne rettes mod truede grupper, bl.a. visse  

 indvandrergrupper og 2. generationsgruppen, som generelt har vist sig at have  

 tilpasningsvanskeligheder.
I den forbindelse er det vigtigt for politiet at  

 have et indgående kendskab til, hvilke udlændinge og udlændingegrupperinger  

 der er bosat i lokalområderne.
 Specielt vedrørende lovforslagets § 1 nr. 13 (ny § 48 stk. 4) skal  

 foreningen anføre:
At kalde overførsel af opgaven med at afhøre asylansøgere fra politiet til  

 Direktoratet for Udlændinge »civilisering af afhøringsopgaven i  

 asylsager« forekommer meget uheldigt.
Ubefæstede sjæle kunne let fristes  

 til den modsætningsslutning, at politiet ikke optræder civiliseret over for  

 udlændinge under varetagelse af denne opgave.
Tværtimod taler alle saglige grunde for at bevare opgaven hos politiet.  

 Herved opretholdes kvaliteten i asylafhøringerne og effektiviteten i  

 sagsbehandlingen.
Foreningen må stærkt anbefale, at side 44-74 i Per  

 Sørensen-udvalgets Delbetænkning III studeres nøje.
 Såfremt lovforslaget gennemføres, ligger efter foreningens opfattelse  

 alene politiske/holdningsmæssige/følelsesmæssige hensyn bag.
 I så fald ønsker foreningen at påpege, at de mange ressourcer, som  

 politiet de sidste 12 år uden synderlig kompensation har måttet sætte ind på  

 udlændingeområdet, er taget fra politikredsene, der som følge heraf har  

 måttet nedprioritere andre politimæssige arbejdsområder.
 Hvis arbejdsopgaverne lægges væk fra politiet, må disse ressourcer  

 tilbageføres til politikredsene til gavn for den stedlige befolkning, og  

 Folketinget må herefter bevillige Indenrigsministeriet de økonomiske  

 ressourcer, der skal til for at varetage de opgaver, der overføres.
Med venlig hilsen H.
Langlouis Bilag 4 Et § 20-spørgsmål fra Bruno Jerup (EL) til indenrigsministeren og dennes  

 svar herpå Spørgsmål nr.
S 1599:
Vil ministeren i forlængelse af svar på spørgsmål nr.
S 1319 og den  

 efterfølgende debat i medierne vurdere mulighederne for, at der kan etableres  

 en løsning på problemet med asylansøgerbørns undervisning inden starten af  

 det nye skoleår? Svar:
En arbejdsgruppe bestående af repræsentanter fra bl.a.
Dansk Røde Kors,  

 Dansk Flygtningehjælp, Direktoratet for Udlændinge, Indenrigsministeriet og  

 Undervisningsministeriet vil i nærmeste fremtid undersøge muligheden for at  

 omlægge undervisningen af asylansøgerbørn.
 Sigtet med arbejdsgruppen bliver at finde frem til egnede løsningsmodeller  

 for tilrettelæggelsen af undervisningen, således at der både tages højde for,  

 at børnene får den nødvendige uddannelse under deres ophold i Danmark, at  

 børn fra forskellige lande behandles ens, samt at en større gruppe af børnene  

 alene forudsættes at skulle have et kortere varigt ophold i Danmark.
 Arbejdsgruppen vil i forbindelse hermed hente inspiration fra erfaringerne  

 med de særlige undervisningsforløb, som der ved bestemmelsen § 5 i lov om  

 midlertidig opholdstilladelse til visse personer fra det tidligere  

 Jugoslavien m.v. blev skabt hjemmel til at tilrettelægge for børn af bosniske  

 krigsflygtninge.
 Indenrigsministeriet vil hurtigst muligt herefter tage initiativ til  

 etablering af nye undervisningsprogrammer for asylansøgeres børn.
Bilag 5 En Østre Landsretskendelse vedr. frihedsberøvelse af udlændinge (Ugeskrift for Retsvæsen 1995, s. 340) Ø.L.K. 23. januar 1995 i kære 16. afd. nr.
B-0137-95 (Kjær, Ulla  

 Rubinstein, C.
Levy).
 Forvaltningsret 296.9 - Retspleje 27.4.
 Ikke grundlag for frihedsberøvelse af udlændinge med besøgsvisum med  

 henblik på afvisning.
Udlændinge med gyldige pas og besøgsvisum henvente sig selv til politiet.  

 De forventedes afvist efter »åbenbart grundløs« procedure.
Uanset  

 at visum var opnået under urigtige forudsætninger, var der ikke grundlag for  

 frihedsberøvelse, jf. udlændingelovens § 36. Der var ikke anledning til at  

 antage, at de ikke var villige til at udrejse, hvis asylansøgningen blev  

 afslået.
 I Hillerød Kriminalrets retsbog for 13. januar 1995 anføres:
 For Rigspolitichefen mødte vicekriminalkommissær Preben Ravnsbæk.
 Som rumænsk tolk fungerede T.
 Kl. 11.35 blev udlændingene fremstillet og oplyste at være født  

 henholdsvis den 31. oktober 1973 og den 20. juni 1975.
 Som advokat blev beskikket advokat Torben Ertbøll, der var til stede.
 Udlændingene og tolken forstod hinanden sprogligt.
Vicekriminalkommissæren redegjorde for sagen og oplyste, at udlændingene  

 har været tilbageholdt af politiet siden den 11. januar 1995 kl. 14.00, samt  

 at sagen er udtaget til »åbenbart grundløs« procedure om afvisning.  

 Udlændingenes samtale med Dansk Flygtningehjælp påtænkes gennemført i løbet  

 af få dage, og udlændingene kan udsendes straks, såfremt flygtningehjælpen  

 tiltræder, at udlændingene ikke skal have adgang til at klage til  

 Flygtningenævnet.
Frihedsberøvelsen begæres herefter i medfør af  

 udlændingelovens § 36 med henblik på at sikre muligheden for effektuering af  

 den forventede afvisning, hvorved henvises til udlændingelovens § 30, stk. 1  

 og 2.
Det oplystes endvidere, at udlændingene indrejste i Danmark på besøgsvisum  

 udstedt for 14 dage siden, idet de pågældende ville besøge en onkel  

 bosiddende i Danmark.
De rettede dog i stedet direkte henvendelse til  

 Sandholmlejren, hvor de begge søgte asyl.
 Udlændingene bekræftede oplysningen om tidspunktet for tilbageholdelsen og  

 vedstod deres forklaring til politirapport.
 Vicekriminalkommissæren påstod frihedsberøvelsen kendt lovlig og anmodede  

 om, at frihedsberøvelsen opretholdtes indtil den 26. januar 1995.
 Udlændingene fil lejlighed til at tale med deres advokat i enrum.
 Den beskikkede advokat protesterede mod fortsat frihedsberøvelse, idet der  

 henvises til, at udlændingene opholder sig lovligt i landet, da de er i  

 besiddelse af visum.
Der afsagdes sålydende kendelse:
Udlændingene har selv rettet henvendelse til politivagten i  

 Sandholmlejren.
Deres identitet er fastlagt, idet de begge er i besiddelse af  

 gyldige nationalitetspas og gyldigt besøgsvisum.
Det forhold, at udlændingene  

 har søgt og fået visum under urigtige forudsætninger, og sagens øvrige  

 konkrete omstændigheder, giver ikke tilstrækkeligt grundlag for at antage, at  

 de i udlændingelovens § 34 nævnte foranstaltninger ikke er tilstrækkelige til  

 at sikre muligheden for afvisning eller for udvisning som omhandlet i § 36.  

 Som følge af det anførte bestemmes:
 Rigspolitichefens frihedsberøvelse af udlændingene A og B ophæves.
 Østre Landsrets kendelse.
Rigspolitichefen, Afd.
E, har påkæret kendelse afsagt den 13. januar 1995  

 af Hillerød Kriminalret - - -, hvorved det er bestemt, at frihedsberøvelsen  

 for A og B ophæves.
 Den beskikkede advokat og Rigspolitichefen har indgivet kæreskrifter,  

 senest den 18. januar 1995.
Det af Rigspolitichefen, Afd.
E, i kæreskiftet anførte om risiko for  

 kriminalitet eller uro i asylcentret kan ikke i sig selv begrunde  

 frihedsberøvelse efter udlændingelovens § 36.
 Der er ikke i sagen oplyst noget, der giver anledning til at antage, at  

 udlændingene ikke vil være villige til at udrejse af landet igen, hvis deres  

 asylansøgning afslås.
 Landsretten tiltræder derfor af de af kriminalretten anførte grunde, at  

 frihedsberøvelsen er ophævet.
Tillægsbetænkningen Udvalget har, efter at lovforslaget ved 2. behandling blev henvist til  

 fornyet udvalgsbehandling, behandlet dette i et møde.
Udvalget har herunder  

 modtaget Udenrigsministeriets udtalelse i forbindelse med et spørgsmål, som  

 udvalget stillede til indenrigsministeren inden afgivelsen af betænkning den  

 23. maj 1995, og udtalelsen er optrykt som bilag til tillægsbetænkningen.
 Udvalget har endvidere modtaget kopi af et brev til indenrigsministeren  

 fra the Commissioner of the Council of the Baltic Sea States on Democratic  

 Institutions and Human Rights, including the Rights of Persons belonging to  

 Minorities, Ole Espersen, og brevet er sammen med en tidligere modtaget kopi  

 af brev fra denne til Indenrigsministeriet optrykt som bilag til  

 tillægsbetænkningen.
 Udvalget har fra indenrigsministeren modtaget udkast til kommissorium til  

 det kommende ekspertudvalg vedrørende udlændingelovens bestemmelser om  

 udvisning, og dette udkast er optrykt som bilag til tillægsbetænkningen.  

 Ligeledes er nogle spørgsmål, udvalget tidligere har stillet til  

 indenrigsministeren vedrørende lovforslaget, optrykt sammen med ministerens  

 svar herpå.
 Der er af et mindretal stillet ændringsforslag, hvorom henvises til de  

 ledsagende bemærkninger.
 Herefter indstiller et flertal (udvalget med undtagelse af  

 Socialistisk Folkepartis og Enhedslistens medlemmer) lovforslaget til  

vedtagelse i den affattelse, hvori det foreligger efter 2. behandling.  

 Flertallet vil ved 3. behandling redegøre for sin stilling til de stillede  

 ændringsforslag.
 Et mindretal (Socialistisk Folkepartis og Enhedslistens medlemmer  

 af udvalget) indstiller lovforslaget til forkastelse . Mindretallet  

 har stillet en række ændringsforslag, og hvis de vedtages, vil mindretallet  

 stemme hverken for eller imod lovforslaget.
 Mindretallet finder generelt, at de ændringer, som er foreslået i  

 indenrigsministerens lovforslag, for hovedpartens vedkommende er udtryk for  

 en kriminalisering af den konventionssikrede ret til at søge asyl (her tænkes  

 på forslagene om optagelse og brug af fingeraftryk fra asylsøgere) og en  

 udhuling af asylsøgernes retssikkerhed i asylfasen (her tænkes på  

 frihedsberøvelsen og indskrænkningerne i mulighederne for at få asylsagerne  

 fuldt opklaret gennem fremlæggelse af yderligere oplysninger) samt  

 diskrimination mellem asylsøgere (her tænkes på forslaget om 3-års-reglen og  

 opholdstilladelsens ikrafttrædelse).
Mindretallet mener, at de foreslåede udvidelser af mulighederne for at  

 tage fingeraftryk af asylsøgere samt for, at disse fingeraftryk kan bruges af  

 politiet i forbindelse med politimæssigt arbejde i kriminalsager, indebærer  

 en stor fare for, at disse aftryk kan misbruges.
Her tænkes der især på den  

 del af bestemmelserne, som omhandler, at fingeraftryk skal kunne udveksles  

 med myndigheder i udlandet.
 Som det fremgår af svaret på spørgsmål 27 (optrykt som bilag), er det  

 ifølge Rigspolitichefen ikke muligt at sikre brugen af aftrykkene på anden  

 måde end ved over for myndighederne i andre lande at gøre opmærksom på, at  

 disse aftryk kun må indgå i udlændingeretlige sammenhænge.
Men, som det også udtrykkeligt fremgår af svaret, er hverken  

 Rigspolitichefen eller Indenrigsministeriet i stand til at garantere, at de  

 udleverede fingeraftryk ikke optages i nationale registre.
Det afgøres alene  

 af de relevante myndigheder i disse lande.
Derfor er mindretallet direkte imod de foreslåede bestemmelser om  

 optagelse og videreformidling af fingeraftryk.
Det kan have fatale  

 konsekvenser for den enkelte asylsøgers sikkerhed, hvis strengt personlige  

 oplysninger, som kan indhentes gennem oplysningerne om fingeraftrykket (her  

 tænkes på viden om flugtruter og opholdssteder), falder i forkerte hænder.
Mindretallet tager også afstand fra de foreslåede bestemmelser om  

 frihedsberøvelse af asylsøgere, hvis sager behandles efter den såkaldte  

 særlige hasteprocedure.
Mindretallet har i den forbindelse bemærket, at der  

 fra NGO-side er givet udtryk for en bekymring for, om de foreslåede  

 bestemmelser vil bringe Danmark på kollisionskurs med internationale  

 bestemmelser til beskyttelse af menneskerettigheder.
Det udredningsarbejde,  

 som Indenrigsministeriet, Justitsministeriet og Udenrigsministeriet har  

 foretaget vedrørende disse spørgsmål, har vist, at der ikke skulle være  

 problemer på dette område.
Ikke desto mindre lader f.eks.
Udenrigsministeriets redegørelse det ikke  

 helt klart, om de foreslåede bestemmelser holder sig inden for rammerne af  

 bestemmelserne i internationale konventioner og aftaler.
Selv om det skrives  

 i redegørelsen, at iværksættelse af frihedsberøvelse efter de påtænkte  

 retningslinjer efter Udenrigsministeriets opfattelse »vil være forenelig  

 med Danmarks internationale forpligtelser«, tages der det klare  

 forbehold, at der er tale om »en juridisk-faglig prognose«, som kun  

 kan undersøges gennem en konkret afprøvning ved Den Europæiske  

 Menneskerettighedsdomstol.
Ministeriet giver således udtryk for en  

 forbeholden vurdering, hvilket kommer klart til udtryk i brugen af relativer:  

 »formodes«, »må antages«, »formentlig«,  

 »må anses for«, som fører frem til konklusionen, at »det ikke  

 klart kan statueres, at den foreslåede anvendelse af frihedsberøvelse vil  

 være i strid med disse tekster«.
Mindretallet må derfor spørge, om det  

 således heller ikke klart kan statueres, at det vil være i strid med Danmarks  

 internationale forpligtelser.
 På den baggrund finder mindretallet, at de foreslåede ændringer af loven  

 bygger på alt for mange formodninger til, at det vil være klogt at vedtage  

 dem, hvorfor mindretallet er imod.
 Hvad angår de foreslåede indskrænkninger i muligheden for at fremlægge  

 yderligere bevismidler i en ankesag over Direktoratet for Udlændinges  

 afgørelse under Flygtningenævnets behandling af sagen, er mindretallet også  

 imod.
Forslaget begrundes i, at det kan trække sagsbehandlingstiden ud, at der  

 som i dag kan fremlægges nye bevismidler.
Nedbringelse af  

 sagsbehandlingstiden er regeringens asylpolitiske mantra.
Men med de  

 foreslåede ændringer undergraves muligheden for, at asylsagerne kan blive  

 oplyst så godt som muligt.
Det er velkendt, at asylsøgere, når deres sag  

 forberedes til behandling i direktoratet, i mange tilfælde ikke har den fulde  

 forståelse for, hvad der i en dansk asylsagsbehandling betragtes som vigtige  

 oplysninger og dokumentation.
Det kan blandt andet skyldes manglende indsigt  

 i danske administrations- og retsforhold, forskellige kulturbaggrunde og  

 andre forhold.
Derfor får mange asylsøgere først efter afslaget fra  

 direktoratet, og efter at de har fået en advokat til at hjælpe sig med at  

 forberede sagen for Flygtningenævnet, en klar forståelse for, hvad det er  

 vigtigt at lægge vægt på og få fremlagt.
Denne erfaring er gennemgående hos  

 mange advokater, som jævnligt har asylsager.
Derfor er det for mindretallet vigtigt, at der ikke sker nogen  

 indskrænkninger i mulighederne for at få sagerne så nøjagtigt oplyst som  

 muligt.
Det vil de foreslåede ændringer ikke bidrage til.
Efter mindretallets  

 opfattelse vil det ikke forøge sagsbehandlingstiden.
Måske tværtimod, idet  

 det er en nærliggende udvikling, at advokater vil skulle bruge lang tid på at  

 argumentere med Flygtningenævnet om muligheden for at fravige reglen i § 54,  

 stk. 1.
 Efter mindretallets opfattelse vil den forventede besparelse på  

 sagsbehandlingstiden blot blive erstattet med en tilsvarende forlængelse af  

 den tid, der går med advokaters parlamenteren med Flygtningenævnet.
Mindretallet betragter også de foreslåede ændringer i beregningen af  

 3-års-reglen som en uacceptabel udhuling af asylsøgernes retssikkerhed og et  

 udtryk for diskrimination.
Ved at flytte beregningstidspunktet fra  

 ansøgnings- til tildelingstidspunktet for opholdstilladelsen skabes der en  

 voldsom forskelsbehandling mellem asylsøgere.
Det kan f.eks. betyde, at  

 asylsøgere fra lande, hvor forholdene er rimeligt oplyst, og hvor  

 asylgrundlaget er enkelt og klart, vil have en kort ventetid inden  

 tildelingen af opholdstilladelse, og inden 3-års-perioden dermed træder i  

 kraft.
Mens andre, som kommer fra lande, hvor forholdene ikke er så  

 velbelyste, eller hvor situationen er under konstant forandring, kan få deres  

 sag forsinket og dermed få en lang ventetid.
Disse forskelle er der ikke  

 nogen saglig begrundelse for at acceptere, hvilket man gør, hvis de  

 foreslåede ændringer gennemføres.
Den ubekymrethed for, at ventetiden for den enkelte asylsøger skal blive  

 afhængig af sagsbehandlingstiden hos asylmyndighederne, der gives udtryk for  

 i bemærkningerne til lovforslaget, deles ikke af mindretallet.
Tværtimod er  

 de foreslåede ændringer overordentlig bekymrende al den stund, at det er  

 velkendt, at sagsbehandlingstiden kan vare flere år i enkelte sager - også  

 selv om det er hensigten, at den skal nedbringes.
Hertil skal så føjes, at det ikke bare er forsinkelser på grund af selve  

 sagsbehandlingen, der kan få afgørende indflydelse på ventetidens længde.  

 Også helt asylirrelevante forhold som f.eks. personalemangel eller  

 personaleudskiftning i direktoratet og Flygtningenævnet eller kvartårlige  

 ændringer af udlændingeloven og andre forhold kan betyde, at ventetiden for  

 den enkelte asylsøger bliver forlænget på et usagligt grundlag.
Derfor finder  

 mindretallet, at de foreslåede ændringer er udtryk for en diskrimination, som  

 er helt uacceptabel.
 Mindretallet betragter de foreslåede ændringer med hensyn til en  

 civilisering af afhøringerne af asylsøgere som positive, ligesom det er godt,  

 at Dansk Flygtningehjælp får mulighed for at kontakte afviste asylsøgere i  

 lufthavnen.
Med hensyn til de i bemærkningerne omtalte udlændingeattacheer er  

 mindretallet også positiv over for disse tanker.
Dog er det efter  

 mindretallets opfattelse vigtigt - ikke mindst på baggrund af den senere tids  

 diskussion om myndighedernes mulighed for at indsamle asylrelevante  

 informationer - at disse attacheer strukturelt placeres i  

 udlændingemyndighedernes regi.
Mindretallet ønsker også at slå fast, at  

 attacheerne alene skal have til opgave at indsamle informationer til brug for  

 asylmyndighederne i Danmark og ikke skal indgå i konkret sagsbehandling i de  

 lande, hvor de opholder sig.
 Endelig ønsker mindretallet at udtrykke bekymring over bemærkningerne i  

 lovforslaget om, at Direktoratet for Udlændinge skal være et sagkyndigt  

 direktorat for staten (regeringen). Mindretallet finder, at en sådan model  

 vil indeholde en fare for, at ansvarsfordelingen både strukturelt og i den  

 daglige praksis vil have en tendens til at forsvinde og blive uhåndterlig.  

 Derfor er det efter mindretallets opfattelse vigtigt, at ansvarsstrukturen  

 indgår klart i enhver omstrukturering af udlændingeområdet.
 ÆndringsforslagAf et mindretal (SF og EL):
 Til § 1 1) Nr. 2 udgår.
 2) I det under nr. 5 foreslåede § 36, stk. 1, 3.  

 pkt., udgår ordene »forventes eller«, og efter »såfremt  

 det er« indsættes: »åbenbart«.
 3) I den under nr. 11 foreslåede § 40 a indsættes i  

stk. 3 som nyt punktum efter 1. pkt.:
»Fingeraftryk slettes, når varig opholdstilladelse er meddelt.« 4) I den under nr. 11 foreslåede § 40 a ændres i  

stk. 6 ordene »uden udlændingens samtykke« til: »med  

 udlændingens samtykke«.
Bemærkninger Til nr. 1 Forslagsstillerne henviser til Dansk Flygtningehjælps brev af 9.  

 maj 1995 til udvalget (L 194 - bilag 6), hvor Flygtningehjælpen bl.a. skriver  

 følgende om den af indenrigsministeren foreslåede ændrede beregning af  

 3-års-fristen i udlændingelovens § 27:
»Beregningen af 3-års-fristen bliver af central betydning i lyset af  

 forslagets intentioner om øget anvendelse af inddragelsesmuligheden i  

 udlændingelovens § 19, stk. 1. En tidsfrist, til hvilken der er knyttet  

 sådanne væsentlige retsvirkninger, bør regnes fra det tidspunkt, da personen  

 søgte om asyl, idet tidspunktet for den første meddelelse af  

 opholdstilladelse meget ofte beror på en række omstændigheder, ansøgeren ikke  

 selv er herre over.
Det bør med andre ord være opholdets varighed, der er  

 afgørende for beregningen af tidsrummet, og det bør ikke komme ansøgeren til  

 skade, hvis myndighedernes sagsbehandlingstid af den ene eller anden grund  

 skulle trække ud.« Til nr. 2 Ændringsforslaget tilsigter at opnå den størst mulige  

 overensstemmelse med menneskerettighedskonventionerne.
Der henvises i den  

 forbindelse til Udenrigsministeriets skrivelse af 22. maj 1995 og de to  

 henvendelser til udvalget fra the Commissioner of the Council of the Baltic  

 Sea States on Democratic Institutions and Human Rights, including the Rights  

 of Persons belonging to Minorities, Ole Espersen (optrykt som bilag til  

 betænkningen).
 Til nr. 3 Det forekommer forslagsstillerne uforståeligt og ubegrundet, at  

 fingeraftryk skal opbevares i længere tid end indtil asyl er opnået.
 Til nr. 4 Rigspolitichefens svar i anledning af udvalgets spørgsmål 27  

 viser, at fingeraftryk kan anvendes utilsigtet af udenlandske myndigheder.  

 Forslagsstillerne foreslår derfor, at udlændingen skal give samtykke til  

 videregivelse af oplysninger vedrørende fingeraftryk.
Dorte Bennedsen (S) Erling Christensen (S) Holger Graversen (S) Per  

 Kaalund (S) Lissa Mathiasen (S) Margrete Auken (SF) nfmd.
Bjørn Elmquist  

 (RV) fmd.
Søren Søndergaard (EL) Sonja Albrink (CD) Birthe Rønn  

 Hornbech (V) Inge Dahl-Sørensen (V) Svend Aage Jensby (V) Erling Oxdam (V)  

 Helge Adam Møller (KF) John Vinther (KF) Henning Grove (KF) Pia Kjærsgaard  

 (FP) Bilag 1 Nogle af udvalgets spørgsmål til indenrigsministeren og dennes svar herpå Spørgsmål nr. 23:
Vil udlevering af et fingeraftryk til politiet blive inddraget, når  

 efterforskningen hos politiet er afsluttet? Spørgsmål nr. 24:
Betyder bestemmelserrne om optagelse af fingeraftryk, at politiet, når det  

 har fået udleveret et fingeraftryk, pålægges ikke at kopiere og opbevare det  

 til senere brug? Spørgsmål nr. 25:
Er politiets eventuelle opbevaring af fingeraftryk indhentet fra  

 udlændingemyndighederne også omfattet af bestemmelsen om, at disse kun må  

 opbevares i et særligt register i 5 år fra optagelsen? Spørgsmål nr. 26:
Hvis ovennævnte er tilfældet, hvem er så ansvarlig for at slette  

 fingeraftryk udleveret til politiet? Svar:
 Indenrigsministeriet har til brug for besvarelsen af spørgsmålene  

 indhentet en udtalelse fra Rigspolitichefen, der har oplyst, at politiet i  

 ingen tilfælde - ved søgning i og videregivelse af oplysninger fra  

 fingeraftryksregistret til politiet i forbindelse med politiets  

 efterforskning i en straffesag - efterfølgende vil registrere fingeraftryk  

 fra udlændinge optaget i en udlændingeretlig sammenhæng i registret over  

 fingeraftryk optaget af sigtede m.v. efter retsplejelovens regler.
 Indenrigsministeriet kan henholde sig til det af Rigspolitichefen oplyste.
 Spørgsmål nr. 27:
Hvilke muligheder har udlændingemyndighederne for at inddrage et  

 fingeraftryk udleveret til myndigheder i andre lande? Svar:
 Indenrigsministeriet har til brug for besvarelsen af spørgsmålet indhentet  

 en udtalelse fra Rigspoliltichefen, der har oplyst, at der ved videregivelse  

 af fingeraftryk til udlændingemyndighederne i andre lande vil blive gjort  

 opmærksom på, at fingeraftrykkene alene må anvendes i en udlændingeretlig  

 sammenhæng.
 Spørgsmålet om, hvorvidt fingeraftryk modtaget fra de danske  

 udlændingemyndigheder efter vedkommende nationale lovgivning kan optages i et  

 eventuelt nationalt fingeraftryksregister vedrørende udlændinge, kan alene  

 afgøres af de relevante udenlandske myndigheder.
 Indenrigsministeriet kan henholde sig til det af Rigspolitichefen oplyste.
 Spørgsmål nr. 30:
Får en flygtning, over for hvem der iværksættes en inddragelse af  

 opholdstilladelsen efter den foreslåede bestemmelse i § 19, stk. 1, nr. 1,  

 beskikket en advokat til at bistå sig i sagen på samme måde, som det er  

 tilfældet, når sagen om tildeling af opholdstilladelse behandles i  

 Flygtningenævnet? Svar:
 Indenrigsministeriet har til brug for besvarelsen af spørgsmålet indhentet  

 udtalelser fra Direktoratet for Udlændinge og Flygtningenævnet.
Direktoratet for Udlændinge har oplyst, at man ikke har hjemmel til at  

 afholde udgiften til beskikkelsen af en advokat til at bistå udlændingen,  

 mens sagsbehandlingen pågår i direktoratet.
Det er således ikke muligt at  

 beskikke en advokat i forbindelse med direktoratets iværksættelse af en  

 inddragelsessag.
 Flygtningenævnet, som Direktoratet for Udlændinges afgørelser i  

 inddragelsessager for så vidt angår flygtninge - som nævnt i besvarelsen af  

 spørgsmål nr. 28 - kan indbringes for, har oplyst, at der i samme omfang som  

 i sager vedrørende meddelelse af opholdstilladelse efter udlændingelovens § 7  

 bliver beskikket advokat for udlændingen i sager vedrørende inddragelse af  

 opholdstilladelse i medfør af § 19, stk. 1, nr. 1.
 Indenrigsministeriet kan henholde sig til det af Direktoratet for  

 Udlændinge og Flygtningenævnet oplyste.
Bilag 2 Udenrigsministeriets udtalelse af 22. maj 1995 indhentet af  

 Indenrigsministeriet i anledning af udvalgets spørgsmål 33 Udenrigsministeriet Den 22. maj 1995 Asiatisk Plads 2 1448 København K Indenrigsministeriet Udlændingeafdelingen I skrivelse af 3. maj 1995 (j. nr. 1994-3701-829) har Indenrigsministeriet  

 anmodet Udenrigsministeriet om en udtalelse om, hvorvidt anvendelse af  

 frihedsberøvelse over for asylansøgere under asylsagens behandling i den  

 særlige hasteprocedure vil være forenelig med Danmarks internationale  

 forpligtelser.
Baggrunden er, at der ved ændring af udlændingeloven (lovforslag nr.
L  

 194) ønskes skabt hjemmel til, at en udlænding, hvis ansøgning om  

 opholdstilladelse forventes eller er udtaget til behandling efter åbenbart  

 grundløs-proceduren efter lovens § 53 a, stk. 3, kan frihedsberøves, såfremt  

 det er påkrævet for at fastholde udlændingens tilstedeværelse under  

 asylsagsbehandlingen.
 I den anledning skal Udenrigsministeriet, Den Juridiske Tjeneste, udtale  

 følgende:
 1. En gennemgang af lovforslaget sammenholdt med den europæiske  

 menneskerettighedskonvention og andre internationale instrumenter på  

 menneskerettighedsområdet, som er tiltrådt af Danmark, giver grundlag for den  

konklusion, at iværksættelse af frihedsberøvelse efter de påtænkte  

 retningslinjer efter Udenrigsministeriets opfattelse vil være forenelig med  

 Danmarks internationale forpligtelser.
Hvad særligt angår Danmarks forpligtelser i henhold til den europæiske  

 menneskerettighedskonvention, henledes opmærksomheden på, at nærværende  

 udtalelse har karakter af en juridisk-faglig prognose.
Dette er en følge af,  

 at det i sidste instans tilkommer kontrolorganerne i Strasbourg - og ikke  

 deltagerstaterne - gennem fortolkning at fastlægge det præcise indhold af  

 konventionens bestemmelser.
2. I en udtalelse af 18. ds. har Justitsministeriet givet en omfattende  

 redegørelse for retstilstanden og Strasbourgklageorganernes praksis med  

 hensyn til de forpligtelser, der følger af den europæiske  

 menneskerettighedskonvenion.
Udenrigsministeriet kan i det hele tiltræde  

 de synspunkter, som er anført i Justitsministeriets udtalelse.
Som understreget af Justitsministeriet er det karakteristisk for systemet  

 under den europæiske menneskerettighedskonvention, at det ikke så meget er de  

 nationale reglers udformning på et bestemt retsområde som reglernes  

 anvendelse, der i det konkrete tilfælde kan være i strid med rettighederne i  

 henhold til konventionen.
Genstanden for klageorganernes virksomhed vil  

 således ikke være en abstrakt efterprøvelse af national lovgivnings  

 forenelighed med konventionens bestemmelser, men en undersøgelse af, hvorvidt  

 anvendelsen af en lovbestemmelse i et konkret foreliggende tilfælde er  

 konventionsmæssig.
 Heraf følger, at en abstrakt udtalelse om, hvorvidt den foreslåede adgang  

 til frihedsberøvelse vil være forenelig med Danmarks forpligtelser i henhold  

 til konventionen, vil være behæftet med den usikkerhed, der nødvendigvis vil  

 være forbundet med at forudsige, hvorledes kontrolorganerne vil forholde sig  

 i en konkret klagesag.
Ved en eventuel konkret klage over overtrædelse af konventionens artikel  

 5, stk. 1, litra f, vil der på basis af kontrolorganernes praksis bl.a. blive  

 lagt vægt på, at de nationale myndigheder ved frihedsberøvelsen handler på  

 grundlag af lovgivning, at myndighederne ikke optræder vilkårligt, og at  

 sagen gennemføres med fornøden hurtighed.
Endvidere må den tilbageholdte ikke  

 underkastes flere restriktioner end absolut nødvendigt.
Endelig skal det fremhæves, at en frihedsberøvelse kun vil blive anset for  

 konventionsmæssig i det omfang, »action is being taken with a view to  

 deportation«.
Det kan i lyset heraf formodes, at en beslutning - eller  

 en umiddelbart forestående beslutning - om sagens behandling efter åbenbart  

 grundløs-proceduren vil indebære, at en eventuel frihedsberøvelse vil blive  

 anset for at være i overensstemmelse med artikel 5, stk. 1, litra f.
 Det lægges herved til grund, at begrebet udvisning -  

 »deportation« - vil skulle fortolkes i henhold til den europæiske  

 menneskerettighedskonvention, og at dette begreb må antages at omfatte  

 tilfælde, hvor en ssylansøger efter et afslag på opholdstilladelse udsendes  

 af landet.
 For så vidt angår diskriminationsforbudet i konventionens artikel  

 14, er det i bemærkningerne til lovforslaget oplyst, at  

 Indenrigsministeriet vil tage initiativ til at udvide den særlige  

 hasteprocedure for visse åbenbart grundløse asylansøgninger til at gælde alle  

 nationaliteter, som ifølge gældende praksis ikke skal udfylde  

 asylansøgningsskema.
 En forskelsbehandling på baggrund af dette kriterium anser man i denne  

 sammenhæng for sagligt velbegrundet, da der i disse tilfælde er tale om  

 asylansøgere, der kommer fra lande, hvor der er en stærk forhåndsformodning  

 for, at en ansøgning om asyl vil blive afslået.
Hertil kommer - hedder det i bemærkningerne - at frihedsberøvelse i den  

 enkelte sag alene finder sted efter en konkret og individuel vurdering af  

 samtlige omstændigheder i sagen.
Efter Udenrigsministeriets vurdering vil  

 kontrolorganerne i Strasbourg formentlig tillægge dette aspekt afgørende  

 vægt.
 Udenrigsministeriet er således enig med Justitsministeriet i, at en  

 afgørende forudsætning for, at den foreslåede lovændring ikke vil blive anset  

 for at være i strid med Danmarks forpligtelser i henhold til konventionen,  

 er, at loven i praksis bliver administreret på en sådan måde, at  

 frihedsberøvelse udelukkende iværksættes efter en konkret og individuel  

 vurdering af samtlige omstændigheder i sagen.
 Ved en bedømmelse af en konkret sag vil klageorganerne i den forbindelse  

 selvsagt efterprøve, om de i loven fastsatte processuelle betingelser for  

 iværksættelse af frihedsberøvelsen faktisk er blevet efterlevet, dvs.  

at frihedsberøvelsen udelukkende er blevet iværksat, fordi mindre  

 indgribende foranstaltninger ikke er blevet anset for tilstrækkelige, jf. §  

 34, at den i lovens § 37 foreskrevne adgang til domstolsprøvelse  

 faktisk har bestået, samt at frihedsberøvelsen har haft den i loven  

 forudsete korte varighed, jf. § 37, stk. 3.
 Med disse bemærkninger er Udenrigsministeriet på basis af en abstrakt  

 bedømmelse enig i Indenrigsministeriets konklusion, hvorefter den  

 foreslåede adgang til frihedsberøvelse efter en konkret og individuel  

 vurdering og på et ikkediskriminatorisk grundlag må anses for at være i  

 overensstemmelse med Danmarks forpligtelser i henhold til den europæiske  

 menneskerettighedskonvention.
 3. Udenrigsministeriet har ikke i andre internationale  

 konventioner, som er retligt bindende for Danmark, fundet bestemmelser,  

 som i relation til frihedsberøvelse giver en bedre beskyttelse end artikel 5  

 i den europæiske menneskerettighedskonvention.
4. Hvad særligt angår principperne indeholdt i artikel 14 i  

 verdenserklæringen om menneskerettigheder samt konklusion nr. 44 fra UNHCR's  

 Eksekutivkomite, finder Udenrigsministeiet, at de indeholdte  

 henstillinger til staterne må tillægges en betydelig politisk og moralsk  

 vægt.
Ingen af de to tekster har imidlertid en folkeretligt bindende  

 karakter.
Formodningen må derfor være for, at staterne er levnet et  

 betydeligt spillerum med hensyn til deres fortolkning og anvendelse, ligesom  

 formodningen må være imod, at der på basis af de opstillede principper kan  

 udledes forpligtelser for staterne, som er mere restriktive, end dem som er  

 knæsat i den europæiske menneskerettighedskonvention.
 I lyset heraf - og af de grunde som er givet i bemærkningerne til  

 lovforslaget - er Udenrigsministeriet enig i, at det ikke klart kan  

 statueres, at den foreslåede anvendelse af frihedsberøvelse vil være i strid  

 med disse tekster.
 P.M.V.
 E.B.
Arnold Skibsted Bilag 3 Council of the Baltic Sea States Den 11. maj 1995 Commissioner of the CBSS on Democratic Institutions and Human Rights, including the Rights of Persons belonging to Minorities Ole Espersen Indenrigsministeriet Christiansborg Slotsplads 1 DK-1218 København K Vedr.: Ministeriets j.nr. 1994-379-1047 Den 13. december 1994 tilkendegav jeg, at den af Rigspolitichefens Afd.
E  

 i september s.å. indførte praksis vedrørende frihedsberøvelse af asylansøgere  

 fra visse lande efter mit skøn manglede hjemmel i dansk lovgivning og kunne  

 være stridende mod vore menneskeretlige internationale forpligtelser.
 Jeg opfordrede i skrivelse af 8. februar 1995 til, at der, hvis den  

 pågældende praksis ønskedes opretholdt, søgtes tilvejebragt hjemmel i dansk  

 lovgivning, såfremt dette kunne ske inden for rammerne af de internationale  

 forpligtelser.
Det nu forelagte forslag til lov om ændring af udlændingeloven (nr.
L 194)  

 indeholder en række forskellige forslag til ændringer.
 Jeg vil her koncentrere mig om det aspekt i forslaget, som klart har  

 relevans i forhold til såvel internationale forpligtelser generelt som  

 specielt i forhold til borgerne i visse CBSSmedlemslande, nemlig spørgsmålet  

 om frihedsberøvelse.
Jeg vil således ikke indgående kommentere andre af forslagene, som for en  

 dels vedkommende må siges at være en forringelse af retssikkerheden og for  

 andres at være forbedringer.
Det er f.eks. en forbedring, at asylansøgere i  

 en afvisningssituation får ret til at tage kontakt med Dansk Flygtningehjælp  

 - en retsgaranti, der vil kunne tjene som forbillede i andre lande.
En retssikkerhedsmæssig forringelse er der derimod f.eks. tale om i  

 relation til afskæring med hensyn til fremlæggelse af dokumenter m.v. i en  

 appelinstans eller i tilfælde af genoptagelse.
Omend der er tale om visse  

 forringelser, er disse næppe udtryk for, at der handles i strid med  

 internationale forpligtelser.
Det bemærkes i denne forbindelse, at den danske  

 asylsagsbehandling utvivlsomt fortsat som helhed betragtet befinder sig på et  

 niveau, der ligger »over gennemsnittet«.
 Alvorlige betænkeligheder knytter sig derimod - også set i relation til  

 andre landes asyl-sagsbehandling - til de foreslåede regler om udvidet adgang  

 til frihedsberøvelse og til at optage og bruge fingeraftryk.
 Vedrørende udvidet adgang til frihedsberøvelse:
 I min skrivelse af 8. februar 1995 argumenterede jeg for, at den da  

 eksisterende praksis formentlig var i strid med den europæiske  

 menneskerettighedskonventions Artikel 5.
Ifølge denne artikels stykke 1, litra f, er frihedsberøvelse af en person,  

 mod hvem der tages skridt til udvisning eller udlevering, lovlig.
Det hedder  

 i bemærkningerne til lovforslaget, at udtrykket »udvisning eller  

 udlevering« må forstås i en bredere sammenhæng end de danske udvisnings-  

 og udleveringsregler og således også omfatter udsendelse »efter afslag  

 på ansøgning om asyl«.
Der argumenteres ikke herfor med konkrete angivelser fra littertur,  

 kommisions- eller domstolspraksis, og da Artikel 5 skal fortolkes restriktivt  

 efter den europæiske menneskerettighedsdomstols praksis synes foreneligheden  

 med konventionen tvivlsom.
I citatet nævnes i øvrigt »udsendelse efter  

 afslag«.
Senere i bemærkningerne hedder det, at bestemmelsen også kan  

 anvendes, hvor en beslutning om nægtelse af asyl må »forventes at være  

 nært forestående« - der argumenteres ikke for denne bestemmelses  

 forenelighed med Artikel 5. Det er vanskeligt at hævde, at der i en sådan  

 situation »tages skridt til udvisning eller udlevering« (Artikel 5,  

 stk. 1, litra f) selv med den ovenfor nævnte udvidende fortolkning, som er  

 foretaget af denne artikel i lovforslaget.
 Som et argument for, at frihedsberøvelser i det nævnte omfang er  

 forenelige med konventionen, anføres dog senere (side 28, anden spalte)  

 følgende:
»Det må endvidere med støtte i litteraturen og kommissionspraksis  

 antages, at konventionens krav om, at der skal være taget skridt til  

 udlevering eller udvisning, er opfyldt ved frihedsberøvelse under en  

 verserende asylsag som led i den særlige hasteprocedure . . .«.  

 Tilsyneladende argumenteres der her for det retmæssige i at frihedsberøve  

 under henvisning til, at der er frihedsberøvet.
Denne argumentation  

 forekommer umiddelbart at være cirkulær og kan således næppe tillægges  

 selvstændig værdi.
 Det er derfor min opfattelse, at den foreslåede ret til frihedsberøvelse  

 er svært forenelig om overhovedet med reglen i  

 menneskerettighedskonventionens Art. 5.
I min skrivelse af 8. februar 1995 redegjorde jeg endvidere for, at den  

 indførte ordning fra september 1994 formenltig var i strid med den europæiske  

 menneskerettighedskonventions Art. 14, der forbyder diskrimination med hensyn  

 til konventionens rettigheder og friheder baseret på f.eks. køn og national  

 oprindelse.
I bemærkningerne til lovforslaget erkendes det, at der er tale om  

 en forskelsbehandling baseret på grund af nationalitet, men det siges, at  

 denne er sagligt begrundet »da der i disse tilfælde er tale om  

 asylansøgere, der kommer fra lande, hvor der er en stærk forhåndsformodning  

 for, at en ansøgning om asyl vil blive afslået«.
Det er naturligvis  

 korrekt, at der er en stærk forhåndsformodning for, at afslag vil blive givet  

 p.g.a. nationaliteten, men der anføres intet om, at dette skulle udgøre en  

 saglig begrundelse for noget så indgribende som en frihedsberøvelse.
En  

 forhåndsformodning kan f.eks. udgøre en saglig begrundelse for en forenklet  

 procedure over for flygtningemyndighederne.
Hvilket jo forlængst er indført.
Jeg har bemærket mig, at Indenrigsministeriet vil tage initiativ til at  

 udvide den særlige hasteprocedure for visse åbenbart grundløse  

 asylansøgninger til at gælde alle nationaliteter, som ifølge gældende praksis  

 ikke skal udfylde asylansøgningsskema, idet en forskelsbehandling på baggrund  

 af dette kriterium i denne sammenhæng må anses for sagligt velbegrundet og  

 ligge inden for rammerne af den europæiske menneskerettighedskonvention.
At  

 man udvider den foreslåede hjemmel til frihedsberøvelse til alle de  

 pågældende nationaliteter, ændrer principielt intet ved, at der er tale om,  

 at nationaliteten er afgørende eller kan være afgørende i de enkelte  

 tilfælde.
Hertil kommer imidlertid som noget mere afgørende, at  

 forudsætningen for den foreslåede bestemmelses anvendelse er, at der  

 iagttages et proportionalitetskriterium, jævnfør herved forslagets  

 bemærkninger side 29. Det hedder her, at indgrebet er nødvendigt på baggrund  

 »af de før ordningens indførelse indhøstede erfaringer med kriminalitet,  

 uro på centre og forhaling af sagsbehandlingstiden«.
Dette  

 proportionalitatshensyn er imidlertid formentlig, i det omfang det bør spille  

 en rolle, alene til stede i forhold til de nationaliteter, som var omfattet  

 af ordningen fra september 1994.
 En sammenfattende vurdering af motiverne fører således efter min  

 opfattelse til, at det fortsat er ansøgere fra de samme lande, som risikerer,  

 at deres nationalitet kommer til at spille den afgørende rolle i forbindelse  

 med beslutningen om frihedsberøvelse.
Jeg har bemærket mig, at Indenrigsministeriet har fortaget en dybtgående  

 udredning af rækkevidden af Danmarks internationale forpligtelser i relation  

 til den særlige hasteprocedure for visse åbenbart grundløse asylansøgninger,  

 herunder Danmarks forpligtelser i henhold til den europæiske  

 menneskerettighedskonvention.
Da forslagets forenelighed med konventionens  

 art. 5 og 14 er tvivlsom, skal jeg henstille, at undersøgelsen  

 offentliggøres, således at den kan indgå i debatten, før forslag om  

 videregående adgang til frihedsberøvelser gennemføres.
 Mig bekendt er der ikke i andre CBSS-lande, der har tilsluttet sig  

 flygtningekonventionen, hjemmel til at tillægge nationaliteten selvstændig  

 betydning i forhold til frihedsberøvelser af personer, der søger asyl.
 Jeg vil afslutningsvis bemærke, at de personer, der måtte føle, at Danmark  

 over for dem handler i strid med Artikel 5 eller Artikel 14 i den europæiske  

 menneskerettighedskonvention, i praksis af indlysende grunde vil have særlig  

 vanskeligt ved at indbringe en sag herom for den europæiske  

 menneskerettighedskommission.
Med venlig hilsen Ole Espersen Kopi til:
Folketingets Retsudvalg Udenrigsminister Niels Helveg Petersen Folketingets Ombudsmand - til orientering Bilag 4 Council of the Baltic Sea StatesDen 30. maj 1995 Commissioner of the CBSS on Democratic Institutions and Human Rights, including the Rights of Persons belonging to Minorities Ole Espersen Indenrigsminister Birte Weiss Indenrigsministeriet Christiansborg Slotsplads 1 DK-1218 København K Kære Birte Weiss Tak for dit brev af 23. maj med kommentarer til mit brev af 11. maj 1995  

 hvor du medsender en udtalelse af 18. maj 1995 fra Justitsministeriet  

 vedrørende forslag til ændring af udlændingeloven samt Indenrigsministeriets  

 udredning af 3. maj 1995.
Jeg synes de grundige udredninger har været nyttige, hvilket de utvivlsomt  

 også vil være i forbindelse med administrationen af den eventuelt kommende  

 lovændring.
Bl.a. lægger jeg vægt på, at det både i Indenrigsministeriets og  

 i Justitsministeriets udtalelser lægges til grund, at lovændringen vil stride  

 imod de forpligtelser, som Danmark har påtaget sig i forbindelse med  

 tiltrædelsen af den europæiske menneskerettighedskonvention med mindre  

 lovændringen administreres således, at en »frihedsberøvelse alene vil  

 blive iværksat efter en konkret og individuel vurdering af den pågældendes  

 forhold . . .«.
Deraf følger, at hverken alder eller nationalitet kan  

 være eneafgørende, og der må foreligge konkrete individuelle holdepunkter for  

 at antage at den pågældende - efter at have indgivet ansøgning om asyl - vil  

 unddrage sig asylbehandling.
Jeg går ud fra, at sådanne individuelle  

 begrundelser vil blive givet af såvel politi som af domstole i det omfang,  

 domstolene inddrages.
 Da jeg i øvrigt forstår, at lovforslaget vil blive fremmet, skal jeg for  

 en ordens skyld kun knytte enkelte kommentarer til det modtagne materiale.
 Et hovedpunkt i forbindelse med vurderingen af forslagets forhold til  

 menneskerettighedskonventionens Artikel 5 er, om der er tale om en person  

 »mod hvem der tages skridt til udvisning eller udlevering«.
 Selv om man nu fortolker begreberne udvisning og udlevering bredere end i  

 normal dansk forståelse, vil der formentlig kunne være enighed om, at det  

 Artikel 5, stk. 1, litra f, vedrører, er personer, mod hvem der tages skridt  

 til »bortfjernelse fra landet«, jf. også din skrivelse side 3:  

 »ud fra en sproglig fortolkning af, hvad der ligger i selve ordet  

 »udvisning«, forekommer det mest nærliggende at lade  

 udvisningsbegrebet omfatte enhver tvangsmæssig udsendelse af en udlænding,  

 der har fortabt sin ret til ophold i den udsendende stat, og ikke kun de  

 tilfælde, hvor der knyttes et indrejseforbud til udsendelsen'.
Men det er der netop ikke tale om, når en person, som f.eks. i bulgarerens  

 tilfælde, jf. Østre landsrets 16. afd. kendelse af 23. sept. 1994, var i  

 besiddelse af et lovligt - eller formodet lovligt - visum.
Hans ansøgning om  

 asyl kan jo ikke retligt betragtet siges at være indledning af en procedure,  

 der kan ende med udvisning, men alene med et afslag og derefter med  

 yderligere beslutninger.
Jeg synes i øvrigt, at det er værd at understrege, at en asylansøger,  

 uanset asylmotiv og uanset nationalitet, køn og alder, alene betjener sig af  

 en ret som han har såval internationalt som nationalt til at søge om  

 beskyttelse.
Han begiver sig fuldt legalt ind i en administrativ procedure.  

 Derimod er den person, der står over for en udvisning eller udlevering,  

 karakteriseret ved, at han har eller formodes at have begået noget  

 »irregulært« enten en lovovertrædelse eller en anden form for  

 handling i strid med det pågældende lands udlændingeregler.
Justitsministeriets henvisning til sagen Caprino v.
UK taler om at »a  

 lawful deportation procedure has been instituted. . .«.
For mig er det  

 at strække ordene meget vidt at tale om, at en ansøgning om asyl og en  

 forventet »åbenbart grundløs« procedure er ensbetydende med at  

 »a deportation procedure has been instituted«.
 Jeg har i øvrigt bemærket mig, at der tilsyneladende ingen  

 Kommissionspraksis er vedrørende frihedsberøvelse under asylsagsbehandling.
Jeg er for så vidt enig med Justitsministeriet i, at den europæiske  

 menneskerettighedskonvention er opbygget på en sådan måde, at det oftest ikke  

 så meget er selve reglerne på et bestemt retsområde som reglernes anvendelse,  

 der i det konkrete tilfælde kan være i strid med rettighederne i henhold til  

 konventionen.
Alligevel forekommer det mig betænkeligt at nævne nationalitet  

 (jf. konventionens Art 14) som et element, der kan indgå i begrundelsen for  

 noget så alvorligt som en frihedsberøvelse.
Jeg har med tilfredshed noteret mig, at du nøje vil følge udviklingen i  

 kriminalitet, indrejsetal og sagsbehandlingstal med henblik på at vurdere  

 nødvendigheden af at bibeholde den foreslåede bestemmelse, og at der om cirka  

 et år foretages en grundig evaluering af nødvendigheden af at opretholde en  

 sådan udvidet adgang til frihedsberøvelse af asylansøgere.
Det er under de  

 givne forhold tilfredsstillende.
Jeg går ud fra, at denne evaluering også vil  

 inddrage det meget væsentlige spørgsmål: viser det sig muligt at lægge en  

 konkret og individuel vurdering til grund for beslutninger af denne karakter? Med venlig hilsen Ole Espersen Kopi til:
Folketingets Retsudvalg Udenrigsminister Niels Helveg Petersen Medlem af CSO Kirsten Biering Folketingets Ombudsmand - til orientering Bilag 5 UDKAST til Kommissorium til ekspertudvalg vedrørende udlændingelovens bestemmelser om udvisning I udlændingelovens §§ 22-24 er der fastsat en række detaljerede  

 bestemmelser om, i hvilket omfang udlændinge, der har begået strafbart  

 forhold her i landet, kan udvises ved dom.
 I udlændingelovens § 26 er der fastsat en række obligatoriske hensyn til  

 den pågældende udlænding, som skal tages i betragtning ved afgørelsen af, om  

 udlændingen skal udvises.
 De gældende bestemmelser er udtryk for, at der ved afgørelsen om udvisning  

 skal foretages en konkret afvejning af grovheden af det begåede strafbare  

 forhold, længden af udlændingens ophold her i landet samt udvisningens  

 belastende karakter for den pågældende udlænding.
 Disse bestemmelser, der trådte i kraft den 1. oktober 1983, har nu været  

 gældende i mere end 10 år.
 På baggrund af de erfaringer, der er indhøstet i den forløbne tid, skal  

 udvalget foretage en gennemgang af, i hvilket omfang de gældende bestemmelser  

 i udlændingeloven om udvisning ved dom som følge af strafbart forhold er  

 blevet anvendt i domstolenes praksis, herunder med hvilken styrke de  

 forskellige hensyn indgår som momenter ved afgørelsen om udvisning.
 Udvalget skal endvidere vurdere, om der er grundlag for at ændre de  

 gældende bestemmelser herom, herunder om der på baggrund af den foretagne  

 gennemgang bør foretages en justering af vægten af de hensyn, som i dag  

 indgår i afvejningen af, om udvisning skal kunne finde sted.
 Udvalget skal i den forbindelse vurdere, i hvilket omfang specifikke  

 hensyn som f.eks. gentagen kriminalitet, personfarlig kriminalitet og  

 narkokriminalitet samt en eventuel udvisnings konsekvenser for den  

 pågældendes familie kan indgå med større vægt i forbindelse med  

 udvisningsafgørelsen.
 Udvalget bedes opstille modeller for, hvorledes bestemmelserne om  

 udvisning i givet fald vil kunne udformes, foretage en vurdering af de  

 opstillede modeller og redegøre for, hvilke konsekvenser den enkelte model  

 vil få for domstolenes fremtidige praksis på dette område.
 Udvalget vil blive sammensat af repræsentanter fra Indenrigsministeriet  

 (formand), Direktoratet for Udlændinge, Flygtningenævnet ved sin formand  

 eller en af sine næstformænd, Justitsministeriet, domstolene, Rigsadvokaten,  

 Rigspoliltichefen og Advokatrådet.
