Nr LSF 242 Forslag til Lov om ændring af retsplejeloven (Behandlingen af klager over  

 politipersonalet m.v.) Fremsat af justitsministeren (Bjørn Westh) den 27. april 1995 Vedtaget ved tredjebehandling den 2. juni 1995 Lov nr. 393 af 14/06/1995 § 1 I lov om rettens pleje, jf. lovbekendtgørelse nr. 905 af 10. november  

 1992, som ændret senest ved lov nr. 143 af 8. marts 1995 og lov nr. 209 af  

 29. marts 1995, foretages følgende ændringer:
 1. I § 115 ophæves stk. 4.
 Stk. 5 og 6 bliver herefter stk. 4 og 5.
 2. I § 115, stk. 5, der bliver stk. 4, ændres »stk. 2,  

 3 og 4« til: »stk. 2 og 3«.
 3. I § 115 a ophæves stk. 6.
 Stk. 7 bliver herefter stk. 6.
 4. I § 115 a, stk. 7, der bliver stk. 6, udgår », om  

 udpegelsen af de i § 115, stk. 4, nævnte advokater«, og 2. pkt.  

 ophæves.
 5. § 778, stk. 2, 2. pkt., ophæves, og i stedet indsættes  

 som 2. og 3. pkt.:
»Rettens undersøgelse foretages i overensstemmelse med reglerne i §  

 1019 b, § 1019 e, stk. 1 og stk. 3-5, § 1019 f, stk. 2, og § 1019 g.
Dommeren  

 træffer bestemmelse om afhøring af klageren, indklagede og vidner samt om  

 tilvejebringelse af udtalelser fra sagkyndige og af andre bevismidler.« 6. § 1018 e, stk. 1, 1. pkt., ophæves, og i stedet  

 indsættes som 1. og 2. pkt.:
»Statsadvokaten træffer afgørelse vedrørende krav om erstatning i  

 medfør af §§ 1018 a-d.
Justitsministeren kan fastsætte, at nærmere angivne  

 sager skal forelægges rigsadvokaten eller justitsministeren til  

 afgørelse.« 7. I § 1018 e indsættes som stk. 3-5:
»Stk. 3. Rigsadvokaten behandler klager over afgørelser  

 truffet af statsadvokaterne vedrørende krav om erstatning.
Rigsadvokatens  

 afgørelse i en klagesag kan ikke påklages til justitsministeren.
 Stk. 4. Justitsministeren behandler klager over afgørelser  

 vedrørende krav om erstatning truffet af rigsadvokaten som 1. instans.
Stk. 5. Fristen for klager over afgørelser vedrørende krav om  

 erstatning er 4 uger efter, at klageren har fået meddelelse om afgørelsen.  

 Fremkommer klagen efter udløbet af denne frist, skal den behandles, såfremt  

 fristoverskridelsen må anses for undskyldelig.« 8. § 1018 f, stk. 1, affattes således:
»Imødekommes erstatningskravet ikke ved en afgørelse truffet af  

 rigsadvokaten i en klagesag eller af justitsministeren, kan den  

 erstatningssøgende inden to måneder efter meddelelse om afslaget begære  

 kravet indbragt for den byret, som har pådømt straffesagen.
Sagen indbringes  

 for retten af vedkommende statsadvokat.
Har straffesagen ikke været pådømt,  

 eller er den pådømt af landsret i første instans, indbringer statsadvokaten  

 erstatningskravet for byretten i den retskreds, hvori den pågældende  

 foranstaltning er besluttet, eller ved den erstatningssøgendes  

 hjemting.« 9. Kapitel 93 b affattes således:
»Kapitel 93 b Behandlingen af klager over politipersonalet § 1019. Statsadvokaterne behandler klager over politipersonalets  

 adfærd i tjenesten (adfærdsklager).
 Stk. 2. Rigspolitichefen yder efter anmodning statsadvokaterne  

 bistand til undersøgelsen.
Stk. 3. Politiet kan på egen hånd foretage uopsættelige  

 undersøgelsesskridt.
Politiet skal snarest muligt efter, at sådanne  

 undersøgelsesskridt er foretaget, underrette vedkommende statsadvokat herom.
§ 1019 a.
Klage indgives til vedkommende statsadvokat.
Klage over  

 myndighedsmisbrug fra politiets side under behandlingen af en straffesag kan  

 endvidere fremsættes mundtligt til retsbogen under straffesagens behandling.
 Stk. 2. Statsadvokaten kan afvise at behandle en klage, hvis  

 klagen indgives mere end 6 måneder efter, at det forhold, som klagen angår,  

 har fundet sted.
§ 1019 b.
Den, klagen angår (indklagede), skal have udleveret en  

 fremstilling af sagens faktiske omstændigheder og have adgang til at udtale  

 sig om fremstillingen.
Indklagede har ikke pligt til at udtale sig om  

 fremstillingen.
§ 1019 c.
Indklagede har ret til at møde med en bisidder. § 23 i  

 lov om tjenestemænd finder tilsvarende anvendelse med hensyn til godtgørelse  

 af indklagedes udgift til bisidder.
§ 1019 d.
Indklagede har ikke pligt til at afgive forklaring til  

 statsadvokaten, såfremt forklaringen antages at ville udsætte indklagede for  

 strafansvar eller disciplinæransvar.
Stk. 2. Statsadvokaten vejleder indklagede om bestemmelsen i stk.  

 1 samt om bestemmelserne i § 1019 b, § 1019 c og § 1019 i, stk. 1, nr. 2.  

 Vejledningen skal gives snarest muligt og senest, inden indklagede afhøres  

 første gang.
Det skal af rapporten fremgå, at indklagede har modtaget behørig  

 vejledning.
§ 1019 e.
Afgives forklaring i retten, jf. § 1019 f, beskikker  

 retten en advokat for klageren og indklagede.
Stk. 2. I andre tilfælde kan retten, når forholdene taler derfor,  

 på klagerens eller indklagedes begæring beskikke en advokat for den  

 pågældende.
Statsadvokaten vejleder de pågældende om adgangen til at begære  

 en advokat beskikket og drager omsorg for, at en begæring herom indbringes  

 for retten. § 1019 f, stk. 2, finder herved tilsvarende anvendelse.  

 Vejledningen skal gives snarest muligt og senest, inden den pågældende  

 afhøres første gang.
Det skal af rapporten fremgå, at den pågældende har  

 modtaget behørig vejledning.
 Stk. 3. Advokatbeskikkelsen sker uden udgift for de pågældende.
 Stk. 4. Den beskikkede advokat skal løbende have tilsendt genpart  

 af det materiale, statsadvokaten tilvejebringer som led i undersøgelsen.  

 Advokaten må ikke uden statsadvokatens tilladelse overlevere det modtagne  

 materiale til sin klient eller andre.
Stk. 5. Advokaten har adgang til at overvære afhøringer af sin  

 klient såvel hos statsadvokaten som i retten og har ret til at stille  

 yderligere spørgsmål til sin klient.
Advokaten underrettes om tidspunktet for  

 afhøringer og retsmøder.
§ 1019 f.
Statsadvokaten kan bestemme, at forklaring skal afgives  

 i retten.
Stk. 2. Såfremt klagen vedrører myndighedsmisbrug fra politiets  

 side under behandlingen af en straffesag eller under fuldbyrdelse af en  

 strafferetlig afgørelse, afgives forklaring for den byret, som behandler  

 eller har behandlet straffesagen, eller for hvilken straffesagen kan  

 forventes indbragt.
I andre tilfælde afgives forklaring ved byretten i den  

 retskreds, hvor det forhold, klagen angår, har fundet sted.
§ 1019 g.
Statsadvokaten giver møde i retsmøder, hvor sagen  

 behandles.
 Stk. 2. Indklagede skal så vidt muligt underrettes om berammede  

 retsmøder og have lejlighed til at være til stede.
Stk. 3. Indklagede har ikke pligt til at afgive forklaring,  

 såfremt forklaringen antages at ville udsætte indklagede for strafansvar  

 eller disciplinæransvar.
Retten vejleder indklagede herom.
 Stk. 4. Sagen behandles i strafferetsplejens former uden medvirken  

 af domsmænd.
§ 1019 h.
Rigsadvokaten behandler klager over afgørelser truffet  

 af statsadvokaterne vedrørende adfærdsklager.
Rigsadvokatens afgørelse i en  

 klagesag kan ikke påklages til justitsministeren.
Stk. 2. Fristen for klager over afgørelser i adfærdsklagesager er  

 4 uger efter, at klageren har fået meddelelse om afgørelsen.
Fremkommer  

 klagen efter udløbet af denne frist, skal den behandles, såfremt  

 fristoverskridelsen må anses for undskyldelig.
§ 1019 i.
Behandlingen af en adfærdsklagesag sluttes, hvis 1) der er grundlag for at rejse sigtelse mod indklagede, 2) indklagede er mistænkt for et strafbart forhold og forlanger sagen  

 behandlet som straffesag eller 3) regeringen eller justitsministeren træffer bestemmelse om, at sagen  

 skal undersøges efter reglerne i § 21 eller § 21 a.
Stk. 2. I de i stk. 1, nr. 1 og 2, nævnte tilfælde behandles  

 straffesagen af statsadvokaten, jf. kapitel 93 c.
Behandlingen af  

 adfærdsklagesagen genoptages, hvis tiltale ikke rejses eller gennemføres til  

 fældende dom.
§ 1019 j.
Statsadvokaten underretter vedkommende politimester og  

 rigspolitichefen, når der indledes en adfærdsklagesag.
Statsadvokaten  

 underretter endvidere vedkommende politimester og rigspolitichefen om  

 afgørelsen i adfærdsklagesager.
 Stk. 2. Disciplinærundersøgelse i anledning af en klage indledes  

 ikke, før behandlingen af adfærdsklagesagen er afsluttet.
 Stk. 3. Bestemmelsen i stk. 2 er ikke til hinder for, at den  

 pågældende suspenderes eller midlertidigt overføres til andet arbejde efter  

 de almindelige regler for tjenesten.
§ 1019 k.
Statsadvokaten kan af egen drift iværksætte en  

 undersøgelse efter reglerne i dette kapitel.
§ 1019 l.
Justitsministeren kan fastsætte nærmere regler om  

 behandlingen af adfærdsklager.
§ 1019 m.
Justitsministeren kan bestemme, at en undersøgelse ikke  

 skal foretages efter reglerne i dette kapitel, hvis hensynet til statens  

 sikkerhed eller dens forhold til fremmede magter kræver det.« 10. Efter kapitel 93 b indsættes:
»Kapitel 93 c Straffesager mod politipersonale § 1020. Anmeldelser om strafbare forhold begået af politipersonale  

 i tjenesten indgives til vedkommende statsadvokat.
§ 1020 a.
Statsadvokaterne iværksætter efter anmeldelse eller af  

 egen drift efterforskning, når der er rimelig formodning om, at  

 politipersonale i tjenesten har begået et strafbart forhold, som forfølges af  

 det offentlige.
 Stk. 2. Statsadvokaterne iværksætter endvidere efterforskning, når  

 en person er afgået ved døden eller er kommet alvorligt til skade som følge  

 af politiets indgriben, eller mens den pågældende var i politiets varetægt.  

 Bestemmelserne i § 1019 j finder herved tilsvarende anvendelse.
§ 1020 b.
Ved behandlingen af de i §§ 1020 og 1020 a nævnte sager  

 kan statsadvokaterne udøve de beføjelser, som ellers tilkommer politiet.
 Stk. 2. Rigspolitichefen yder efter anmodning statsadvokaterne  

 bistand under efterforskningen.
Stk. 3. Politiet kan på egen hånd foretage uopsættelige  

 efterforskningsskridt.
Politiet skal snarest muligt efter, at sådanne  

 efterforskningsskridt er foretaget, underrette vedkommende statsadvokat  

 herom.
§ 1020 c.
Offentlig påtale i de i §§ 1020 og 1020 a nævnte sager  

 tilkommer statsadvokaterne, medmindre påtalen efter denne lov eller regler  

 fastsat i medfør af denne lov tilkommer rigsadvokaten eller  

 justitsministeren.
Adgangen til at opgive påtale tilkommer påtalemyndigheden.
 Stk. 2. Statsadvokaterne varetager udførelsen af de i §§ 1020 og  

 1020 a nævnte sager ved byretterne, Sø- og Handelsretten og landsretterne.
§ 1020 d.
Retten beskikker en forsvarer, når forholdene taler  

 derfor, eller såfremt det følger af bestemmelserne i kapitel 66.
§ 1020 e.
Retten beskikker på den forurettedes begæring en advokat  

 for den pågældende, når forholdene taler derfor, eller såfremt det følger af  

 bestemmelserne i kapitel 66 a.
 Stk. 2. Den for forurettede beskikkede advokat har adgang til det  

 i § 741 c, stk. 2, 2. pkt., nævnte materiale, uanset om der er rejst tiltale  

 i sagen.
 Stk. 3. Bestemmelserne i kapitel 66 a finder i øvrigt tilsvarende  

 anvendelse.
§ 1020 f.
Rigsadvokaten kan bestemme, at en straffesag, der  

 omfatter flere forhold eller flere sigtede, i sin helhed skal behandles af  

 statsadvokaten efter reglerne i dette kapitel, hvis en sådan behandling er  

 påkrævet med hensyn til et af forholdene eller en af de sigtede.
§ 1020 g.
Bestemmelserne i denne lov om behandlingen af  

 straffesager finder i øvrigt tilsvarende anvendelse.
§ 1020 h.
Justitsministeren kan fastsætte nærmere regler om  

 behandlingen af de i §§ 1020 og 1020 a nævnte sager.
§ 1020 i.
Justitsministeren kan bestemme, at en sag ikke skal  

 behandles efter reglerne i dette kapitel, hvis hensynet til statens sikkerhed  

 eller dens forhold til fremmede magter kræver det.
Kapitel 93 d Politiklagenævn § 1021. Politiklagenævn består af en advokat som formand og to  

 lægmænd, der udpeges af justitsministeren for et tidsrum af 4 år regnet fra  

 en 1. januar.
Genudpegning kan finde sted en gang.
 Stk. 2 . Advokaten udpeges efter indstilling fra Advokatrådet,  

 idet der til hvert af hvervene indstilles fire personer, heraf to kvinder og  

 to mænd.
 Stk. 3 . Lægmændene udpeges efter indstilling fra amtsrådene,  

 Københavns Borgerrepræsentation og kommunalbestyrelsen på Frederiksberg, der  

 hver indstiller seks personer, heraf tre kvinder og tre mænd, som har bopæl i  

 vedkommende amt eller kommune.
Stk. 4 . Lægmændene kan ikke samtidig med hvervet som medlem af  

 politiklagenævnet være medlem af en kommunalbestyrelse, et amtsråd eller  

 Folketinget.
Bestemmelsen i § 70 finder i øvrigt tilsvarende anvendelse.
 Stk. 5 . Advokaten skal have kontor, og lægmændene skal have  

 bopæl, i det område, der hører under vedkommende politiklagenævn.
 Stk. 6 . En person, der inden for det i stk. 1, 1. pkt., nævnte  

 tidsrum fylder 70 år, kan ikke udpeges som medlem.
 Stk. 7 . For hvert medlem udpeger justitsministeren efter  

 tilsvarende regler som for vedkommende medlem en suppleant blandt dem, der er  

 indstillet i medfør af stk. 2 og 3.
 Stk. 8 . Justitsministeren fastsætter nærmere regler om antallet  

 af politiklagenævn og om sagernes fordeling mellem dem samt om indstillingen  

 af medlemmer og disses vederlag.
§ 1021 a.
Statsadvokaten underretter straks politiklagenævnet om  

 klager og anmeldelser, der skal behandles efter kapitel 93 b eller kapitel 93  

 c.
 Stk. 2. Politiklagenævnet kan over for statsadvokaten  

 tilkendegive, at der efter nævnets opfattelse bør indledes en undersøgelse  

 efter reglerne i kapitel 93 b eller efterforskning efter reglerne i kapitel  

 93 c.
§ 1021 b.
Politiklagenævnet skal løbende have tilsendt genpart af  

 det materiale, statsadvokaten tilvejebringer i forbindelse med undersøgelsen  

 af de i kapitel 93 b nævnte sager og efterforskningen i de i kapitel 93 c  

 nævnte sager.
Politiklagenævnet må ikke uden statsadvokatens samtykke  

 overlevere det modtagne materiale til andre.
 Stk. 2. Statsadvokaten orienterer i øvrigt løbende  

 politiklagenævnet om alle væsentlige beslutninger, der træffes i forbindelse  

 med undersøgelsen eller efterforskningen.
§ 1021 c.
Politiklagenævnet kan anmode statsadvokaten om at  

 foretage bestemte yderligere undersøgelses- eller efterforskningsskridt.
Stk. 2. Hvis sigtede eller statsadvokaten i en sag, der behandles  

 efter kapitel 93 c, modsætter sig nævnets anmodning om foretagelse af  

 bestemte yderligere efterforskningsskridt, forelægges spørgsmålet for retten  

 til afgørelse. § 694, stk. 2, finder herved tilsvarende anvendelse.
Rettens  

 afgørelse træffes på begæring ved kendelse.
§ 1021 d.
Statsadvokaten udfærdiger en redegørelse til  

 politiklagenævnet om resultatet af undersøgelsen efter kapitel 93 b eller  

 efterforskningen efter kapitel 93 c.
Redegørelsen skal indeholde en  

 gennemgang af forløbet af undersøgelsen eller efterforskningen og de faktiske  

 omstændigheder af betydning for sagens afgørelse samt en vurdering af vægten  

 af de fremkomne beviser.
Det skal fremgå af redegørelsen, hvorledes  

 statsadvokaten finder sagen bør afgøres.
§ 1021 e.
Politiklagenævnet meddeler statsadvokaten, hvordan  

 sager, der behandles efter kapitel 93 b eller kapitel 93 c, efter nævnets  

 opfattelse bør afgøres.
 Stk. 2. Det skal fremgå af afgørelsen, om den er i  

 overensstemmelse med politiklagenævnets opfattelse.
 Stk. 3. Afgørelsen skal sendes til den, der har indgivet klage  

 eller anmeldelse.
§ 1021 f.
Politiklagenævnet kan påklage statsadvokatens afgørelser  

 til rigsadvokaten.
Rigsadvokatens afgørelse i en klagesag kan ikke påklages  

 til justitsministeren.
Stk. 2. Fristen for klage efter stk. 1 er 4 uger efter, at  

 politiklagenævnet har fået meddelelse om afgørelsen.
Fremkommer klagen efter  

 udløbet af denne frist, skal den behandles, såfremt fristoverskridelsen må  

 anses for undskyldelig.
§ 1021 g.
Justitsministeren kan fastsætte nærmere regler om  

 politiklagenævnenes virksomhed, herunder om statsadvokaternes samvirke med  

 politiklagenævnene.
§ 1021 h.
Rigsadvokaten afgiver en årlig beretning om behandlingen  

 af de i kapitel 93 b og kapitel 93 c nævnte sager til Folketinget og  

 justitsministeren.
Beretningen skal offentliggøres.« § 1020 bliver herefter § 1022, § 1020 a bliver § 1022 a, og §§ 1021 og  

 1022 bliver §§ 1023 og 1023 a.
§ 2 Stk. 1. Loven træder i kraft den 1. januar 1996.
 Stk. 2. Lovens § 1, nr. 5, har virkning for klager, der indbringes  

 for retten efter lovens ikrafttræden.
 Stk. 3. Lovens § 1, nr. 6-8, har virkning for erstatningssager,  

 hvori der ved lovens ikrafttræden ikke er truffet afgørelse vedrørende  

 kravet.
Stk. 4. Lovens § 1, nr. 9 og 10, har virkning for  

 adfærdsklagesager, der ved lovens ikrafttræden ikke har været behandlet af  

 lokalnævnet.
Lokalnævnene opretholdes med deres hidtidige sammensætning efter  

 lovens ikrafttræden i det omfang, det er nødvendigt for at færdigbehandle  

 verserende adfærdsklagesager efter de hidtil gældende regler.
 Stk. 5. Lovens § 1, nr. 10, har virkning for straffesager, hvori  

 der ved lovens ikrafttræden ikke er rejst tiltale i 1. instans.
 Stk. 6. Første gang, der udpeges medlemmer til politiklagenævn,  

 jf. retsplejelovens § 1021, som affattet ved § 1, nr. 10, i denne lov,  

 udpeges formændene og disses suppleanter for et tidsrum af 2 år.
Oprindeligt fremsat forslag § 1 I retsplejeloven, jf. lovbekendtgørelse nr. 905 af 10. november 1992, som  

 ændret senest ved lov nr. 143 af 8. marts 1995 og lov nr. 209 af 29. marts  

 1995, foretages følgende ændringer:
 1. I § 115 ophæves stk. 4. Stk. 5 og 6 bliver  

 herefter stk. 4 og 5.
 2. I § 115, stk. 5, der bliver stk. 4, ændres »stk. 2,  

 3 og 4« til: »stk. 2 og 3«.
 3. I § 115 a ophæves stk. 6. Stk. 7 bliver herefter  

 stk. 6.
 4. I § 115 a, stk. 7, der bliver stk. 6, udgår », om  

 udpegelsen af de i § 115, stk. 4, nævnte advokater«, og 2. pkt. ophæves.
 5. § 778, stk. 2, 2. pkt., ophæves, og i stedet indsættes  

 som 2. og 3. pkt. :
»Rettens undersøgelse foretages i overensstemmelse med reglerne i §  

 1019 b, § 1019 e, stk. 1 og stk. 3-5, § 1019 f, stk. 2, og § 1019 g.
Dommeren  

 træffer bestemmelse om afhøring af klageren, indklagede og vidner samt om  

 tilvejebringelse af udtalelser fra sagkyndige og af andre bevismidler.« 6. § 1018 e, stk. 1, 1. pkt., ophæves, og i stedet  

 indsættes som 1. og 2. pkt. :
»Statsadvokaten træffer afgørelse vedrørende krav om erstatning i  

 medfør af §§ 1018 a-d.
Justitsministeren kan fastsætte, at nærmere angivne  

 sager skal forelægges rigsadvokaten eller justitsministeren til  

 afgørelse.« 7. I § 1018 e indsættes som stk. 3-5:
»Stk. 3. Rigsadvokaten behandler klager over afgørelser  

 truffet af statsadvokaterne vedrørende krav om erstatning.
Rigsadvokatens  

 afgørelse i en klagesag kan ikke påklages til justitsministeren.
 Stk. 4. Justitsministeren behandler klager over afgørelser  

 vedrørende krav om erstatning truffet af rigsadvokaten som 1. instans.
Stk. 5. Fristen for klager over afgørelser vedrørende krav om  

 erstatning er 4 uger efter, at klageren har fået meddelelse om afgørelsen.  

 Fremkommer klagen efter udløbet af denne frist, skal den behandles, såfremt  

 fristoverskridelsen må anses for undskyldelig.« 8. § 1018 f, stk. 1, affattes således:
»Imødekommes erstatningskravet ikke ved en afgørelse truffet af  

 rigsadvokaten i en klagesag eller af justitsministeren, kan den  

 erstatningssøgende inden to måneder efter meddelelse om afslaget begære  

 kravet indbragt for den byret, som har pådømt straffesagen.
Sagen indbringes  

 for retten af vedkommende statsadvokat.
Har straffesagen ikke været pådømt,  

 eller er den pådømt af landsret i første instans, indbringer statsadvokaten  

 erstatningskravet for byretten i den retskreds, hvori den pågældende  

 foranstaltning er besluttet, eller ved den erstatningssøgendes  

 hjemting.« 9. Kapitel 93 b affattes således:
»Kapitel 93 b Behandlingen af klager over politipersonalet § 1019. Statsadvokaterne behandler klager over politipersonalets  

 adfærd i tjenesten (adfærdsklager).
 Stk. 2. Rigspolitichefen yder efter anmodning statsadvokaterne  

 bistand til undersøgelsen.
Stk. 3. Politiet kan på egen hånd foretage uopsættelige  

 undersøgelsesskridt.
Politiet skal snarest muligt efter, at sådanne  

 undersøgelsesskridt er foretaget, underrette vedkommende statsadvokat herom.
§ 1019 a.
Klage indgives til vedkommende statsadvokat.
Klage over  

 myndighedsmisbrug fra politiets side under behandlingen af en straffesag kan  

 endvidere fremsættes mundtligt til retsbogen under straffesagens behandling.
 Stk. 2. Statsadvokaten kan afvise at behandle en klage, hvis  

 klagen indgives mere end 6 måneder efter, at det forhold, som klagen angår,  

 har fundet sted.
§ 1019 b.
Den, klagen angår (indklagede), skal have udleveret en  

 fremstilling af sagens faktiske omstændigheder og have adgang til at udtale  

 sig om fremstillingen.
Indklagede har ikke pligt til at udtale sig om  

 fremstillingen.
§ 1019 c.
Indklagede har ret til at møde med en bisidder. § 23 i  

 lov om tjenestemænd finder tilsvarende anvendelse med hensyn til godtgørelse  

 af indklagedes udgift til bisidder.
§ 1019 d.
Indklagede har ikke pligt til at afgive forklaring til  

 statsadvokaten, såfremt forklaringen antages at ville udsætte indklagede for  

 strafansvar eller disciplinæransvar.
Stk. 2. Statsadvokaten vejleder indklagede om bestemmelsen i stk.  

 1 samt om bestemmelserne i § 1019 b, § 1019 c og § 1019 i, stk. 1, nr. 2.  

 Vejledningen skal gives snarest muligt og senest, inden indklagede afhøres  

 første gang.
Det skal af rapporten fremgå, at indklagede har modtaget behørig  

 vejledning.
§ 1019 e.
Afgives forklaring i retten, jf. § 1019 f, beskikker  

 retten en advokat for klageren og indklagede.
Stk. 2. I andre tilfælde kan retten, når forholdene taler derfor,  

 på klagerens eller indklagedes begæring beskikke en advokat for den  

 pågældende.
Statsadvokaten vejleder de pågældende om adgangen til at begære  

 en advokat beskikket og drager omsorg for, at en begæring herom indbringes  

 for retten. § 1019 f, stk. 2, finder herved tilsvarende anvendelse.  

 Vejledningen skal gives snarest muligt og senest, inden den pågældende  

 afhøres første gang.
Det skal af rapporten fremgå, at den pågældende har  

 modtaget behørig vejledning.
 Stk. 3. Advokatbeskikkelsen sker uden udgift for de pågældende.
 Stk. 4. Den beskikkede advokat skal løbende have tilsendt genpart  

 af det materiale, statsadvokaten tilvejebringer som led i undersøgelsen.  

 Advokaten må ikke uden statsadvokatens tilladelse overlevere det modtagne  

 materiale til sin klient eller andre.
Stk. 5. Advokaten har adgang til at overvære afhøringer af sin  

 klient såvel hos statsadvokaten som i retten og har ret til at stille  

 yderligere spørgsmål til sin klient.
Advokaten underrettes om tidspunktet for  

 afhøringer og retsmøder.
§ 1019 f.
Statsadvokaten kan bestemme, at forklaring skal afgives  

 i retten.
Stk. 2. Såfremt klagen vedrører myndighedsmisbrug fra politiets  

 side under behandlingen af en straffesag eller under fuldbyrdelse af en  

 strafferetlig afgørelse, afgives forklaring for den byret, som behandler  

 eller har behandlet straffesagen, eller for hvilken straffesagen kan  

 forventes indbragt.
I andre tilfælde afgives forklaring ved byretten i den  

 retskreds, hvor det forhold, klagen angår, har fundet sted.
§ 1019 g.
Statsadvokaten giver møde i retsmøder, hvor sagen  

 behandles.
 Stk. 2. Indklagede skal så vidt muligt underrettes om berammede  

 retsmøder og have lejlighed til at være til stede.
Stk. 3. Indklagede har ikke pligt til at afgive forklaring,  

 såfremt forklaringen antages at ville udsætte indklagede for strafansvar  

 eller disciplinæransvar.
Retten vejleder indklagede herom.
 Stk. 4. Sagen behandles i strafferetsplejens former uden medvirken  

 af domsmænd.
§ 1019 h.
Rigsadvokaten behandler klager over afgørelser truffet  

 af statsadvokaterne vedrørende adfærdsklager.
Rigsadvokatens afgørelse i en  

 klagesag kan ikke påklages til justitsministeren.
Stk. 2. Fristen for klager over afgørelser i adfærdsklagesager er  

 4 uger efter, at klageren har fået meddelelse om afgørelsen.
Fremkommer  

 klagen efter udløbet af denne frist, skal den behandles, såfremt  

 fristoverskridelsen må anses for undskyldelig.
§ 1019 i.
Behandlingen af en adfærdsklagesag sluttes, hvis 1) der er grundlag for at rejse sigtelse mod indklagede, 2) indklagede er mistænkt for et strafbart forhold og forlanger sagen  

 behandlet som straffesag, eller 3) regeringen eller justitsministeren træffer bestemmelse om, at sagen  

 skal undersøges efter reglerne i § 21 eller § 21 a.
Stk. 2. I de i stk. 1, nr. 1 og 2, nævnte tilfælde behandles  

 straffesagen af statsadvokaten, jf. kapitel 93 c.
Behandlingen af  

 adfærdsklagesagen genoptages, hvis tiltale ikke rejses eller gennemføres til  

 fældende dom.
§ 1019 j.
Statsadvokaten underretter vedkommende politimester og  

 rigspolitichefen, når der indledes en adfærdsklagesag.
Statsadvokaten  

 underretter endvidere vedkommende politimester og rigspolitichefen om  

 afgørelsen i adfærdsklagesager.
 Stk. 2. Disciplinærundersøgelse i anledning af en klage indledes  

 ikke, før behandlingen af adfærdsklagesagen er afsluttet.
 Stk. 3. Bestemmelsen i stk. 2 er ikke til hinder for, at den  

 pågældende suspenderes eller midlertidigt overføres til andet arbejde efter  

 de almindelige regler for tjenesten.
§ 1019 k.
Statsadvokaten kan af egen drift iværksætte en  

 undersøgelse efter reglerne i dette kapitel.
§ 1019 l.
Justitsministeren kan fastsætte nærmere regler om  

 behandlingen af adfærdsklager.
§ 1019 m.
Justitsministeren kan bestemme, at en undersøgelse ikke  

 skal foretages efter reglerne i dette kapitel, hvis hensynet til statens  

 sikkerhed eller dens forhold til fremmede magter kræver det.« 10. Efter kapitel 93 b indsættes:
»Kapitel 93 c Straffesager mod politipersonale § 1020. Anmeldelser om strafbare forhold begået af politipersonale  

 i tjenesten indgives til vedkommende statsadvokat.
§ 1020 a.
Statsadvokaterne iværksætter efter anmeldelse eller af  

 egen drift efterforskning, når der er rimelig formodning om, at  

 politipersonale i tjenesten har begået et strafbart forhold, som forfølges af  

 det offentlige.
 Stk. 2. Statsadvokaterne iværksætter endvidere efterforskning, når  

 en person er afgået ved døden eller er kommet alvorligt til skade som følge  

 af politiets indgriben, eller mens den pågældende var i politiets varetægt.  

 Bestemmelserne i § 1019 j finder herved tilsvarende anvendelse.
§ 1020 b.
Ved behandlingen af de i §§ 1020 og 1020 a nævnte sager  

 kan statsadvokaterne udøve de beføjelser, som ellers tilkommer politiet.
 Stk. 2. Rigspolitichefen yder efter anmodning statsadvokaterne  

 bistand under efterforskningen.
Stk. 3. Politiet kan på egen hånd foretage uopsættelige  

 efterforskningsskridt.
Politiet skal snarest muligt efter, at sådanne  

 efterforskningsskridt er foretaget, underrette vedkommende statsadvokat  

 herom.
§ 1020 c.
Offentlig påtale i de i §§ 1020 og 1020 a nævnte sager  

 tilkommer statsadvokaterne, medmindre påtalen efter denne lov eller regler  

 fastsat i medfør af denne lov tilkommer rigsadvokaten eller  

 justitsministeren.
Adgangen til at opgive påtale tilkommer påtalemyndigheden.
 Stk. 2. Statsadvokaterne varetager udførelsen af de i §§ 1020 og  

 1020 a nævnte sager ved byretterne, Sø- og Handelsretten og landsretterne.
§ 1020 d.
Retten beskikker en forsvarer, når forholdene taler  

 derfor, eller såfremt det følger af bestemmelserne i kapitel 66.
§ 1020 e.
Retten beskikker på den forurettedes begæring en advokat  

 for den pågældende, når forholdene taler derfor, eller såfremt det følger af  

 bestemmelserne i kapitel 66 a.
 Stk. 2. Den for forurettede beskikkede advokat har adgang til det  

 i § 741 c, stk. 2, 2. pkt., nævnte materiale, uanset om der er rejst tiltale  

 i sagen.
 Stk. 3. Bestemmelserne i kapitel 66 a finder i øvrigt tilsvarende  

 anvendelse.
§ 1020 f.
Rigsadvokaten kan bestemme, at en straffesag, der  

 omfatter flere forhold eller flere sigtede, i sin helhed skal behandles af  

 statsadvokaten efter reglerne i dette kapitel, hvis en sådan behandling er  

 påkrævet med hensyn til et af forholdene eller en af de sigtede.
§ 1020 g.
Bestemmelserne i denne lov om behandlingen af  

 straffesager finder i øvrigt tilsvarende anvendelse.
§ 1020 h.
Justitsministeren kan fastsætte nærmere regler om  

 behandlingen af de i §§ 1020 og 1020 a nævnte sager.
§ 1020 i.
Justitsministeren kan bestemme, at en sag ikke skal  

 behandles efter reglerne i dette kapitel, hvis hensynet til statens sikkerhed  

 eller dens forhold til fremmede magter kræver det.
Kapitel 93 d Politiklagenævn § 1021. Politiklagenævn består af en advokat som formand og to  

 lægmænd, der udpeges af justitsministeren for et tidsrum af 4 år regnet fra  

 en 1. januar.
Genudpegning kan finde sted en gang.
 Stk. 2 . Advokaten udpeges efter indstilling fra Advokatrådet,  

 idet der til hvert af hvervene indstilles fire personer, heraf to kvinder og  

 to mænd.
 Stk. 3 . Lægmændene udpeges efter indstilling fra amtsrådene,  

 Københavns Borgerrepræsentation og kommunalbestyrelsen på Frederiksberg, der  

 hver indstiller seks personer, heraf tre kvinder og tre mænd, som har bopæl i  

 vedkommende amt eller kommune.
Stk. 4 . Lægmændene kan ikke samtidig med hvervet som medlem af  

 politiklagenævnet være medlem af en kommunalbestyrelse, et amtsråd eller  

 Folketinget.
Bestemmelsen i § 70 finder i øvrigt tilsvarende anvendelse.
 Stk. 5 . Advokaten skal have kontor, og lægmændene skal have  

 bopæl, i det område, der hører under vedkommende politiklagenævn.
 Stk. 6 . En person, der inden for det i stk. 1, 1. pkt., nævnte  

 tidsrum fylder 70 år, kan ikke udpeges som medlem.
 Stk. 7 . For hvert medlem udpeger justitsministeren efter  

 tilsvarende regler som for vedkommende medlem en suppleant blandt dem, der er  

 indstillet i medfør af stk. 2 og 3.
 Stk. 8 . Justitsministeren fastsætter nærmere regler om antallet  

 af politiklagenævn og om sagernes fordeling mellem dem samt om indstillingen  

 af medlemmer og disses vederlag.
§ 1021 a.
Statsadvokaten underretter straks politiklagenævnet om  

 klager og anmeldelser, der skal behandles efter kapitel 93 b eller kapitel 93  

 c.
 Stk. 2. Politiklagenævnet kan over for statsadvokaten  

 tilkendegive, at der efter nævnets opfattelse bør indledes en undersøgelse  

 efter reglerne i kapitel 93 b eller efterforskning efter reglerne i kapitel  

 93 c.
§ 1021 b.
Politiklagenævnet skal løbende have tilsendt genpart af  

 det materiale, statsadvokaten tilvejebringer i forbindelse med undersøgelsen  

 af de i kapitel 93 b nævnte sager og efterforskningen i de i kapitel 93 c  

 nævnte sager.
Politiklagenævnet må ikke uden statsadvokatens samtykke  

 overlevere det modtagne materiale til andre.
 Stk. 2. Statsadvokaten orienterer i øvrigt løbende  

 politiklagenævnet om alle væsentlige beslutninger, der træffes i forbindelse  

 med undersøgelsen eller efterforskningen.
§ 1021 c.
Politiklagenævnet kan anmode statsadvokaten om at  

 foretage bestemte yderligere undersøgelses- eller efterforskningsskridt.
Stk. 2. Hvis sigtede eller statsadvokaten i en sag, der behandles  

 efter kapitel 93 c, modsætter sig nævnets anmodning om foretagelse af  

 bestemte yderligere efterforskningsskridt, forelægges spørgsmålet for retten  

 til afgørelse. § 694, stk. 2, finder herved tilsvarende anvendelse.
Rettens  

 afgørelse træffes på begæring ved kendelse.
§ 1021 d.
Statsadvokaten udfærdiger en redegørelse til  

 politiklagenævnet om resultatet af undersøgelsen efter kapitel 93 b eller  

 efterforskningen efter kapitel 93 c.
Redegørelsen skal indeholde en  

 gennemgang af forløbet af undersøgelsen eller efterforskningen og de faktiske  

 omstændigheder af betydning for sagens afgørelse samt en vurdering af vægten  

 af de fremkomne beviser.
Det skal fremgå af redegørelsen, hvorledes  

 statsadvokaten finder, sagen bør afgøres.
§ 1021 e.
Politiklagenævnet meddeler statsadvokaten, hvordan  

 sager, der behandles efter kapitel 93 b eller kapitel 93 c, efter nævnets  

 opfattelse bør afgøres.
 Stk. 2. Det skal fremgå af afgørelsen, om den er i  

 overensstemmelse med politiklagenævnets opfattelse.
 Stk. 3. Afgørelsen skal sendes til den, der har indgivet klage  

 eller anmeldelse.
§ 1021 f.
Politiklagenævnet kan påklage statsadvokatens afgørelser  

 til rigsadvokaten.
Rigsadvokatens afgørelse i en klagesag kan ikke påklages  

 til justitsministeren.
Stk. 2. Fristen for klage efter stk. 1 er 4 uger efter, at  

 politiklagenævnet har fået meddelelse om afgørelsen.
Fremkommer klagen efter  

 udløbet af denne frist, skal den behandles, såfremt fristoverskridelsen må  

 anses for undskyldelig.
§ 1021 g.
Justitsministeren kan fastsætte nærmere regler om  

 politiklagenævnenes virksomhed, herunder om statsadvokaternes samvirke med  

 politiklagenævnene.
§ 1021 h.
Rigsadvokaten afgiver en årlig beretning om behandlingen  

 af de i kapitel 93 b og kapitel 93 c nævnte sager til Folketinget og  

 justitsministeren.
Beretningen skal offentliggøres.« § 1020 bliver herefter § 1022, § 1020 a bliver § 1022 a og §§ 1021 og 1022  

 bliver §§ 1023 og 1023 a.
§ 2 Stk. 1. Loven træder i kraft den 1. januar 1996.
 Stk. 2. Lovens § 1, nr. 5, har virkning for klager, der indbringes  

 for retten efter lovens ikrafttræden.
 Stk. 3. Lovens § 1, nr. 6-8, har virkning for erstatningssager,  

 hvori der ved lovens ikrafttræden ikke er truffet afgørelse vedrørende  

 kravet.
Stk. 4. Lovens § 1, nr. 9 og 10, har virkning for  

 adfærdsklagesager, der ved lovens ikrafttræden ikke har været behandlet af  

 lokalnævnet.
Lokalnævnene opretholdes med deres hidtidige sammensætning efter  

 lovens ikrafttræden i det omfang, det er nødvendigt for at færdigbehandle  

 verserende adfærdsklagesager efter de hidtil gældende regler.
 Stk. 5. Lovens § 1, nr. 10, har virkning for straffesager, hvori  

 der ved lovens ikrafttræden ikke er rejst tiltale i 1. instans.
 Stk. 6. Første gang, der udpeges medlemmer til politiklagenævn,  

 jf. retsplejelovens § 1021, som affattet ved § 1, nr. 10, i denne lov,  

 udpeges formændene og disses suppleanter for et tidsrum af 2 år.
Bemærkninger til lovforslaget Almindelige bemærkninger 1. Indledning 1.1. Lovforslagets formål Lovforslagets formål er at gennemføre nye regler om behandlingen af klager  

 over politipersonalet.
Dette indebærer bl.a., at lokalnævnene ikke længere  

 skal deltage i behandlingen af adfærdsklagesager, og at politimestrene ikke  

 længere skal træffe afgørelse i adfærdsklagesager.
Efter lovforslaget skal  

 statsadvokaterne fremover undersøge og afgøre adfærdsklager.
 Desuden foreslås der indført bestemmelser om behandlingen af straffesager  

 mod politipersonale, hvorefter statsadvokaterne skal efterforske straffesager  

 mod politipersonale og afgøre tiltalespørgsmålet.
Lovforslaget indebærer endvidere, at der oprettes et antal kontrolorganer  

 (»politiklagenævn«) bestående af en advokat og to lægmænd, der  

 løbende fører tilsyn med statsadvokaternes behandling af adfærdsklagesager og  

 straffesager mod politipersonale.
Politiklagenævnene samvirker med  

 statsadvokaterne og tilkendegiver, hvordan sagerne efter nævnets opfattelse  

 bør behandles og afgøres.
Politiklagenævnene kan desuden påklage  

 statsadvokaternes afgørelser til rigsadvokaten.
 Der foreslås desuden gennemført en udvidet adgang til at beskikke advokat  

 for klageren og indklagede i adfærdsklagesager samt for forurettede og  

 polititjenestemanden i straffesager mod politipersonale.
 Såvel med hensyn til adfærdsklagesager som straffesager mod  

 politipersonale foreslås det, at statsadvokaternes afgørelser skal kunne  

 påklages til rigsadvokaten svarende til det to-instanssystem, der blev  

 gennemført inden for anklagemyndigheden ved lov nr. 385 af 20. maj 1992 om  

 ændring af retsplejeloven, færdselsloven og udlændingeloven  

 (anklagemyndighedens struktur).
 I tilknytning til reglerne om statsadvokaternes behandling af straffesager  

 mod politipersonale foreslås også en ny regel, hvorefter sager, hvor en  

 person er afgået ved døden eller er kommet alvorligt til skade som følge af  

 politiets indgriben, eller mens den pågældende var i politiets varetægt, i  

 alle tilfælde skal efterforskes af statsadvokaten i strafferetsplejens  

 former, uanset om der er formodning om, at der er begået et strafbart  

 forhold.
Lokalnævnene skal efter lovforslaget fortsat varetage deres anden  

 hovedopgave, nemlig at vedligeholde og udbygge kontakten mellem politiet og  

 befolkningen.
De gældende regler i retsplejeloven om lokalnævnets virke som  

 samarbejdsorgan foreslås således opretholdt.
Med hensyn til behandlingen af sager om erstatning i anledning af  

 strafferetlig forfølgning, jf. retsplejelovens kapitel 93 a, foreslås det, at  

 der også på dette område indføres et to-instanssystem, således at afgørelsen  

 i 1. instans som udgangspunkt træffes af statsadvokaten med klageadgang til  

 rigsadvokaten.
Det foreslås endvidere, at klageadgangen skal være udnyttet,  

 før erstatningssøgende kan begære kravet indbragt for retten.
1.2. Udvalget om behandlingen af klager over politipersonalet Lovforslaget bygger - bortset fra de foreslåede regler om behandlingen af  

 erstatningssager - på betænkning nr. 1278/1994 om behandlingen af klager over  

 politipersonalet.
Betænkningen er afgivet af et udvalg, der blev nedsat af  

 Justitsministeriet ved skrivelser af 12. november 1992 og 27. april 1993. Ved  

 sidstnævnte skrivelse fik udvalget følgende kommissorium:
»Udvalget skal fremkomme med forslag til ændringer af reglerne om  

 behandlingen af klager over politipersonalets adfærd under udførelsen af  

 tjenesten. Ændringerne skal bl.a. indebære, at lokalnævnene ikke skal deltage  

 i behandlingen af disse klagesager.
Udvalget skal i øvrigt særligt overveje  

 den gældende ordning med hensyn til, hvem der undersøger klager over  

 politipersonalets adfærd og efterforsker anmeldelser for strafbart forhold  

 mod politipersonale, når forholdet er begået i tilknytning til tjenesten, og  

 fremsætte forslag om, hvordan ændrede regler på området kan udformes.  

 Udvalget skal endvidere vurdere, om der er behov for at ændre reglerne om  

 kompetencen til at rejse tiltale i straffesager mod politipersonale, og i  

 bekræftende fald fremkomme med forslag til sådanne ændringer.
Udvalget kan  

 gennemgå og vurdere reglerne om behandlingen af disciplinærsager og  

 sammenhængen med reglerne om klagesager og straffesager mod politipersonale.
Udvalget skal endelig fremkomme med forslag om lokalnævnenes fremtidige  

 sammensætning og arbejdsopgaver.
Det forudsættes i den forbindelse, at  

 lokalnævnene opretholdes, således at nævnene fortsat kan varetage deres  

 opgaver i relation til kontakten og samarbejdet mellem politiet og den lokale  

 befolkning.
 Udvalget bør under sit arbejde være særlig opmærksom på de forslag, der er  

 indeholdt i betænkning nr. 507/1968 vedrørende undersøgelser mod personer  

 ansat i politiets tjeneste.
Det forudsættes, at udvalgets anbefalinger kan gennemføres inden for  

 rammerne af den almindelige tjenestemandslovgivning. ... » Der henvises til afsnit 3 nedenfor om udvalgets overvejelser og forslag.
2. Gældende ret 2.1. Oversigt over retsudviklingen 2.1.1. Indledning I 1960'erne blev det i den offentlige debat kritiseret, at politiet selv  

 foretog undersøgelser af klager over polititjenestemænd.
Der blev på denne  

 baggrund iværksat en række undersøgelser af mulighederne for en nyordning på  

 området.
Spørgsmålet blev således gjort til genstand for behandling i  

 betænkning nr. 507/1968 fra Justitsministeriets udvalg vedrørende  

 undersøgelser mod personer ansat i politiets tjeneste  

 (Politiauditørudvalget), i Strafferetsplejeudvalgets betænkning nr. 622/1971  

 om efterforskning i straffesager m.v. samt i en indstilling fra  

 Justitsministeriets Strukturudvalg vedrørende politiet, optrykt i  

 Folketingstidende 1972-73, tillæg A sp. 4825-4846. Herom henvises til kapitel  

 3 i betænkning nr. 1278/1994.
2.1.2. 1973-loven Både Politiauditørudvalget og Strukturudvalget gav udtryk for, at den  

 gældende ordning for klagesager i det store og hele virkede  

 tilfredsstillende.
Når Justitsministeriet alligevel kom til det resultat, at  

 kontrollen med undersøgelser af klager over politiet burde overgå til et  

 organ, hvis flertal er folkevalgt, skyldtes dette i første række hensynet til  

 at styrke tillidsforholdet mellem politiet og befolkningen, og det i 1973  

 gennemførte lovforslag var i alt væsentligt identisk med Strukturudvalgets  

 forslag.
 De regler om lokalnævn og om behandling af klager over politipersonalets  

 adfærd under udførelsen af tjenesten, der blev indsat i retsplejeloven ved  

 lov nr. 325 af 13. juni 1973, svarer i vidt omfang til de nugældende regler,  

 der er beskrevet nedenfor i afsnit 2.2.
 Der kan i øvrigt henvises til Folketingstidende 1972-73, forhandlingerne,  

 sp. 3250-3256, 4758-4790, 6994-6996, 7230, tillæg A, sp. 4769-4771,  

 4792-4797, 4805-4814, 4822-4846, og tillæg B, sp. 1789-1796.
2.1.3. 1981-loven På baggrund af den kritik, der fra flere sider havde været fremført mod  

 den i 1973 gennemførte lokalnævnsordning, blev der i 1981 gennemført  

 ændringer i reglerne om lokalnævnenes behandling af klagesager m.v., navnlig  

 således at en advokat, udpeget af Advokatrådet blandt politikredsens  

 beskikkede advokater, skal medvirke ved lokalnævnenes behandling af klager  

 over politiet.
 Herom henvises til Folketingstidende 1980-81, tillæg A, sp. 3225-3256,  

 tillæg B, sp. 935-956, samt forhandlingerne, sp. 5398-5400, sp. 6701-6733,  

 sp. 11781-11802 og sp. 12167-12175.
2.2. Lokalnævn 2.2.1. Lokalnævnets sammensætning Reglerne om oprettelsen og sammensætningen af lokalnævn fremgår af  

 retsplejelovens § 115. Efter retsplejelovens § 115, stk. 1, skal der i hver  

 politikreds oprettes et lokalnævn vedrørende politiets virksomhed.
Det  

 fremgår af retsplejelovens § 115, stk. 2, at lokalnævnet uden for København  

 består af politimesteren, 2 medlemmer valgt af og blandt politipersonalet i  

 politikredsen samt borgmestrene i de kommuner, som politikredsen omfatter.  

 Derudover er der fastsat regler om valg af yderligere kommunale medlemmer.
De  

 kommunale medlemmer af nævnet vælges af og blandt kommunalbestyrelsens  

 medlemmer.
 I København består nævnet af politidirektøren, 2 medlemmer valgt af og  

 blandt politipersonalet i politikredsen, en af borgmestrene, der vælges af  

 magistraten, samt 4 medlemmer, der vælges af og blandt  

 borgerrepræsentationens medlemmer, jf. retsplejelovens § 115, stk. 3.
 Det fremgår af retsplejelovens § 115, stk. 4, at lokalnævnet ved  

 behandlingen af klager over politipersonalets adfærd under udførelsen af  

 tjenesten endvidere består af et medlem udpeget af Advokatrådet blandt  

 advokater med kontor i en retskreds inden for politikredsens område, som  

 justitsministeren har antaget til at beskikkes som offentlige forsvarere ved  

 en byret inden for området.
Det følger af de nævnte regler, at de kommunale medlemmer altid vil udgøre  

 flertallet i lokalnævnet.
Nævnet vælger sin formand og næstformand blandt de  

 kommunale medlemmer, jf. retsplejelovens § 115, stk. 6.
2.2.2. Lokalnævnet som samarbejdsorgan En hovedopgave for lokalnævnet er at vedligeholde og udbygge kontakten  

 mellem politiet og befolkningen.
De bestemmelser, der tager sigte herpå, er  

 indeholdt i retsplejelovens § 115 a.
Ifølge retsplejelovens § 115 a holder politimesteren (politidirektøren)  

 nævnet underrettet om spørgsmål af almindelig karakter vedrørende politiets  

 virksomhed i kredsen og politikredsens organisation.
Efter anmodning af et  

 medlem giver politimesteren (politidirektøren) endvidere nævnet oplysning om  

 andre spørgsmål vedrørende politiets virksomhed og politikredsens  

 organisation.
 Ethvert medlem af nævnet kan forlange, at spørgsmål af fælles interesse  

 for politiet og kommunalbestyrelserne i politikredsen tages op til drøftelse  

 i nævnet.
 Nævnet kan afgive udtalelse om spørgsmål vedrørende politikredsens  

 almindelige organisation, f.eks. personalets stationering i politikredsen,  

 kontorernes åbningstider og principper for tjenestetilrettelæggelse.
 Nævnet kan henstille til politimesteren (politidirektøren), at politiet  

 for et begrænset tidsrum særligt skal lægge vægt på løsningen af bestemte  

 opgaver med hensyn til opretholdelsen af sikkerhed, fred og orden i  

 politikredsen.
 Endelig skal nævnet virke for, at der gives befolkningen i kredsen  

 oplysning om politiets virksomhed, f.eks. ved afholdelse af udstillinger,  

 kurser og lignende.
2.2.3. Lokalnævnet som klageorgan En anden hovedopgave for lokalnævnet er at træffe bestemmelse om  

 undersøgelse af klager over politipersonalets adfærd under udførelsen af  

 tjenesten, jf. retsplejelovens § 115 a, stk. 6, og retsplejelovens kapitel 93  

 b.
Nævnet kan endvidere bestemme, at en undersøgelse skal foretages, hvis en  

 offentlig interesse tilsiger, at omstændighederne i forbindelse med politiets  

 virksomhed ved en bestemt lejlighed søges fastlagt, jf. retsplejelovens §  

 1019, stk. 2.
 Det centrale område for nævnets virksomhed på dette felt omfatter følgende  

 sagsgrupper:
a.
Klager over vold og anden hårdhændet behandling i forbindelse med  

 anholdelse, under opløb og lignende.
b.
Klager over myndighedsmisbrug, f.eks. i forbindelse med anholdelse  

 eller ransagning.
c.
Klager over anden ukorrekt fremgangsmåde under udførelsen af tjenesten.
d.
Klager over uhøflig tiltale eller anden ukorrekt personlig optræden.
 Uden for nævnets kompetence falder klager over materielle afgørelser og  

 politipersonalets dispositioner i forbindelse med sagsbehandlingen, f.eks.  

 selve beslutningen om at foretage en anholdelse eller at bortvise nogen fra  

 en lokalitet.
Nævnet afviser at iværksætte en undersøgelse, hvis klagen findes åbenbart  

 grundløs, eller hvis sagen anses for tilstrækkeligt oplyst.
Nævnet kan  

 endvidere afvise at iværksætte en undersøgelse, hvis klagen angår forhold af  

 uvæsentlig betydning, hvis klageren undlader efter opfordring at fremkomme  

 med oplysninger om grundlaget for klagen, eller hvis klagen indgives mere end  

 6 måneder efter, at det forhold, som klagen angår, har fundet sted.
 Finder nævnet, at der bør iværksættes en undersøgelse, bestemmer det, om  

 undersøgelsen skal foretages ved retten eller af statsadvokaten.
Når undersøgelsen er afsluttet, tager nævnet stilling til, om sagen kan  

 anses for tilstrækkeligt oplyst.
Finder nævnet ikke, at der er grundlag for  

 at kræve bestemte yderligere undersøgelser iværksat, videresendes materialet  

 til politimesteren (politidirektøren), der træffer afgørelse i sagen.  

 Afgørelse af selve klagen falder således uden for lokalnævnets kompetence.
2.3. De regionale statsadvokater Der er i alt 6 regionale statsadvokater.
Heraf virker 3 i Østre  

 landsretskreds, nemlig statsadvokaten for København, Frederiksberg og Tårnby,  

 statsadvokaten for Sjælland og statsadvokaten for Fyn, Sydøstsjælland,  

 Lolland, Falster og Bornholm, der alle har embedskontor i København.  

 Yderligere 3 statsadvokater virker i Vestre landsretskreds, nemlig  

 statsadvokaten i Ålborg, statsadvokaten i Viborg og statsadvokaten i  

 Sønderborg.
 Statsadvokaterne varetager udførelsen af straffesager ved landsretterne,  

 jf. retsplejelovens § 101, stk. 1, dvs. nævningesager og ankesager.
Statsadvokaterne har endvidere til opgave at føre tilsyn med  

 politimestrenes behandling af straffesager, og de behandler klager over  

 afgørelser truffet af politimestrene vedrørende strafforfølgning, jf.  

 retsplejelovens § 101, stk. 2, 1. pkt.
Statsadvokaterne fungerer således  

 inden for strafferetsplejen som tilsynsmyndighed og klageinstans i relation  

 til politiet.
Statsadvokaturerne er i forhold til politikredsene selvstændige  

 myndigheder.
Lov nr. 385 af 20. maj 1992 om anklagemyndighedens struktur  

 indebar en yderligere funktionel adskillelse af politiet og  

 statsadvokaturerne, idet den dagældende hovedregel, hvorefter  

 påtalekompetencen tilkom statsadvokaterne, blev ændret, således at  

 påtalekompetencen nu som udgangspunkt henhører under politimestrene.
 I forarbejderne til loven om anklagemyndighedens struktur lægges der i  

 øvrigt op til en udvidelse af statsadvokaternes mere almene kontrol- og  

 tilsynsvirksomhed med politikredsenes arbejdstilrettelæggelse og  

 sagsbehandling som følge af nyordningen.
2.4. Straffesager mod politipersonale 2.4.1. Anmeldelse og efterforskning m.v.
 Retsplejeloven indeholder ikke særregler om behandlingen af anmeldelser  

 mod politipersonale eller efterforskning i straffesager mod politipersonale.  

 Det er således de almindelige regler i retsplejeloven, der finder anvendelse  

 også i disse tilfælde.
Politimesterforeningen har om praksis vedrørende efterforskningen i  

 straffesager mod politipersonale oplyst, at hovedreglen er den, at der ved  

 anmeldelser om strafbare forhold begået af politipersonale af politimesteren  

 rettes henvendelse til vedkommende statsadvokat.
Herefter afklares det, om  

 efterforskning skal iværksættes, og om denne skal ske ved personale fra  

 Rigspolitichefens Rejseafdeling eller ved personale fra en anden kreds.
Kun i  

 meget store kredse vil efterforskningen kunne ske ved personale fra egen  

 kreds.
Efterforskningen drøftes i øvrigt løbende mellem politimesteren og  

 statsadvokaten.
I København, hvor Københavns politi afd.
A - drabsafdelingen - i praksis  

 forestår efterforskningen i sager mod politipersonale, vurderer  

 politikredsens ledelse selv ved modtagelsen af klagen/anmeldelsen, om sagen  

 skal behandles i lokalnævnet eller undersøges/efterforskes af  

 kriminalpolitiet.
I de tilfælde, hvor færdselsovertrædelser finder sted i  

 polititjenestemandens egen kreds, vil kredsens personale som hovedregel  

 foretage efterforskningen.
Kun i særlig alvorlige sager, f.eks. hvor der er  

 tale om færdselsuheld med dødelig udgang, kan efterforskningen tænkes  

 overgivet til Rigspolitiets Rejseafdeling.
 Justitsministeriet har i cirkulære nr. 161 af 18. oktober 1984 fastsat, at  

 der altid skal optages politirapport, hvis politiet tilkaldes til et  

 færdselsuheld, hvori personer ansat ved politiet er indblandet.
I Justitsministeriets cirkulære nr. 36 af 18. februar 1966 er der fastsat  

 nærmere retningslinier om indberetning til rigsadvokaten om straffesager mod  

 personer, som er ansat under staten.
Indberetningspligten gælder dog ikke for  

 politipersonale, idet der i stedet gælder en langt mere detaljeret pligt til  

 at foretage indberetning til Rigspolitichefen, jf.
Rigspolitichefens  

 kundgørelse I nr. 10 af 24. januar 1990.
 2.4.2. Tiltalerejsning, påtaleopgivelse m.v.
 Ifølge Rigsadvokatens meddelelse nr. 4/1989 skal sager, hvor personer, der  

 er ansat i politiet, er sigtet eller kan sigtes for strafbart forhold, som  

 hovedregel forelægges vedkommende statsadvokat til afgørelse af  

 tiltalespørgsmålet.
 I Rigsadvokatens meddelelse nr. 7/1992 om påtalekompetence og  

 forelæggelsesregler m.v. er det fastsat, at der forinden tiltalerejsning og  

 fremme af sagen til strafferetlig afgørelse skal ske forelæggelse for  

 statsadvokaten i tilfælde, hvor ansatte i politiet er sigtet, jf. meddelelse  

 nr. 4/1989. Når der er faldet dom i første instans, skal sagen på ny  

 forelægges for statsadvokaten inden udløbet af ankefristen eller fristen for  

 ansøgning om anketilladelse med indstilling om ankespørgsmålet.
 For så vidt angår påtaleopgivelse, fremgår det af meddelelse nr. 7/1992,  

 at spørgsmålet herom skal forelægges for statsadvokaten, jf. meddelelse nr.  

 4/1989 (bortset fra grundløse sigtelser og visse sigtelser for ringe formelle  

 forseelser). Det samme gælder med hensyn til spørgsmålet om tiltalefrafald.
 Om behandlingen af straffesager mod politipersonale henvises i øvrigt til  

 kapitel 6 i betænkning 1278/1994.
2.5. Disciplinærsager mod politipersonale Reglerne om behandlingen af disciplinærsager mod politipersonale fremgår  

 navnlig af kapitel 4 i lov om tjenestemænd samt af Rigspolitichefens  

 kundgørelse I nr. 10 om disciplinærsagers behandling.
I henhold til tjenestemandslovens § 19 kan der indledes disciplinær  

 undersøgelse imod enhver tjenestemandsansat.
For politiets vedkommende er det  

 politiuddannede personale, det tjenestemandsansatte kontorpersonale og det  

 tjenestemandsansatte juridiske personale omfattet af tjenestemandslovens  

 regler herom.
Disciplinær forfølgning indledes som følge af manglende overholdelse af  

 tjenestemandens pligter.
Der kan i den forbindelse navnlig henvises til  

 tjenestemandslovens § 10, hvorefter tjenestemanden til enhver tid  

 samvittighedsfuldt skal overholde de regler, der gælder for hans stilling, og  

 såvel i som udenfor tjenesten vise sig værdig til den agtelse og tillid, som  

 stillingen kræver.
Det fremgår af tjenestemandslovens § 24, at der som disciplinær straf for  

 en tjenstlig forseelse kan anvendes advarsel, irettesættelse, bøde, der dog  

 ikke må overstige 1/2 måneds løn, tvangsforflyttelse, degradation eller  

 afsked.
Sanktionsvalget sker ud fra en konkret vurdering af sagens  

 omstændigheder, hvorunder der bl.a. vil blive lagt vægt på forseelsens  

 grovhed samt eventuelle tidligere disciplinære afgørelser.
 Disciplinærsager behandles alt efter sagens karakter henholdsvis af  

 politimesteren (politidirektøren), Rigspolitichefen eller Justitsministeriet.
 I alvorligere sager skal der efter tjenestemandslovens § 20, stk. 2, når  

 disciplinær undersøgelse indledes mod en tjenestemand, udpeges en  

 forhørsleder, der skal forestå tjenstligt forhør.
 Mens sagen verserer, vil tjenestemanden eventuelt blive overført til andet  

 arbejde eller suspenderet.
 Om behandlingen af disciplinærsager mod politipersonale henvises i øvrigt  

 til kapitel 7 i betænkning 1278/1994.
2.6. Erstatning i anledning af strafferetlig forfølgning Reglerne om erstatning i anledning af strafferetlig forfølgning findes i  

 retsplejelovens kapitel 93 a (§§ 1018 a-1018 h).
Erstatningskravet skal fremsættes over for anklagemyndigheden inden for en  

 frist på to måneder.
Indtil den 1. juli 1989 var det alene  

 Justitsministeriet, der kunne imødekomme erstatningskrav.
Ved  

 cirkulæreskrivelse af 26. maj 1989 bemyndigede Justitsministeriet imidlertid  

 fra ovennævnte dato statsadvokaterne til at yde erstatning i medfør af § 1018  

 a efter retningslinier (takster) fastsat af rigsadvokaten.
Rigsadvokaten blev  

 bemyndiget til at yde erstatning i medfør af §§ 1018 b, 1018 c, 1018 d og  

 1018 h.
Spørgsmål af tvivlsom eller principiel karakter skal dog forelægges  

 for henholdsvis rigsadvokaten og Justitsministeriet.
Afslag på erstatning kan  

 i alle tilfælde meddeles af både politimestrene og statsadvokaterne.
Imødekommes erstatningskravet ikke af anklagemyndigheden, kan den  

 erstatningssøgende inden 2 måneder begære kravet indbragt for retten, jf. §  

 1018 f, hvorefter det påhviler anklagemyndigheden at indbringe sagen for  

 retten.
Erstatningskravet kan ikke efter reglerne i kapitel 93 a af den  

 erstatningssøgende indbringes direkte for retten uden forudgående  

 administrativ behandling, jf.
UfR 1979.958 Ø, men en administrativ  

 klagemulighed behøver ikke at være udnyttet.
2.7. Tidligere reformovervejelser 2.7.1. Forslag om indførelse af »politiombudsmænd« Den 8. oktober 1981 fremsatte partiet Venstresocialisterne et  

 ændringsforslag til retsplejeloven vedrørende behandlingen af klager over  

 politiet (Lovforslag nr.
L 35), jf.
Folketingstidende 1981-82,  

 forhandlingerne, sp. 179-186, og tillæg A, sp. 397-422.
Lovforslaget tog ifølge bemærkningerne sigte på ».. at tilvejebringe  

 en ny ordning for behandling af klager over politiet, som opfylder de to  

 elementære krav, der må stilles til denne behandling: 1) Det må være en anden  

 instans end politiet, der foretager de nødvendige undersøgelser vedrørende  

 grundlaget for klagerne, og 2) politiet skal ikke være med til at træffe  

 afgørelsen i disse klagesager«.
Forslaget, der indebar oprettelse af  

 såkaldte »politiklagenævn« i hver politikreds samt udpegelse af  

 »politiombudsmænd« for henholdsvis Jylland, Øerne og  

 København-Frederiksberg, byggede på en skitse udarbejdet af Dansk  

 Retspolitisk Forenings arbejdsgruppe vedrørende retssikkerhed i retsplejen.
 Forslaget blev drøftet i Folketinget den 5. november 1981, jf.  

 Folketingstidende 1981-82, forhandlingerne, sp. 1845-1889, og blev herefter  

 henvist til Retsudvalget.
Forslaget blev genfremsat uændret den 19. januar 1982, jf.  

 Folketingstidende 1981-82 (2. samling), forhandlingerne, sp. 267-276, og  

 tillæg A, sp. 631-656. Folketinget drøftede på ny forslaget den 3. februar  

 1982, jf.
Folketingstidende 1981-82 (2. samling), forhandlingerne, sp.  

 1222-1241, hvorefter forslaget blev henvist til Retsudvalget.
 Lovforslaget genfremsattes på ny den 15. december 1983, men nåede ikke at  

 komme til 1. behandling på grund af udskrivelse af folketingsvalg.
Forslaget blev stort set uændret fremsat på ny den 12. marts 1985  

 (Lovforslag nr.
L 197) nu af Venstresocialisterne og Socialistisk Folkeparti,  

 jf.
Folketingstidende 1984-85, forhandlingerne, sp. 7127-7128, og tillæg A,  

 sp. 3967-4000. Det blev drøftet af Folketinget den 11. april 1985, jf.  

 Folketingstidende 1984-85, forhandlingerne, sp. 8746-8761, og derefter  

 henvist til Retsudvalget, der ikke afgav betænkning over forslaget.
 Der henvises i øvrigt til kapitel 9, afsnit 5, i betænkning 1278/1994.
 2.7.2. Forslag til folketingsbeslutning om politiklagenævn.
Den 13. januar 1989 fremsatte Socialistisk Folkeparti et forslag til  

 folketingsbeslutning om politiklagenævn (Beslutningsforslag nr.
B 49), jf.  

 Folketingstidende 1988-89, forhandlingerne, sp. 4814-4815, samt tillæg A, sp.  

 4247-4256.
Ifølge forslaget pålagdes regeringen at fremsætte lovforslag om ændring af  

 retsplejelovens regler om klager over politiets adfærd efter retningslinier,  

 der var nærmere angivet i beslutningsforslaget.
Det fremgik bl.a. heraf, at  

 der i hver politikreds skulle oprettes et såkaldt politiklagenævn med 9  

 medlemmer til behandling af klager over politiets adfærd.
Desuden var der  

 bestemmelser om politiklagenævnets nedsættelse, sammensætning, sagsbehandling  

 og kompetence.
Det anførtes bl.a. i bemærkningerne, at »Forslagets  

 grundprincip er et opgør med selvdømmet, således som det i dag er integreret  

 i lokalnævnenes sammensætning og kompetence«.
 Beslutningsforslaget blev drøftet i Folketinget den 3. februar 1989, jf.  

 Folketingstidende 1988-89, forhandlingerne, sp. 6225-6240, og derefter  

 henvist til Retsudvalget, der ikke afgav betænkning over forslaget.
 Der henvises i øvrigt til kapitel 9, afsnit 6, i betænkning 1278/1994.
3. Udvalgets overvejelser og forslag 3.1. Generelle problemstillinger Udvalget om behandlingen af klager over politipersonalet har i kapitel 11  

 i betænkning 1278/1994 overvejet en række generelle problemstillinger, som er  

 relevante uanset hvilken klageordning, der gennemføres.
I det følgende  

 redegøres der for udvalgets overvejelser om klageorganets kompetence, hvornår  

 klageorganet skal træde i funktion, politiets deltagelse i efterforskningen,  

 tiltalekompetencen, advokatbeskikkelse og information om klageordningen.
3.1.1. Klageorganets kompetence Lokalnævnsordningen omfatter klager over politipersonalets adfærd under  

 udførelsen af tjenesten.
Derimod er straffesager mod politipersonale ikke  

 omfattet af ordningen.
Udvalget har på denne baggrund overvejet, om en ny  

 klageordning skal omfatte såvel straffesager som adfærdsklager.
For dette  

 taler, at man derved opnår et enstrenget og letforståeligt klagesystem.  

 Synspunktet om, at politiet ikke bør undersøge og afgøre klager over sig  

 selv, kan gøres gældende i relation til såvel straffesager som adfærdsklager.  

 Udgangspunktet må derfor efter udvalgets opfattelse være, at en ny  

 klageordning kan og bør omfatte både straffesager og adfærdsklager.
Udvalget  

 forudsætter i øvrigt, at begrebet »adfærdsklager« skal omfatte  

 samme sagstyper som hidtil.
For så vidt angår disciplinærsager fremgår det af kommissoriet, at det  

 forudsættes, at udvalgets anbefalinger kan gennemføres inden for rammerne af  

 den almindelige tjenestemandslovgivning.
Udvalget kan imidlertid gennemgå og  

 vurdere reglerne om behandlingen af disciplinærsager og sammenhængen med  

 reglerne om klagesager og straffesager mod politipersonale.
I  

 disciplinærsager træffes afgørelsen af ansættelsesmyndigheden, hvilket efter  

 udvalgets opfattelse også er den principielt rigtige løsning.
Udvalget har i  

 øvrigt ved gennemgangen af de forskellige løsningsmodeller, der er omtalt i  

 betænkningens kapitel 13-15, nærmere beskrevet sammenhængen mellem  

 behandlingen af henholdsvis straffesager, adfærdsklager og disciplinærsager.
Udvalget har også overvejet, hvilke personer de nye klageregler skal  

 omfatte.
Det, der for polititjenestemænd bevirker, at der er tale om en  

 særlig problemstilling, er politiets beføjelser til at udøve myndighed,  

 herunder om fornødent under anvendelse af fysisk magt.
Udvalget finder  

 derfor, at de nye regler kun bør omfatte personale, der har politimyndighed,  

 herunder politiets jurister, men derimod ikke kontorpersonale.
Det følger af udvalgets kommissorium, at den nye klageordning udelukkende  

 skal omfatte forhold, der er begået i tjenesten og ikke forhold, der er  

 begået uden for tjenesten, jf. herved betænkningens kapitel 1, afsnit 1-2.  

 Udvalget finder det naturligt, at de nye regler kun bør omfatte forhold  

 begået i tjenesten, idet behovet for en særlig klageordning udspringer af de  

 magtbeføjelser, der tilkommer politiet.
Med hensyn til det, der foregår uden  

 for tjenesten, finder udvalget det principielt rigtigst, at politipersonale  

 ikke behandles anderledes end andre borgere.
Hvorvidt en handling er foretaget i tjenesten, vil afhænge af en konkret  

 vurdering.
På baggrund af polititjenestens særlige karakter bør begrebet  

 »i tjenesten« efter udvalgets opfattelse nok i denne sammenhæng  

 tolkes temmelig vidt.
3.1.2. Hvornår træder klageorganet i funktion? Bortset fra tilfælde, hvor klageorganet af egen drift iværksætter en  

 undersøgelse, må det efter udvalgets opfattelse - som det er tilfældet efter  

 de gældende lokalnævnsregler - i almindelighed være en forudsætning for at  

 iværksætte en klagesagsbehandling, at der foreligger en alvorlig ment klage,  

 der henhører under klageorganets sagsområde.
Ophidsede eller berusede  

 personer, der mundtligt, eventuelt telefonisk, retter henvendelse til  

 politiet, kan henvises til senere at indlevere en skriftlig klage eller rette  

 henvendelse til en overordnet polititjenestemand om sagen.
Denne  

 fremgangsmåde vil navnlig kunne anvendes, såfremt øjeblikkelig bevissikring  

 ikke skønnes fornøden, og klagen i øvrigt skønnes uvæsentlig.
I sådanne  

 tilfælde bør klageren dog vejledes om muligheden for at indgive klage direkte  

 til klageorganet.
I motiverne til de gældende regler om lokalnævn er det forudsat, at den  

 hidtil fulgte praksis vedrørende politiets behandling af mindre klager skulle  

 opretholdes.
Efter denne praksis bliver mange små klager afgjort ved en  

 samtale mellem en overordnet polititjenestemand og klageren.
Herved kan  

 fejltagelser og misforståelser opklares, og klageren vil undertiden være  

 tilfreds hermed.
Det kan endvidere tænkes, at klageren får medhold i sin  

 klage, f.eks. hvis den indklagede polititjenestemand erkender at have optrådt  

 ukorrekt.
I punkt B.7. i vejledning nr. 7 af 18. januar 1982 vedrørende behandlingen  

 af klagesager, der henhører under lokalnævnene vedrørende politiets  

 virksomhed, anføres det herom, at såfremt klageren i sådanne tilfælde  

 modtager en beklagelse af det passerede med tilsagn om, at forholdet vil  

 blive påtalt, og han erklærer sig tilfreds hermed, vil der ofte ikke være  

 behov for at iværksætte nogen undersøgelse.
Klageren må imidlertid vejledes  

 om sin adgang til at få klagen indbragt for lokalnævnet, ligesom der skal  

 udfærdiges et notat om det passerede.
Sagen bør endvidere forelægges  

 lokalnævnet til gennemsyn, således at nævnet får lejlighed til at træffe  

 bestemmelse om at iværksætte en nærmere undersøgelse.
Såfremt der gennemføres en ny klageordning, bør der efter udvalgets  

 opfattelse fortsat være mulighed for på denne måde uformelt at klare mindre  

 klager.
Det ville virke helt særpræget, hvis personer, der rettede  

 henvendelse til politiet med mindre klager, uden undtagelse skulle henvises  

 til et klageorgan, uden at politiet på nogen måde måtte forholde sig til  

 henvendelsen.
Set fra klagerens synspunkt ville det virke uforståeligt og  

 formalistisk, hvis man uden videre blev »affejet« i sådanne  

 tilfælde, hvor sagen måske straks kunne være afklaret i mindelighed.
Hvis der  

 stilles krav om, at politiet altid skal vejlede klageren om den formelle  

 klagemulighed, og at der skal udfærdiges en notits om det passerede, som  

 forelægges klageorganet, finder udvalget, at det forekommer ubetænkeligt at  

 opretholde muligheden for, at politiet selv behandler mindre klager, når  

 klageren er indforstået hermed.
3.1.3. Politiets deltagelse i efterforskningen Uanset hvilken løsningsmodel man vælger, vil det efter udvalgets  

 opfattelse være urealistisk at forestille sig, at politiets deltagelse i  

 efterforskningen i sager mod politipersonale fremover helt kan undværes.
Der  

 vil utvivlsomt opstå tilfælde, hvor man nødvendigvis må trække på politiets  

 ressourcer og særlige sagkundskab.
Betænkningen nævner som et nærliggende eksempel tilfælde, hvor der er  

 behov for hurtigt at sikre beviser.
Politiet opretholder et landsdækkende  

 døgnberedskab og vil være i stand til med kort varsel at rykke ud for at  

 indsamle tekniske spor, sikre sig eventuelle tilstedeværende vidners  

 identitet og lignende.
I visse sagstyper, f.eks. færdselssager, vil det være  

 nødvendigt eller hensigtsmæssigt straks at foretage i hvert fald foreløbige  

 afhøringer af de tilstedeværende vidner.
Det er efter udvalgets opfattelse  

 svært at forestille sig et klageorgan, der kan gøre noget tilsvarende.
Det er ifølge udvalget også klart, at der vil kunne opstå tilfælde, hvor  

 politiet må gribe ind og bringe en ulovlig handling til ophør og i den  

 forbindelse eventuelt anholde sigtede.
Hvis f.eks. en politimand kører  

 spirituskørsel, må politiet standse ham og i den forbindelse sikre sig hans  

 identitet og sørge for, at der bliver taget blodprøve m.v.
På nogle områder besidder politiet en særlig ekspertise, som der efter  

 udvalgets opfattelse også under en ny klageordning bør være mulighed for at  

 drage nytte af.
Man kan f.eks. nævne analyse af fingeraftryk eller  

 undersøgelse af andre tekniske spor.
 Det kan ifølge betænkningen heller ikke udelukkes, at der vil kunne opstå  

 situationer, hvor der er behov for hurtigt at gennemføre en så omfattende  

 efterforskning, at man kun ved at inddrage politipersonale kan indsætte de  

 fornødne personalemæssige ressourcer.
Efter udvalgets opfattelse vil det derfor ikke være hensigtsmæssigt at  

 indføre en klageordning, der fuldstændig udelukker politiets deltagelse i  

 efterforskningen.
I så fald ville dette kunne indebære en betydelig risiko  

 for, at efterforskningen i sager mod politipersonale blev ringere end i sager  

 mod andre borgere.
3.1.4. Tiltalekompetence Af udvalgets kommissorium fremgår det, at udvalget bl.a. skulle vurdere,  

 om der er behov for at ændre reglerne om kompetencen til at rejse tiltale i  

 straffesager mod politipersonale, og i bekræftende fald fremkomme med forslag  

 til sådanne ændringer.
I de tre mulige løsningsmodeller, som beskrives i betænkningens kapitel  

 13-15, er det statsadvokaten (eller evt. rigsadvokaten eller  

 Justitsministeriet), der træffer afgørelse i tiltalespørgsmålet.
Dette  

 reflekterer udvalgets principielle opfattelse, hvorefter tiltalekompetencen i  

 sager mod politipersonale ikke bør henlægges til særmyndigheder uden for den  

 almindelige strafferetspleje.
Udvalget finder, at tiltalespørgsmålet i sager mod politipersonale ikke  

 bør afgøres af politimesteren.
Allerede efter de gældende regler er det den  

 absolutte hovedregel, at tiltalespørgsmålet forelægges vedkommende  

 statsadvokat til afgørelse.
Afgørelsen af tiltalespørgsmålet bør efter udvalgets opfattelse under en  

 nyordning træffes af statsadvokaten uden indstilling fra politimesteren.  

 Statsadvokaten har sit daglige virke i strafferetsplejen, følger udviklingen  

 og har et virkelighedsnært forhold til kriminaliteten generelt.
Derved sikrer  

 man sig bedst muligt mod en usaglig forskelsbehandling mellem politifolk og  

 almindelige borgere.
 I de undtagelsestilfælde, hvor tiltalespørgsmålet efter de almindelige  

 kompetenceregler skal afgøres af rigsadvokaten eller Justitsministeriet, bør  

 tiltalespørgsmålet i sager mod politipersonale efter udvalgets opfattelse dog  

 også fremover afgøres af disse myndigheder efter indstilling fra  

 statsadvokaten (for Justitsministeriets vedkommende efter indstilling fra  

 statsadvokaten og rigsadvokaten).
3.1.5. Advokatbeskikkelse Et medlem af udvalget finder af hensyn til at betrygge klagerens  

 retsstilling, at »statsadvokatmodellen« bør kombineres med en  

 ordning, hvorefter der - hvis klageren begærer det - altid skal beskikkes en  

 advokat for den pågældende.
Det er imidlertid de øvrige medlemmers  

 opfattelse, at der ikke vil være behov for at beskikke en advokat i en del  

 mindre sager, f.eks. visse adfærdsklagesager.
Disse medlemmer peger endvidere  

 på, at det vil give en skævhed i forhold til indklagede, hvis man generelt  

 beskikker en advokat for klageren, men ikke for indklagede.
En ordning som  

 den af det ene medlem foreslåede vil derfor forudsætte, at der i samme omfang  

 beskikkes indklagede en advokat.
Det er de øvrige medlemmers opfattelse, at de almindelige regler om  

 advokatbeskikkelse for forurettede formentlig vil give mulighed for  

 advokatbeskikkelse i de fleste tilfælde, hvor der er behov herfor.
Herudover  

 bør der imidlertid være mulighed for, at retten kan beskikke en advokat for  

 klageren, når forholdene taler derfor, f.eks. hvis klageren er mindreårig  

 eller i øvrigt ikke skønnes egnet til at varetage sine egne interesser.  

 Desuden bør der - som efter de gældende regler - altid beskikkes en advokat  

 for klageren, hvis der i forbindelse med undersøgelsen skal afgives  

 forklaring i retten.
Der henvises herom til kapitel 11, afsnit 7, i  

 betænkningen.
 I betænkningens kapitel 11, afsnit 8, påpeger udvalget, at politifolk i  

 kraft af deres erhverv har en særlig risiko for at blive udsat for  

 undersøgelser/efterforskning, og at situationen forud for en egentlig  

 sigtelse for et strafbart forhold kan være mere belastende for politifolk end  

 for andre, idet der som en konsekvens af straffesagen kan blive tale om  

 afskedigelse eller disciplinærsag.
 Udvalget finder på denne bagrund, at der bør være mulighed for, at retten  

 - når forholdene taler derfor - kan beskikke en advokat for indklagede, selv  

 om der ikke er rejst en sigtelse.
 Desuden bør der efter udvalgets opfattelse - som efter de gældende regler  

 - altid beskikkes en advokat for indklagede, hvis der i forbindelse med  

 undersøgelsen skal afgives forklaring i retten.
3.1.6. Information om klageordningen Det fremgår af betænkningens kapitel 11, afsnit 10, at det efter udvalgets  

 opfattelse er af afgørende betydning for tilliden til en ny klageordning, at  

 der i almenheden kan skabes forståelse for, hvorledes ordningen fungerer.
Dette forudsætter for det første, at klageordningen så vidt muligt  

 opbygges forholdsvis ukompliceret med enkle sagsgange.
Derudover påpeger  

 udvalget betydningen af, at der i forbindelse med ikrafttrædelsen af en ny  

 klageordning gøres en særlig indsats for at udbrede kendskabet til ordningen.  

 Udvalget understreger desuden betydningen af, at befolkningen løbende  

 informeres om behandlingen af klager over politipersonalet.
3.2. Forslag til klageordninger 3.2.1. Tidligere foreslåede løsningsmodeller Udvalget har ikke fundet at kunne anbefale en gennemførelse af nogen af de  

 tidligere foreslåede ordninger, der er beskrevet i betænkningens kapitel 9.
I betænkningens kapitel 12 har udvalget knyttet kommentarer til nogle af  

 de løsningsmodeller, der tidligere har været fremsat forslag om, og som er  

 beskrevet i betænkningens kapitel 9, afsnit 2, 5 og 6. Det drejer sig om  

 forslagene om indførelse af en politiauditørordning, en ordning med et  

 centralt eller flere decentrale klageudvalg, advokatordninger, en ordning med  

 politiombudsmænd og endelig en ordning med politiklagenævn.
Udvalget har ikke  

 herved tilsigtet nogen udtømmende opregning af fordele og ulemper ved de  

 nævnte forslag, idet der tværtimod i betænkningen fokuseres på deres negative  

 sider.
Ud fra en samlet vurdering af forslagene har udvalget ikke fundet, at  

 de påviste ulemper ved forslagene kan opvejes af deres fortrin navnlig i form  

 af organisatorisk og personelmæssig uafhængighed i forhold til dem, som skal  

 efterforskes.
3.2.2. Udvalgets løsningsmodeller I kapitel 13-15 i betænkning 1278/1994 har udvalget beskrevet tre  

 forskellige mulige nyordninger på området.
 Kapitel 13 indeholder en beskrivelse af en »statsadvokatmodel«.  

 Ifølge denne model skal statsadvokaterne undersøge og afgøre adfærdsklager.  

 Statsadvokaterne skal endvidere efterforske straffesager mod politipersonale  

 og afgøre tiltalespørgsmålet.
Kapitel 14 indeholder en beskrivelse af en statsadvokatmodel med  

 tilknyttet kontrolorgan.
Denne løsningsmodel indebærer, at der til  

 statsadvokaterne knyttes kontrolorganer bestående af en advokat og to  

 lægmænd, der har indseende med statsadvokaternes behandling af adfærdsklager  

 og straffesager mod politipersonale.
Kontrolorganerne samvirker med  

 statsadvokaterne og afgiver indstillinger til disse.
Kontrolorganerne kan  

 påklage statsadvokaternes afgørelser til rigsadvokaten.
Kapitel 15 indeholder en beskrivelse af en model med »særlige  

 efterforskningsorganer«.
Efter denne model oprettes der et antal særlige  

 efterforskningsorganer bestående af en dommer, en advokat og en politimand,  

 der leder efterforskningen i straffesager mod politipersonale.  

 Efterforskningsorganerne skal så vidt muligt selv forestå udenretlige  

 afhøringer i sagerne, hvorimod organerne i relation til andre  

 efterforskningsskridt anmoder politiet om bistand.
Efterforskningsorganerne  

 afgør ikke selv tiltalespørgsmålet, men afgiver indstilling herom til  

 vedkommende statsadvokat.
Det er efter udvalgets opfattelse formentlig en  

 forudsætning for, at en løsningsmodel med særlige efterforskningsorganer vil  

 blive oplevet som tillidsvækkende, at organerne også behandler adfærdsklager.
3.3. Udvalgets indstilling Udvalget har i kapitel 16 i betænkning nr. 1278/1994 foretaget en  

 gennemgang af fordele og ulemper ved de tre løsningsmodeller, der er  

 beskrevet i betænkningens kapitel 13-15, dvs.  

 »statsadvokatmodellen«, »kontrolorganmodellen« og  

 modellen med »særlige efterforskningsorganer«.
I det følgende  

 redegøres for udvalgets vurdering af disse løsningsmodeller.
3.3.1. »Statsadvokatmodellen« Det er efter udvalgets opfattelse en meget stor fordel ved  

 statsadvokatmodellen, at den indebærer en forenkling af det nuværende  

 klagesystem, idet sagsbehandlingen vil blive samlet hos en instans, nemlig  

 statsadvokaten, jf. nærmere betænkning 1278/1994, s. 205-06. Derved opnår man  

 et enstrenget og letforståeligt klagesystem, og man undgår vanskelige  

 afgrænsningsspørgsmål og en opsplitning af sagen på flere instanser.
Statsadvokatmodellen indebærer desuden, at det er statsadvokaten og ikke  

 politiet, der står for undersøgelsen af sagen, uanset om den behandles som  

 klagesag eller som straffesag.
Det er endvidere statsadvokaten og ikke  

 politiet, der træffer afgørelse i sagen.
Det bemærkes herved, at den enkelte  

 politikreds og statsadvokaturen er selvstændige adskilte myndigheder, og  

 statsadvokaterne fungerer allerede i dag inden for strafferetsplejen som  

 tilsynsmyndighed og klageinstans i relation til politiet.
Efter ændringen af  

 retsplejeloven pr. 1. oktober 1992 (anklagemyndighedens struktur) er  

 statsadvokaten endog - i overensstemmelse med det sædvanlige  

 to-instansprincip i dansk ret - ofte eneste klageinstans.
Loven om  

 anklagemyndighedens struktur indebærer desuden en yderligere funktionel  

 adskillelse af politiet og statsadvokaturerne, idet påtalekompetencen  

 herefter som udgangspunkt tilkommer politimestrene og ikke statsadvokaten.
I  

 forarbejderne til loven om anklagemyndighedens struktur lægges der i øvrigt  

 op til en udvidelse af statsadvokaternes mere almene kontrol- og  

 tilsynsvirksomhed med politikredsenes arbejdstilrettelæggelse og  

 sagsbehandling som følge af nyordningen.
Hertil kommer som en yderligere fordel, at  

 »statsadvokatmodellen« bevarer tiltalekompetencen hos  

 anklagemyndigheden.
Derved sikres en ensartet vurdering af sager mod  

 henholdsvis politifolk og almindelige borgere samt et højt fagligt niveau.
Det er udvalgets opfattelse, at der med en statsadvokatordning vil kunne  

 gennemføres en både grundig og effektiv behandling af såvel klagesager som  

 straffesager mod politipersonale under medvirken af den bedst mulige  

 sagkundskab.
Ordningen har desuden den fordel, at den er meget fleksibel,  

 således at kapaciteten hurtigt kan tilpasses vekslende arbejdsmængder.
Derved  

 sikres det også, at man hurtigt kan indlede efterforskning/undersøgelse i  

 anledning af en klage.
Det er af afgørende betydning for tilliden til en ny klageordning, at den  

 opbygges forholdsvis ukompliceret med enkle sagsgange, således at der i  

 almenheden kan skabes forståelse for, hvorledes ordningen fungerer.  

 »Statsadvokatmodellen«, der som nævnt indebærer en forenkling af  

 det nuværende klagesystem, opfylder til fulde denne forudsætning.
Når hertil  

 kommer, at såvel adfærdsklager som straffesager mod politipersonale efter  

 denne model skal behandles af statsadvokaturerne, der er selvstændige  

 myndigheder i forhold til politiet, må det efter udvalgets opfattelse  

 antages, at modellen vil nyde befolkningens tillid.
 »Statsadvokatmodellen« er efter udvalgets opfattelse betryggende  

 for både klageren og indklagede, idet den udgør en egnet ramme for en  

 ordning, der sikrer de retssikkerhedsgarantier for begge parter, som må  

 kræves i et retssamfund.
Ud fra en økonomisk synsvinkel har »statsadvokatmodellen« den  

 fordel, at den bygger på eksisterende strukturer, omend der vil være behov  

 for i et vist omfang at tilføre statsadvokaturerne yderligere ressourcer.  

 »Statsadvokatmodellen« sikrer imidlertid en god  

 ressourceudnyttelse, idet »spildtid« kan benyttes til almindelig  

 sagsbehandling i statsadvokaturen.
Modellen er således også på dette punkt  

 meget fleksibel, hvilket er vigtigt, da der - for så vidt angår behandlingen  

 af klagesager og straffesager mod politipersonale - må forudses store udsving  

 i arbejdsmængden.
3.3.2. »Kontrolorganmodellen« Udvalget finder, at »kontrolorganmodellen« som udgangspunkt har  

 en række af de samme fordele som »statsadvokatmodellen«.
»Kontrolorganmodellen« vil efter udvalgets opfattelse formentlig  

 i kraft af kontrolorganet, der består af en advokat og to lægmænd, af  

 befolkningen blive oplevet som tillidsvækkende.
Kontrolorganet har således en  

 vis adgang til at øve indflydelse på, hvorledes sagen skal behandles, ligesom  

 organet følger statsadvokatens sagsbehandling tæt - også hvis sagen behandles  

 som en straffesag - og i den forbindelse har visse kontrolbeføjelser.
Man må  

 dog gøre sig klart, at kontrolorganet hovedsagelig har en tilsynsfunktion.
Mere principielt peger udvalget på, at man kan rejse det spørgsmål, om der  

 overhovedet er behov for, at der føres tilsyn med statsadvokaten af et  

 kontrolorgan.
Man må herved navnlig have for øje, at statsadvokaturerne er  

 selvstændige myndigheder i forhold til politiet og allerede i dag inden for  

 strafferetsplejen virker som tilsynsmyndighed og klageinstans.
Det er ifølge udvalget en konsekvens af kontrolorganets medvirken i  

 sagsbehandlingen, at sagsgangen bliver tungere, dvs. at modellen ikke er så  

 funktionel som »statsadvokatmodellen«.
Det vil indebære en længere  

 sagsbehandlingstid.
 »Kontrolorganmodellen« rejser herudover det problem, om man som  

 et borgerligt ombud kan/bør pålægge lægmænd - selv mod et passende vederlag -  

 at udføre dette ikke helt ubetydelige og krævende arbejde.
 »Kontrolorganmodellen« er efter udvalgets opfattelse betryggende  

 for både klageren og indklagede, idet den udgør en egnet ramme for en  

 ordning, der sikrer de retssikkerhedsgarantier for begge parter, som må  

 kræves i et retssamfund.
 Set ud fra en økonomisk betragtning er »kontrolorganmodellen«  

 mere bekostelig end »statsadvokatmodellen«.
3.3.3. »Særlige efterforskningsorganer« Med hensyn til udvalgets vurdering af modellen med »særlige  

 efterforskningsorganer« henvises til betænkning 1278/1994, s. 209-13.  

 Ingen udvalgsmedlemmer har kunnet anbefale gennemførelsen af en sådan  

 løsningsmodel, jf. betænkningen s. 215-16.
3.3.4. Sammenfatning Det fremgår af betænkningens kapitel 16, afsnit 5, at alle  

 udvalgsmedlemmer kan anbefale en gennemførelse af  

 »statsadvokatmodellen«, idet dog to medlemmer primært  

 anbefaler »kontrolorganmodellen«.
 Med hensyn til den nærmere udformning af statsadvokatmodellen bør man  

 efter udvalgets opfattelse foretrække en ordning opbygget efter følgende  

 retningslinier:
Statsadvokaten eller det juridisk uddannede personale i statsadvokaturerne  

 - herunder advokater der er beskikket som medhjælpere for statsadvokaten -  

 bør forestå undersøgelser i klagesager og efterforskning i straffesager.
Det  

 må i den forbindelse forudsættes, at det sikres, at der er de fornødne  

 personalemæssige ressourcer i statsadvokaturerne til at løse denne opgave.
 Udvalget finder ikke, at der bør ansættes politiuddannede efterforskere i  

 statsadvokaturerne.
Som beskrevet i betænkningens kapitel 11, afsnit 5, kan politiets  

 deltagelse i undersøgelsen/efterforskningen i sager mod politipersonale efter  

 udvalgets opfattelse ikke helt undværes.
Også under en fremtidig ordning vil  

 der være behov for, at politiet gennemfører gerningsstedsundersøgelser og  

 foretager uopsættelige efterforskningsskridt.
Desuden må politiets tekniske  

 afdelinger foretage eventuelle tekniske undersøgelser.
I særlige tilfælde bør statsadvokaten efter udvalgets opfattelse kunne  

 anmode om bistand fra Rigspolitichefens Rejseafdeling.
Der vil f.eks. kunne  

 opstå behov herfor, hvis en enkelt sag er meget omfattende eller kompliceret,  

 eller hvis statsadvokaturen i en periode er belastet med særligt mange sager.  

 Statsadvokaten må også om fornødent kunne anmode om bistand fra Rigspolitiets  

 øvrige afdelinger, herunder Teknisk Afdeling.
Med henblik på at sikre fleksibiliteten bør det ifølge udvalget inden for  

 de skitserede rammer overlades til statsadvokaten i de konkrete tilfælde at  

 træffe nærmere bestemmelse om, hvorledes undersøgelsen/efterforskningen mest  

 hensigtsmæssigt gennemføres.
Undersøgelsen/efterforskningen foretages i alle  

 tilfælde for statsadvokaten og på dennes ansvar.
Selve afgørelsen i sagerne  

 træffes af statsadvokaten.
Som nævnt kan to udvalgsmedlemmer primært anbefale en statsadvokatmodel  

 med tilknyttet kontrolorgan.
Uanset den noget tungere sagsgang finder disse  

 medlemmer, at den dialog mellem statsadvokaten og kontrolorganet, der er  

 forudsat i modellen, vil give offentligheden, repræsenteret ved organets  

 medlemmer, et indseende med og en indflydelse på behandlingen af klager over  

 politiet, som må anses for at være af væsentlig betydning i et demokratisk  

 samfund.
Såfremt »statsadvokatmodellen« ikke kan vinde tilslutning, fordi  

 der ønskes et lægt element inddraget i behandlingen af klagesager, kan  

 yderligere fem udvalgsmedlemmer - omend de foretrækker  

 »statsadvokatmodellen« - gå ind for en gennemførelse af  

 »kontrolorganmodellen«.
Disse medlemmer bemærker, at det taler til  

 fordel for »kontrolorganmodellen«, at der er et lægt element, men  

 de ønsker dog samtidig at understrege, at »kontrolorganmodellen«  

 fører til tunge sagsgange, ligesom den er økonomisk mindre fordelagtig end  

 »statsadvokatmodellen«.
 Fire af de syv udvalgsmedlemmer, der primært eller sekundært anbefaler  

 »kontrolorganmodellen«, finder, at kontrolorganerne i givet fald  

 udover en advokat skal bestå af to medlemmer, der udpeges efter indstilling  

 fra vedkommende amtsråd m.v., uden at de behøver være medlemmer af disse, jf.  

 herved betænkningens kapitel 14, afsnit 2, in fine.
 Ingen udvalgsmedlemmer kan anbefale en gennemførelse af modellen med  

 »særlige efterforskningsorganer«.
Udvalget har herved navnlig lagt vægt på de principielle betænkeligheder,  

 der knytter sig til dommeres rolle i efterforskningsorganerne.
Det vil ikke  

 være i overensstemmelse med dansk retstradition at lade en dommer lede eller  

 deltage i den politimæssige efterforskning, og dommeres deltagelse i  

 organernes arbejde vil kunne give anledning til lignende retspolitiske  

 betænkeligheder, som man har set i relation til undersøgelsesretterne.
 Udvalget finder også anledning til at fremhæve, at ordningen med særlige  

 efterforskningsorganer som beskrevet i betænkningens kapitel 16, afsnit 4, er  

 mindre egnet til at behandle adfærdsklager.
3.4. Lokalnævnenes fremtidige sammensætning og arbejdsopgaver 3.4.1. Indledning Det er i kommissoriet anført, at udvalget skal fremkomme med forslag om  

 lokalnævnenes fremtidige sammensætning og arbejdsopgaver, idet det  

 forudsættes, at lokalnævnene opretholdes, således at nævnene fortsat kan  

 varetage deres opgaver i relation til kontakten og samarbejdet mellem  

 politiet og den lokale befolkning.
Udvalget har på den baggrund ikke nærmere drøftet, om lokalnævnene bør  

 bevares.
Flere af udvalgets medlemmer har dog givet udtryk for, at de finder  

 det tvivlsomt, om der er behov for at bevare lokalnævnene som  

 samarbejdsorgan, idet der i forvejen finder et meget nært samarbejde sted  

 mellem kommunerne og politiet.
 Med hensyn til lokalnævnets sammensætning og dets nuværende arbejdsopgaver  

 som samarbejdsorgan henvises til afsnit 2.2.1 og 2.2.2 ovenfor samt til  

 betænkning 1278/1994, side 217 ff.
 Bestemmelserne i retsplejeloven om lokalnævnenes funktion som  

 samarbejdsorgan blev indsat i loven sammen med de øvrige bestemmelser om  

 lokalnævnenes virksomhed i 1973 og er ikke blevet ændret siden.
3.4.2. Lokalnævnenes fremtidige opgaver De nuværende regler i retsplejelovens § 115 a, stk. 1- 5, om lokalnævnenes  

 funktion som samarbejdsorgan har ikke givet anledning til kritik og kan efter  

 udvalgets opfattelse opretholdes i uændret form.
Selv om lokalnævnenes virksomhed fremover begrænses til alene at vedrøre  

 de opgaver, som beskrives i retsplejelovens § 115 a, stk. 1-5, kan  

 lokalnævnet dog efter udvalgets opfattelse ikke være helt afskåret fra at  

 diskutere sager, som har givet anledning til klager over politiet.
En  

 diskussion deraf kan f.eks. ske med henblik på afklaring af generelle  

 forhold, eller fordi sagen har optaget lokalsamfundet.
Det vil også være  

 naturligt, at politimesteren som en del af sin information til nævnet om  

 spørgsmål af almindelig karakter giver oplysninger om mere betydningsfulde  

 klagesager.
Nævnet vil imidlertid ikke have nogen indflydelse på behandlingen  

 af de konkrete klagesager.
3.4.3. Lokalnævnenes fremtidige sammensætning Udvalget anfører, at det ikke længere vil være aktuelt at stille krav om,  

 at et medlem skal være udpeget af Advokatrådet, idet dette medlem hidtil kun  

 har deltaget i behandlingen af klagesager og ikke i nævnets øvrige arbejde.
Udvalget har i øvrigt ikke fundet anledning til at foreslå ændringer i  

 lokalnævnenes sammensætning.
Udvalget har dog peget på, at det - navnlig i  

 betragtning af, at lokalnævnet fremover alene bliver et samarbejdsorgan - vil  

 være af særlig betydning, at borgmestrene (i København overborgmesteren eller  

 en anden borgmester) deltager i nævnets møder, og at det så vidt muligt bør  

 undgås, at disse møder ved suppleanter, jf. betænkning 1278/1994, side 223.
4. Justitsministeriets overvejelser og forslag 4.1. Den fremtidige klageordning Justitsministeriet kan i det væsentlige tiltræde udvalgets vurdering i  

 betænkning 1278/1994, kapitel 12, af de forslag om forskellige  

 klageordninger, der tidligere har været fremme i debatten, jf. herved afsnit  

 3.2.1. ovenfor.
Justitsministeriet kan endvidere tiltræde udvalgets forslag om, at  

 adfærdsklagesager og straffesager mod politipersonale fremover skal behandles  

 af statsadvokaterne.
Det er samtidig Justitsministeriets opfattelse, at  

 hensynet til at skabe tillid til, at disse sager i enhver henseende behandles  

 sagligt og korrekt, taler for, at der som foreslået af et mindretal i  

 udvalget oprettes kontrolorganer (»politiklagenævn«), der løbende  

 fører tilsyn med statsadvokaternes sagsbehandling.
Denne såkaldte  

 »kontrolorganmodel« bør efter Justitsministeriets opfattelse  

 desuden kombineres med en udvidet adgang til at beskikke advokat for parterne  

 i disse sager, jf. herom afsnit 4.2.
 I den foreslåede ordning indgår der bl.a. følgende elementer:
- politiklagenævnet skal ind i sagerne fra starten - politiklagenævnet kan af egen drift anmode statsadvokaten om at foretage  

 en undersøgelse eller efterforskning - politiklagenævnet skal løbende følge sagerne - politiklagenævnet kan på ethvert trin anmode statsadvokaten om at  

 foretage bestemte yderligere undersøgelses- eller efterforskningsskridt - øgede krav til statsadvokatens begrundelse, hvis han går imod  

 politiklagenævnets opfattelse - politiklagenævnet kan påklage statsadvokatens afgørelser til  

 rigsadvokaten - en vid adgang til advokatbeskikkelse - øget åbenhed om sagerne i form af en årsberetning I det følgende redegøres der nærmere for Justitsministeriets overvejelser  

 og forslag.
Der kan endvidere henvises til bemærkningerne til lovforslagets  

 enkelte bestemmelser.
4.1.1. »Statsadvokatmodellen« Justitsministeriet er enig i den positive vurdering af  

 statsadvokatmodellen, som udvalget har givet udtryk for i betænkningen, og  

 som er gengivet ovenfor i afsnit 3.3.1.
Statsadvokatmodellen opfylder hovedformålet med indførelsen af en  

 nyordning, nemlig at politiet ikke skal stå for  

 undersøgelsen/efterforskningen i sager mod politipersonale, og at politiet  

 heller ikke skal træffe afgørelse i sagerne.
En henlæggelse af disse opgaver  

 til statsadvokaterne ligger desuden i naturlig forlængelse af de ændringer i  

 anklagemyndighedens struktur, der blev gennemført ved lov nr. 385 af 20. maj  

 1992, og som bl.a. indebar en yderligere funktionel adskillelse af  

 statsadvokaturerne og politiet.
Herom henvises til afsnit 2.3.
Statsadvokatmodellen indebærer, at den samme instans skal behandle såvel  

 adfærdsklagesager som straffesager mod politipersonale.
Når dertil kommer, at  

 statsadvokaten i forvejen behandler klager over politiets efterforskning i  

 straffesager, og at statsadvokaten efter lovforslaget også som udgangspunkt  

 skal træffe afgørelse i 1. instans i sager om erstatning i anledning af  

 strafferetlig forfølgning, vil en gennemførelse af lovforslaget indebære en  

 betydelig og tiltrængt forenkling af hele klagesystemet på dette område.
Ikke  

 mindst af hensyn til den borger, der ønsker at klage over politiet, er det  

 overordentlig hensigtsmæssigt, at man ved henvendelse til en og samme  

 myndighed kan få behandlet disse mange forskellige mulige aspekter af en sag.  

 Derved undgås vanskelige afgrænsningsspørgsmål og en opsplitning af sagen på  

 flere forskellige instanser.
Statsadvokatmodellen har ydermere den fordel, at tiltalespørgsmålet  

 afgøres af statsadvokaten eller eventuelt af den overordnede  

 anklagemyndighed.
Justitsministeriet kan således tiltræde udvalgets  

 principielle opfattelse, hvorefter tiltalekompetencen i straffesager mod  

 politipersonale ikke bør henlægges til særmyndigheder uden for den  

 almindelige strafferetspleje, jf. herved betænkning 1278/1994, side 120.
 Endelig er det Justitsministeriets opfattelse, at statsadvokatmodellen vil  

 kunne opfylde de krav til fleksibilitet, effektivitet, sagkundskab og  

 grundighed i sagsbehandlingen, der må stilles til en ny klageordning.
 Som nævnt bør en ordning, hvorefter statsadvokaterne behandler  

 adfærdsklagesager og straffesager mod politipersonale, imidlertid efter  

 Justitsministeriets opfattelse kombineres med dels oprettelsen af  

 »politiklagenævn«, dels en udvidet adgang til at beskikke advokat  

 for parterne i disse sager, jf. herom afsnit 4.1.2. og afsnit 4.2.
4.1.2. »Kontrolorganmodellen« Som det fremgår af betænkning 1278/1994, har en række udvalgsmedlemmer  

 enten primært eller sekundært anbefalet en statsadvokatmodel med tilknyttet  

 kontrolorgan, jf. herved også afsnit 3.3.4. Disse udvalgsmedlemmer har dog  

 samtidig påpeget, at en sådan ordning vil føre til tungere sagsgange end den  

 rene statsadvokatmodel.
 Det samlede udvalg har endvidere bl.a. givet udtryk for, at  

 kontrolorganmodellen som udgangspunkt har en række af de samme fordele som  

 statsadvokatmodellen, jf. nærmere betænkning 1278/1994, side 208-09, og  

 afsnit 3.3.2. ovenfor.
Justitsministeriet er enig med udvalget i, at kontrolorganmodellen som  

 udgangspunkt har de samme fordele som statsadvokatmodellen.
Hertil kommer som  

 en yderligere fordel, at kontrolorganernes virke kan medvirke til at skabe  

 tillid til klageordningen.
Heroverfor står, at en ordning med kontrolorganer  

 - som også påpeget af udvalget - set i forhold til den rene statsadvokatmodel  

 fører til tungere sagsgange.
 Hensynet til at skabe tillid til, at adfærdsklagesager og straffesager mod  

 politipersonale behandles på betryggende vis, taler imidlertid efter  

 Justitsministeriets opfattelse med afgørende vægt for, at en ordning,  

 hvorefter statsadvokaterne behandler disse sager, suppleres med, at der  

 oprettes kontrolorganer (»politiklagenævn«), der løbende fører  

 tilsyn med sagsbehandlingen.
Politiklagenævnenes beføjelser er nærmere beskrevet i det foreslåede nye  

 kapitel 93 d i retsplejeloven.
Som det fremgår heraf, får politiklagenævnet i  

 såvel adfærdsklagesager som straffesager mod politipersonale løbende tilsendt  

 sagsakterne, det kan anmode statsadvokaten om at foretage bestemte yderligere  

 undersøgelses- eller efterforskningsskridt, tilkendegive over for  

 statsadvokaten, hvordan sagerne efter nævnets opfattelse bør behandles og  

 afgøres, og påklage statsadvokatens afgørelser til rigsadvokaten.
 Med hensyn til sammensætningen af politiklagenævnene finder  

 Justitsministeriet, at politiklagenævnene udover en advokat, der udpeges  

 efter indstilling fra Advokatrådet, skal bestå af to lægmænd, der udpeges  

 efter indstilling fra amtsrådene, Københavns Borgerrepræsentation og  

 kommunalbestyrelsen på Frederiksberg.
Det er hensigten at etablere seks politiklagenævn, dvs. et for hver af de  

 regionale statsadvokater.
For at sikre en smidig og effektiv klageordning  

 finder Justitsministeriet dog, at der bør skabes hjemmel til administrativt  

 om fornødent at etablere mere end et politiklagenævn for hver statsadvokatur.  

 Derved sikres det, at antallet af politiklagenævn på grundlag af erfaringerne  

 med den nye klageordning løbende kan tilpasses sagsantallet på området,  

 således at man undgår kapacitetsproblemer med deraf følgende lange  

 sagsbehandlingstider.
Samtidig kan man imødegå, at arbejdet i det enkelte  

 politiklagenævn - navnlig for lægmændene - antager et urimeligt stort omfang.
Som nævnt finder Justitsministeriet endvidere, at  

 »kontrolorganmodellen« bør kombineres med en udvidet adgang til at  

 beskikke advokat for parterne.
Herom henvises til afsnit 4.2.
4.1.3. »Særlige efterforskningsorganer« Justitsministeriet kan tiltræde udvalgets vurdering af en model med  

 »særlige efterforskningsorganer«, og kan således ikke anbefale  

 gennemførelsen af en sådan ordning.
4.2. Advokatbeskikkelse 4.2.1. Indledning Som omtalt i afsnit 4.1. finder Justitsministeriet, at  

 statsadvokatmodellen bør kombineres med dels oprettelsen af politiklagenævn,  

 dels en udvidet adgang til at beskikke advokat for klageren og indklagede i  

 adfærdsklagesager samt for forurettede og polititjenestemanden i straffesager  

 mod politipersonale.
 Spørgsmålet om advokatbeskikkelse for parterne er omtalt i bet. 1278/1994,  

 side 121-22, side 124-25 og side 214-15. Der er redegjort for udvalgets  

 overvejelser herom ovenfor i afsnit 3.1.5.
Justitsministeriet finder i lighed med udvalget, at retten skal have  

 adgang til at beskikke advokat for parterne, »når forholdene taler  

 derfor«.
Et tilsvarende kriterium anvendes i den gældende bestemmelse i  

 retsplejelovens § 741 a, stk. 2, om advokatbeskikkelse for forurettede.
 Det er imidlertid Justitsministeriets opfattelse, at der i praksis efter  

 en sådan bestemmelse bør beskikkes advokat i videre omfang, end der lægges op  

 til i betænkningen.
4.2.2 Advokatbeskikkelse i adfærdsklagesager Om der i en adfærdsklagesag skal ske advokatbeskikkelse, må bero på en  

 konkret vurdering i den enkelte sag, hvorunder der navnlig lægges vægt på  

 karakteren af klagen.
Er der tale om en klage over vold og anden hårdhændet behandling i  

 forbindelse med anholdelse, under opløb og lignende, eller klager over  

 myndighedsmisbrug, f.eks. i forbindelse med anholdelse eller ransagning, vil  

 advokatbeskikkelse ofte være indiceret.
Er der derimod tale om klager over  

 anden ukorrekt fremgangsmåde under udførelsen af tjenesten eller klager over  

 uhøflig tiltale eller anden ukorrekt personlig optræden, vil der som regel  

 ikke være tilstrækkelig anledning til at beskikke advokat.
 Endvidere kan der være anledning til at beskikke en advokat for klageren,  

 hvis klageren er mindreårig, eller hvis klageren på grund af legemlig eller  

 psykisk sygdom har et særligt behov for bistand.
 Det er i alle disse tilfælde en forudsætning for advokatbeskikkelse, at  

 klagen ikke er åbenbart grundløs.
 Endelig foreslås det, at der - som efter gældende ret - altid skal  

 beskikkes en advokat for parterne i en adfærdsklagesag, når forklaring skal  

 afgives i retten.
4.2.3 Advokatbeskikkelse i straffesager I straffesager mod politipersonale bør det være den altovervejende  

 hovedregel, at der beskikkes en advokat for parterne, hvis der er en sådan  

 mistanke om, at et strafbart forhold er begået, at der er grundlag for at  

 rejse sigtelse mod polititjenestemanden.
 Undtagelse kan dog gøres, hvis der er tale om et strafbart forhold af  

 mindre betydning, f.eks. en færdselsforseelse.
 Desuden foreslås det, at der skal beskikkes en advokat for de pågældende i  

 alle de tilfælde, hvor beskikkelse ellers ville være sket efter reglerne i  

 henholdsvis kapitel 66 a om »Advokatbistand til den forurettede«  

 eller kapitel 66 om »Sigtede og hans forsvar«.
I andre tilfælde må det bero på en samlet vurdering af de foreliggende  

 oplysninger i den konkrete sag, om der skal beskikkes en advokat.
Der må i  

 den forbindelse navnlig lægges vægt på, i hvilket omfang anmeldelsen er  

 underbygget, om anmeldelsen vedrører alvorlig kriminalitet, om der er tale om  

 en kompliceret sag samt på, om forurettede på grund af mindreårighed eller  

 sygdom har et særligt behov for bistand.
4.2.4 Afsluttende bemærkninger om advokatbeskikkelse I såvel adfærdsklagesager som straffesager mod  

 politipersonale bør det efter Justitsministeriets opfattelse være  

 udgangspunktet, at der, når den ene part får beskikket en advokat, tillige  

 beskikkes en advokat for den anden part.
Undtagelse herfra kan gøres, når  

 advokatbeskikkelsen alene er begrundet i, at klageren/forurettede er  

 mindreårig eller som følge af sygdom har et særligt behov for bistand.
 Der henvises i øvrigt vedrørende spørgsmålet om advokatbeskikkelse til de  

 foreslåede §§ 1019 e og 1020 d-e , der finder anvendelse i  

 henholdsvis adfærdsklagesager og straffesager, samt til bemærkningerne til  

 disse bestemmelser.
4.3. Lokalnævnenes fremtid Det er Justitsministeriets opfattelse, at lokalnævnene fortsat bør bevares  

 som den formelle ramme om samarbejdet på lokalt plan mellem politiet og  

 kommunerne.
Selv om der på mange områder er et tæt samarbejde mellem politiet  

 og kommunerne, finder ministeriet det værdifuldt tillige at have et  

 overordnet forum for drøftelsen af en række spørgsmål af mere generel  

 karakter vedrørende forholdet mellem politiet og lokalbefolkningen.
Det er i  

 den forbindelse også Justitsministeriets opfattelse, at lokalnævnene  

 varetager en række væsentlige opgaver, der ikke umiddelbart kan forventes  

 løst i andre sammenhænge.
Justitsministeriet er enig med udvalget i, at de nuværende regler i  

 retsplejelovens § 115 a, stk. 1-5, om lokalnævnenes funktion som  

 samarbejdsorgan kan opretholdes i uændret form.
Bestemmelserne er omtalt  

 ovenfor i afsnit 2.2.2.
 Med hensyn til lokalnævnets fremtidige sammensætning er Justitsministeriet  

 enig med udvalget i, at det ikke længere vil være aktuelt at lade en advokat  

 være medlem af lokalnævnet, idet advokatmedlemmet hidtil kun har deltaget i  

 behandlingen af klagesager og ikke i nævnets øvrige arbejde.
Justitsministeriet finder ikke tilstrækkelig anledning til at foreslå  

 andre ændringer i lokalnævnenes sammensætning.
Det bemærkes herved, at hvis  

 der opstår behov for fra kommunernes eller politiets side at lade personale  

 med særlig indsigt på bestemte sagsområder deltage i nævnets møder, vil dette  

 kunne ske på ad hoc-basis.
Justitsministeriet finder ligesom udvalget, jf.  

 ovenfor i afsnit 3.4.3., at det fremover vil være af særlig betydning, at  

 borgmestrene (i København overborgmesteren eller en anden borgmester)  

 deltager i nævnets møder, og at det så vidt muligt bør undgås, at disse møder  

 ved suppleanter.
4.4. Erstatningssager Ved lov nr. 385 af 20. maj 1992 blev den hidtidige adgang til at få prøvet  

 en afgørelse gennem fire instanser inden for anklagemyndigheden erstattet af  

 et toinstanssystem, således at der i overensstemmelse med det almindelige  

 princip i dansk ret alene er adgang til at påklage en afgørelse en gang til  

 den umiddelbart overordnede myndighed.
Endvidere blev der fastsat en  

 klagefrist på 4 uger for klage over afgørelser truffet af anklagemyndigheden.
 Sigtet hermed var at modernisere og forenkle rekursadgangen inden for  

 anklagemyndigheden og dermed bidrage til en hurtigere og mere effektiv  

 klagesagsbehandling, samtidig med, at hensynet til den ensartede behandling  

 af sagerne tilgodeses ved muligheden for, at den overordnede anklagemyndighed  

 af egen drift eller efter klage kan tage afgørelser op til fornyet  

 behandling.
To-instanssystemet og klagefristen gælder imidlertid ikke ved behandlingen  

 af sager om erstatning i anledning af strafferetlig forfølgning, jf.  

 retsplejelovens kapitel 93 a.
Hvis politimesteren afslår at yde erstatning i  

 en sag, kan afgørelsen herom således - uden at der gælder nogen klagefrist -  

 påklages til yderligere tre instanser, nemlig statsadvokaten, rigsadvokaten  

 og justitsministeren.
Hertil kommer, at der er en særlig nem adgang til domstolsprøvelse af den  

 administrative afgørelse om erstatningskravet.
Imødekommes erstatningskravet  

 ikke, kan den erstatningssøgende således inden to måneder efter meddelelse om  

 afslaget begære kravet indbragt for retten, jf. nærmere retsplejelovens §  

 1018 f.
Kravet indbringes i så fald for retten ved anklagemyndighedens  

 foranstaltning.
Det er ikke nogen betingelse, at den administrative  

 klageadgang er udnyttet, før sagen begæres indbragt for retten.
Den  

 erstatningssøgende kan f.eks. vælge at begære statsadvokatens afgørelse  

 indbragt for retten uden forinden at klage til rigsadvokaten.
Som nævnt gælder der en to måneders-frist for begæringer om  

 domstolsprøvelse, der løber fra det tidspunkt, hvor erstatningssøgende har  

 fået meddelelse om afslaget på erstatning.
Har erstatningssøgende oversiddet  

 fristen, kan den pågældende imidlertid blot - uden at der gælder nogen  

 klagefrist - klage til den umiddelbart overordnede myndighed.
Der løber  

 herefter en ny to måneders frist fra det tidspunkt, hvor erstatningssøgende  

 har fået meddelelse om den overordnede myndigheds afgørelse.
De gældende regler åbner således mulighed for en administrativ behandling  

 i op til fire instanser efterfulgt af en domstolsprøvelse - eventuelt i flere  

 instanser.
Samtidig kan to måneders fristen for at begære kravet indbragt for  

 retten »omgås« ved, at man klager til den overordnede  

 anklagemyndighed og derefter begærer denne myndigheds afgørelse indbragt for  

 retten.
 Justitsministeriet finder ikke, at denne retstilstand er hensigtsmæssig.  

 Det foreslås derfor, at der også i sager om erstatning i anledning af  

 strafferetlig forfølgning indføres et to-instanssystem og en klagefrist på 4  

 uger, og at det gøres til en betingelse for at begære domstolsprøvelse, at  

 man forinden har udnyttet den administrative klageadgang.
Forslaget om indførelse af statsadvokatmodellen - kombineret med  

 oprettelsen af politiklagenævn og en udvidet adgang til advokatbeskikkelse -  

 indebærer, at statsadvokaterne fremover skal behandle klager over  

 politipersonalets adfærd samt efterforske straffesager mod politipersonale og  

 afgøre tiltalespørgsmålet.
Statsadvokaterne behandler i forvejen klager over  

 politiets efterforskning i straffesager.
Justitsministeriet finder det på denne baggrund mest hensigtsmæssigt, at  

 det som udgangspunkt overlades til statsadvokaterne som 1. instans at træffe  

 afgørelse om erstatningskrav i anledning af strafferetlig forfølgning, og  

 således at statsadvokaternes afgørelser kan påklages en gang til den  

 umiddelbart overordnede myndighed, dvs. rigsadvokaten.
Derved opnås det, at  

 et erstatningskrav kan behandles i sammenhæng med en eventuel klage over det  

 efterforskningsskridt, f.eks. en anholdelse, der har ført til, at kravet blev  

 rejst, og herunder en eventuel klage over politipersonalets adfærd, f. eks.  

 en klage over unødig magtanvendelse i forbindelse med anholdelsen.
Samtidig følger det imidlertid af den foreslåede § 1018 e, stk. 1., 2.  

 pkt., at justitsministeren kan fastsætte bestemmelser om, at visse sager skal  

 afgøres af rigsadvokaten eller af justitsministeren som 1. instans.
Med  

 hjemmel i denne bestemmelse vil der f.eks. kunne fastsættes regler om, at en  

 sag af statsadvokaten skal forelægges for rigsadvokaten eller (gennem  

 rigsadvokaten) for justitsministeren til afgørelse, såfremt sagen er af  

 principiel karakter, eller særlige grunde i øvrigt taler derfor.
Desuden foreslås det som nævnt, at den administrative klageadgang skal  

 være udnyttet, før der er adgang til at begære kravet indbragt for retten til  

 prøvelse, således at det er rigsadvokatens afgørelse, der indbringes for  

 retten.
Det er i den forbindelse fundet mest hensigtsmæssigt, at sagen  

 indbringes for retten af vedkommende statsadvokat, der har behandlet sagen  

 som 1. instans, jf. den foreslåede bestemmelse i § 1018 f, stk. 1. Den  

 gældende to månders-frist for at begære domstolsprøvelse forslås opretholdt,  

 således at fristen regnes fra meddelelsen om rigsadvokatens afgørelse.
Er  

 afgørelsen undtagelsesvis truffet af justitsministeren, enten som  

 klageinstans eller som 1. instans, er det justitsministerens afgørelse, der  

 kan begæres indbragt for retten, og to månedersfristen regnes i så fald fra  

 meddelelsen om justitsministerens afgørelse.
Også i disse tilfælde er det  

 statsadvokaten, der indbringer sagen for retten.
 Der henvises i øvrigt til bemærkningerne til lovforslagets § 1, nr. 6-8.
 5. Lovforslagets økonomiske og administrative konsekvenser m.v.
 Lovforslaget indebærer en række merudgifter i form af blandt andet øget  

 ressourcebehov ved anklagemyndigheden, udgifter i forbindelse med  

 politiklagenævnene samt øgede udgifter til advokatbeskikkelse.
Overflytning til statsadvokaterne af kompetencen til at undersøge og  

 afgøre adfærdsklager samt efterforske straffesager mod politipersonalet og  

 afgøre tiltalespørgsmålet nødvendiggør ressourcetilførsel, idet behandlingen  

 indebærer, at der blandt skal foretages egentlige efterforskningsskridt,  

 såsom afhøringer m.v.
Den foreslåede ordning, hvorefter rigsadvokaten kommer  

 til at fungere som klageinstans, vil endvidere nødvendiggøre øget  

 sagsbehandlingskapacitet.
 Samlet skønnes forslagene at nødvendiggøre oprettelse af 7 årsværk, heraf  

 1 årsværk som vicestatsadvokat i bevillingslønramme 37 og 6 årsværk (Ø). De  

 årlige merudgifter udgør 2,9 mio. kr. årligt, heraf lønsum 2,2 mio. kr.  

 Hertil kommer engangsudgifter til lokaler og inventar m.v. på ca. 0,7 mio.  

 kr.
Oprettelsen af politiklagenævn medfører udgifter til vederlæggelse af  

 formændene og lægmændene.
Et skøn over de samlede udgifter er behæftet med  

 betydelig usikkerhed, da disse blandt andet beror på de nærmere regler, der  

 fastsættes om nævnenes virksomhed samt på det tidsforbrug, der vil være  

 forbundet med de enkelte sager.
De samlede udgifter vedrørende  

 politiklagenævnene kan på den baggrund anslås til ca. 2,6 mio. kr. årligt.
Udgifterne til den øgede adgang til advokatbeskikkelse, som forslaget  

 medfører, skal afholdes af statskassen.
På baggrund af de foreliggende  

 oplysninger om fordelingen af de nuværende sager på sagstyper kan  

 merudgifterne herved skønnes at udgøre i størrelsesordenen 2,7 mio. kr.  

 årligt.
Også dette skøn er dog behæftet med betydelig usikkerhed.
Forslaget om indførelse af et to-instanssystem i sager om erstatning i  

 anledning af strafferetlig forfølgning må antages at indebære visse mindre  

 administrative lettelser ved anklagemyndigheden under et.
Der er ved  

 ovenstående skøn taget højde herfor.
For domstolenes vedkommende kan der på  

 baggrund af den foreslåede regel om, at klageadgangen skal være udnyttet, før  

 erstatningssøgende kan begære kravet indbragt for retten, ventes et mindre  

 fald i antallet af sager.
 Merudgifterne vil indgå i fastlæggelsen af Justitsministeriets rammer på  

 de årlige bevillingslove.
 Lovforslaget har ingen miljømæssige eller erhvervsøkonomiske konsekvenser  

 og indeholder ikke EU-retlige aspekter.
 6. Hørte myndigheder m.v.
 Betænkning nr. 1278/1994 har været sendt til høring hos:
 Præsidenterne for Østre og Vestre Landsret, Københavns Byret og retterne i  

 Århus, Odense, Ålborg og Roskilde, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen, Politidirektøren  

 i København, Foreningen af Politimestre i Danmark,  

 Politifuldmægtigforeningen, Dansk Politiforbund, Dansk  

 Kriminalpolitiforening, Politiets og Domstolenes Tjenestemandsforening,  

 Landsklubben HK-politiet, Advokatrådet, Landsforeningen af beskikkede  

 advokater, Foreningen af beskikkede advokater i København,  

 Amtsrådsforeningen, Kommunernes Landsforening, Københavns Kommune og  

 Frederiksberg Kommune.
 Justitsministeriet har endvidere modtaget udtalelser om betænkningen fra  

 Forbrugerrådet, Foreningen mod Politivold, Dansk Retspolitisk Forening samt  

 Dokumentations- og Rådgivningscenteret om Racediskrimination.
 Samtidig med fremsættelsen er lovforslaget sendt til høring hos de samme  

 myndigheder m.v. samt hos Nævnet for Etnisk Ligestilling.
Bemærkninger til lovforslagets enkelte bestemmelser I bilag 1 til lovforslaget er de foreslåede bestemmelser sammenholdt med  

 de gældende regler.
Til § 1 Til nr. 1-4.
 De foreslåede ændringer er en konsekvens af, at lokalnævnene ikke længere  

 skal deltage i behandlingen af adfærdsklagesager.
 Det indebærer bl.a., at det ikke længere vil være aktuelt at stille krav  

 om, at et medlem af lokalnævnet skal være udpeget af Advokatrådet, idet dette  

 medlem hidtil kun har deltaget i behandlingen af klagesager og ikke i nævnets  

 øvrige arbejde.
Til nr. 5 Bestemmelsen svarer indholdsmæssigt i det væsentlige til den gældende  

 bestemmelse i retsplejelovens § 778, stk. 2, 2. pkt., vedrørende rettens  

 undersøgelse af varetægtsarrestanters klager over fængselspersonalets adfærd.  

 Baggrunden for ændringsforslaget er således alene, at der i den gældende  

 bestemmelse i § 778, stk. 2, henvises til en række bestemmelser i  

 retsplejelovens kapitel 93 b om undersøgelse af klager over politiet, som nu  

 foreslås ændret.
 § 778, stk. 2, 2. pkt., foreslås derfor ændret, således at der i stedet  

 henvises til de bestemmelser i det nye kapitel 93 b, der fremover vil være  

 relevante i denne sammenhæng.
 Henvisningen i den gældende § 778, stk. 2., 2. pkt., til retsplejelovens §  

 1019 i foreslås erstattet af et nyt 3. pkt. i § 778, stk. 2. Baggrunden  

 herfor er, at det foreslåede nye kapitel 93 b ikke indeholder en bestemmelse  

 svarende til retsplejelovens § 1019 i.
I den nugældende § 778, stk. 2., 2. pkt., henvises bl.a. til  

 retsplejelovens § 1019 d, stk. 1, 2. pkt. , hvorefter den, klagen  

 angår, »... skal gøres bekendt med, at han ikke har pligt til at udtale  

 sig om fremstillingen«.
Den fremstilling, der sigtes til, er omtalt i §  

 1019 d, stk. 1, 1. pkt. , der er sålydende: »Den, klagen angår,  

 skal have udleveret en fremstilling af sagens faktiske omstændigheder og have  

 adgang til at afgive en skriftlig udtalelse om fremstillingen«.
Den  

 gældende § 778, stk. 2., 2. pkt., indeholder imidlertid ikke en henvisning  

 til § 1019 d, stk. 1., 1. pkt.
Justitsministeriet har fundet det rigtigst i den nu foreslåede bestemmelse  

 i § 778, stk. 2, 2. pkt., at henvise til hele den nu foreslåede § 1019 b.  

 Derved kommer det til at fremgå udtrykkeligt af § 778, stk. 2., 2. pkt., jf.  

 § 1019 b, at den, klagen angår, skal have udleveret en fremstilling af sagens  

 faktiske omstændigheder og have adgang til at udtale sig om fremstillingen,  

 samt at indklagede ikke har pligt til at udtale sig om fremstillingen.
Det  

 forudsættes, at fremstillingen udarbejdes af vedkommende fængselsinspektør  

 (arrestinspektør) eller Direktoratet for Kriminalforsorgen og udleveres til  

 indklagede forud for rettens behandling af sagen.
Derved sikres det, at  

 indklagede før sagens behandling i retten kan få et indtryk af, hvad klagen  

 omhandler.
Til nr. 6 Forslaget indebærer, at det som udgangspunkt er statsadvokaterne, der som  

 1. instans træffer afgørelse om erstatningskrav i anledning af strafferetlig  

 forfølg ning.
Politiet vil således ikke kunne træffe afgørelse i disse sager,  

 heller ikke i tilfælde hvor der meddeles afslag på erstatning.
Om baggrunden  

 for forslaget henvises til de almindelige bemærkninger, afsnit 4.4.
Af den foreslåede § 1018 e, stk. 1., 2. pkt., følger, at justitsministeren  

 kan fastsætte bestemmelser om, at visse sager skal afgøres af rigsadvokaten  

 eller af justitsministeren som 1. instans.
Med hjemmel i denne bestemmelse  

 vil der f.eks. kunne fastsættes regler om, at en sag af statsadvokaten skal  

 forelægges for rigsadvokaten eller (gennem rigsadvokaten) for  

 justitsministeren til afgørelse, såfremt sagen er af principiel karakter,  

 eller særlige grunde i øvrigt taler derfor.
De foreslåede ændringer af bestemmelserne i retsplejelovens kapitel 93 a  

 om behandlingen af erstatningssager indebærer ikke nogen begrænsning i  

 justitsministerens og rigsadvokatens adgang til i medfør af deres overordnede  

 stilling at gribe ind i konkrete sager, jf. retsplejelovens § 98 og § 99. Der  

 vil ligeledes i medfør af disse bestemmelser i kapitel 10 kunne udstedes  

 generelle regler om sagernes behandling.
Rigsadvokaten vil således fortsat  

 kunne fastsætte retningslinier (takster) for ydelse af disse erstatninger.
 Statsadvokaterne vil af egen drift undtagelsesvis kunne forelægge en sag  

 for den overordnede anklagemyndighed til afgørelse også uden for de tilfælde,  

 hvor der måtte være fastsat regler herom.
Til nr. 7 De foreslåede bestemmelser indebærer, at der også i sager om erstatning i  

 anledning af strafferetlig forfølgning indføres et to-instanssystem og en  

 klagefrist på 4 uger.
Om baggrunden for forslagene herom henvises til de  

 almindelige bemærkninger, afsnit 4.4.
Efter bestemmelsen i stk. 3 skal rigsadvokaten - som efter gældende  

 ret - behandle klager over afgørelser truffet af statsadvokaterne vedrørende  

 krav om erstatning i anledning af strafferetlig forfølgning.
Det fremgår  

 endvidere som noget nyt af bestemmelsen, at afgørelser, der træffes af  

 rigsadvokaten som følge af klager over statsadvokaternes afgørelser, ikke kan  

 påklages til Justitsministeren.
Efter retsplejelovens § 98 er anklagemyndigheden underordnet  

 justitsministeren.
Det følger af justitsministerens overordnelsesforhold, at  

 justitsministeren har adgang til at give de offentlige anklagere generelle og  

 konkrete tjenestebefalinger, jf. § 98, stk. 2 og 3. (I forholdet til  

 statsadvokaterne har rigsadvokaten tilsvarende beføjelser som  

 justitsministeren, jf. retsplejelovens § 99, stk. 2, 2. pkt.) Rigsadvokatens afgørelse i en klagesag er herefter som udgangspunkt  

 endelig, medmindre justitsministeren benytter sin adgang efter § 98, stk. 3,  

 til at gribe ind i rigsadvokatens behandling af en konkret sag.
Adgangen for  

 justitsministeren til i medfør af § 98, stk. 3, at gribe ind i konkrete sager  

 kan således medføre, at en afgørelse truffet af rigsadvokaten tages op til  

 fornyet behandling af justitsministeren.
Efter § 6, stk. 3, i loven om Folketingets Ombudsmand, kan klage over  

 afgørelser, der kan ændres af højere administrativ myndighed, ikke indgives  

 til ombudsmanden, forinden den højere myndighed har truffet afgørelse i  

 sagen.
Forslaget om at afskære adgangen til påklage til justitsministeren af  

 rigsadvokatens afgørelser i klagesager medfører, at klager over  

 rigsadvokatens afgørelser vil blive behandlet af Folketingets Ombudsmand,  

 selv om klagen indgives til denne, uden at det forinden har været forsøgt at  

 foranledige justitsministerens indgriben i sagen.
Bestemmelsen i stk. 4 fastslår, at justitsministeren behandler  

 klager over afgørelser vedrørende krav om erstatning truffet at rigsadvokaten  

 som 1. instans.
Som 1. instansafgørelser anses afgørelser truffet af  

 rigsadvokaten som følge af en forelæggelse fra en statsadvokat, også selv om  

 afgørelsen formelt meddeles af statsadvokaten.
Det foreslås i stk. 5, at fristen for klage over afgørelser  

 vedrørende krav om erstatning fastsættes til 4 uger.
Bestemmelsen gælder kun,  

 hvor en afgørelse er truffet, men ikke for klager f.eks. over, at der endnu  

 ikke er truffet afgørelse i sagen.
Fristen regnes fra det tidspunkt, hvor  

 klageren har fået meddelelse om afgørelsen.
Ved brevforsendelse må afgørelsen  

 antages at være kommet frem den første postforsendelsesdag efter afsendelsen,  

 medmindre klageren sandsynliggør, at meddelelsen er kommet frem senere.  

 Klagen skal være kommet frem til myndigheden inden fristens udløb.
Klagefristen er ikke absolut, idet klager, der fremkommer efter udløbet af  

 4 ugers-fristen, skal behandles, hvis klagemyndigheden skønner, at  

 fristoverskridelsen må anses for undskyldelig.
Dette kan f.eks. være  

 tilfældet, hvis afgørelsen vel er meddelt klageren, men denne på grund af  

 bortrejse, sygdom eller lignende har været forhindret i at indgive klage  

 rettidigt.
 Det bemærkes, at en overskridelse af klagefristen ikke berører den  

 overordnede myndigheds adgang til at omgøre den underordnede myndigheds  

 afgørelse i medfør af bestemmelserne i § 98, stk. 3. og § 99, stk. 2, 2. pkt.
De foreslåede bestemmelser indeholder ikke regler, som fastlægger kredsen  

 af klageberettigede.
Dette må afgøres efter de almindelige  

 forvaltningsretlige regler.
Det følger i øvrigt af forvaltningslovens § 25, stk. 1, at afgørelser, som  

 kan påklages, når de meddeles skriftligt, skal være ledsaget af en vejledning  

 om klageadgang med angivelse af klageinstans og oplysning om fremgangsmåden  

 ved indgivelse af klage, herunder om eventuel tidsfrist.
Dette gælder dog  

 ikke, hvis afgørelsen fuldt ud giver den pågældende part medhold.
Statsadvokaten må i den forbindelse vejlede om, at den administrative  

 klageadgang skal være udnyttet, før der er adgang til at begære kravet  

 indbragt for retten til prøvelse, således at det er rigsadvokatens afgørelse,  

 der i givet fald indbringes for retten.
Træffes afgørelsen i 1. instans  

 undtagelsesvis af rigsadvokaten, må rigsadvokaten på tilsvarende vis vejlede  

 om, at klageadgangen til justitsministeren skal være udnyttet, før kravet kan  

 begæres indbragt for retten.
Til nr. 8 Bestemmelsen indebærer, at den administrative klageadgang til  

 rigsadvokaten skal være udnyttet, før sagen kan begæres indbragt for retten,  

 således at det er rigsadvokatens afgørelse, der indbringes for retten.
Det er  

 i den forbindelse fundet mest hensigtsmæssigt, at sagen indbringes for retten  

 af vedkommende statsadvokat, der har behandlet sagen som 1. instans.
Om  

 baggrunden for forslaget henvises til de almindelige bemærkninger, afsnit  

 4.4.
Det foreslås endvidere, at der som hidtil skal gælde en frist på to  

 måneder for at begære afslaget på erstatning indbragt for retten til  

 prøvelse.
Fristen regnes fra meddelelsen om rigsadvokatens afgørelse.
 Bestemmelsen finder også anvendelse, såfremt den endelige administrative  

 afgørelse undtagelsesvis træffes af justitsministeren, således at der gælder  

 en to måneders-frist for at begære domstolsprøvelse regnet fra meddelelsen om  

 justitsministerens afgørelse, og således at det er statsadvokaten, der i  

 givet fald indbringer sagen for retten.
Til nr. 9 Til kapitel 93 b Behandlingen af klager over politipersonalet Til § 1019 Bestemmelsen i stk. 1 indebærer, at statsadvokaterne skal undersøge  

 og afgøre klager over politipersonalets adfærd i tjenesten (adfærdsklager).
I lighed med de gældende lokalnævnsregler omfatter den nye klageordning  

 »politipersonale«, dvs. den del af de ansatte ved politiet, der har  

 politimyndighed.
Omfattet af ordningen er således det politiuddannede  

 personale og politiets jurister, men derimod ikke kontorpersonale.
Den nye klageordning omfatter udelukkende forhold, der er begået i  

 tjenesten.
Udtrykket »i tjenesten« indebærer ikke nogen  

 realitetsændring i forhold til det hidtil anvendte udtryk »under  

 udførelsen af tjenesten«.
Hvorvidt en handling er foretaget i tjenesten,  

 vil i grænsetilfælde afhænge af en konkret vurdering.
Begrebet »adfærdsklager« omfatter samme sagstyper, som hidtil  

 har været behandlet i lokalnævnene.
Herom henvises til de almindelige  

 bemærkninger, afsnit 2.2.3.
 Om bestemmelsen i stk. 1 henvises i øvrigt til de almindelige  

 bemærkninger, afsnit 3.1.1.
Selv om det efter den foreslåede bestemmelse er statsadvokaten, der  

 behandler klager over politipersonalets adfærd, forudsættes det, at den  

 hidtil fulgte praksis vedrørende politiets behandling af mindre klager  

 opretholdes, jf. herved de almindelige bemærkninger, afsnit 3.1.2. Efter  

 denne praksis bliver mange små klager afgjort ved en samtale mellem en  

 overordnet polititjenestemand og klageren.
Klageren må imidlertid af politiet  

 vejledes om den formelle klagemulighed til statsadvokaten, og politiet må  

 udfærdige en notits om det passerede, som forelægges for statsadvokaten,  

 således at statsadvokaten kan få lejlighed til eventuelt at iværksætte en  

 nærmere undersøgelse af egen drift.
Det forudsættes, at statsadvokaten sender  

 en genpart af notitsen til politiklagenævnet.
Efter bestemmelsen i stk. 2 skal Rigspolitichefen, det vil i  

 praksis normalt sige Rigspolitichefens Rejseafdeling, efter anmodning yde  

 statsadvokaten bistand til undersøgelsen.
Det forudsættes, at undersøgelsen i  

 adfærdsklagesager som altovervejende hovedregel foretages af statsadvokaten  

 selv eller det juridiske personale i statsadvokaturerne, herunder advokater  

 der er beskikket som medhjælpere for statsadvokaten.
Bestemmelsen er  

 imidlertid fundet nødvendig navnlig med henblik på at sikre, at  

 statsadvokaterne altid råder over de fornødne ressourcer også til at behandle  

 meget omfattende eller komplicerede adfærdsklagesager.
Undersøgelsen  

 foretages i alle tilfælde for statsadvokaten og på dennes ansvar, og  

 afgørelsen i adfærdsklagesagen træffes af statsadvokaten.
Der henvises i  

 øvrigt til de almindelige bemærkninger, afsnit 3.3.4.
Det følger af bestemmelsen i stk. 3 , at politiet i  

 adfærdsklagesager udelukkende kan foretage uopsættelige undersøgelsesskridt,  

 dvs. undersøgelsesskridt, der ikke kan afvente, at statsadvokaten indleder  

 sin undersøgelse af en konkret sag.
Det kan f.eks. være iværksættelse af en  

 lægeundersøgelse på en skadestue eller hos en praktiserende læge eller  

 sikring af vidners identitet i en situation, hvor en person umiddelbart i  

 tilknytning til en episode tilkendegiver, at han eller hun vil klage.  

 Formålet med bestemmelsen, der har et snævert anvendelsesområde, er at undgå  

 bevistab som følge af den (korte) tid, der i praksis efter omstændighederne  

 vil kunne gå, før statsadvokaten kan tage sig af sagen.
Såfremt politiet  

 foretager sådanne undersøgelsesskridt, skal statsadvokaten snarest muligt  

 underrettes herom.
Politiet kan ikke ud over, hvad der følger af bestemmelsen  

 i stk. 3, foretage undersøgelser i adfærdsklagesagerne.
Til § 1019 a Bestemmelsen indeholder ikke en nærmere regulering af, hvem der kan klage.  

 Typisk vil en klage blive indgivet af den, der anser sig for forulempet af  

 politiet, eller eventuelt af en advokat for den pågældende.
Klagen vil  

 imidlertid også kunne indgives af andre, f.eks. af den pågældendes forældre  

 eller af forbipasserende, der har overværet den episode, klagen vedrører.
Der  

 henvises herved til betænkning 1278/1994, side 121.
Klagen skal ifølge stk. 1 indgives til »vedkommende  

 statsadvokat«.
Hvis klagen modtages af politiet eller en anden  

 myndighed, må den videresendes til statsadvokaten som rette vedkommende.
 Justitsministeren kan fastsætte nærmere regler om forretningernes  

 fordeling mellem statsadvokaterne, jf. retsplejelovens § 103, stk. 1. Der vil  

 dog næppe i praksis være behov for at fravige bestemmelserne i bekendtgørelse  

 nr. 787 af 21. september 1992 om fordelingen af forretningerne mellem  

 statsadvokaterne.
Som efter de gældende regler, jf. retsplejelovens § 1019 a, 2. pkt., kan  

 klage over myndighedsmisbrug fra politiets side under behandlingen af en  

 straffesag endvidere fremsættes mundtligt til retsbogen under straffesagens  

 behandling.
Retten må i så fald sende en udskrift af retsbogen til  

 statsadvokaten, der foretager det videre fornødne i klagesagen.
Den foreslåede bestemmelse i stk. 2 indebærer, at statsadvokaten  

 kan afvise en klage uden realitetsbehandling, hvis klagen indgives mere end 6  

 måneder efter, at det forhold, som klagen angår, har fundet sted.
Der kan i  

 den forbindelse henvises til den gældende bestemmelse i retsplejelovens §  

 1019 b, stk. 1, 2. pkt., hvorefter lokalnævnet kan afvise at iværksætte en  

 undersøgelse, hvis klagen indgives mere end 6 måneder efter, at det forhold,  

 som klagen angår, har fundet sted.
Mulighederne for at gennemføre en undersøgelse i anledning af en klage kan  

 være væsentligt forringede, såfremt klagen indgives længe efter den episode,  

 der har givet anledning til klagen.
Det er derfor fundet rimeligt at  

 fastsætte den nævnte klagefrist.
Bestemmelsen er fakultativ, jf. ordet »kan«.
Statsadvokaten kan  

 derfor beslutte at realitetsbehandle sagen, selv om fristen er overskredet,  

 såfremt omstændighederne taler derfor.
Til § 1019 b Bestemmelsen svarer i det væsentlige til den gældende regel i  

 retsplejelovens § 1019 d, stk. 1. Der kan endvidere henvises til  

 tjenestemandslovens § 20, stk. 1. Bestemmelsen suppleres i øvrigt af  

 forvaltningslovens regler om partshøring og om retten til at forlange sagens  

 afgørelse udsat med henblik på afgivelse af en udtalelse.
Det følger af den foreslåede bestemmelse, at indklagede skal have  

 udleveret en fremstilling af sagens faktiske omstændigheder og have adgang  

 til at udtale sig om fremstillingen.
Indklagede kan vælge at udtale sig  

 mundtligt eller skriftligt om fremstillingen (eller at undlade at udtale  

 sig).
Fremstillingen må udarbejdes af statsadvokaten.
Afgives forklaring i  

 retten, jf. de foreslåede bestemmelser i §§ 1019 e-g, bør fremstillingen så  

 vidt muligt forinden udleveres til indklagede.
Derved sikres det, at  

 indklagede før sagens behandling i retten kan få et indtryk af, hvad klagen  

 omhandler.
 Statsadvokaten skal vejlede indklagede om bestemmelsen, herunder at  

 indklagede ikke har pligt til at udtale sig om fremstillingen, jf. den  

 foreslåede § 1019 d.
 Det forudsættes, at der ikke udarbejdes en fremstilling af sagens faktiske  

 omstændigheder i tilfælde, hvor en klage eller en anmeldelse afvises på det  

 foreliggende grundlag, uden at der indledes en undersøgelse eller  

 efterforskning, f.eks. fordi klagen må anses for åbenbart grundløs, eller  

 fordi fristen i § 1019 a, stk. 2, er overskredet.
Til § 1019 c Efter bestemmelsen har indklagede ret til at møde med en bisidder.
Den  

 gældende § 1019 e, stk. 1, indeholder en tilsvarende bestemmelse.
Der kan  

 endvidere henvises til tjenestemandslovens § 21, stk. 1. Bestemmelsen  

 suppleres af forvaltningslovens § 8, jf. herved FOB 1990, side 356, og  

 omtalen heraf nedenfor.
Tjenestemandslovens § 23 finder som efter gældende ret tilsvarende  

 anvendelse med hensyn til godtgørelse af indklagedes udgift til bisidder.  

 Ifølge denne bestemmelse godtgøres tjenestemandens udgift til bisidder, hvis  

 en tjenstlig undersøgelse sluttes uden ikendelse af disciplinærstraf.
I andre  

 tilfælde afgør vedkommende minister under hensyntagen til sagens udfald og  

 omstændighederne i øvrigt, om udgiften til bisidder skal godtgøres helt eller  

 delvis.
Godtgørelse ydes kun, såfremt det må anses for rimeligt, at  

 tjenestemanden har afholdt udgifter til bisidder, og godtgørelsen kan ikke  

 overstige, hvad der for et tilsvarende arbejde ville være blevet tilkendt en  

 beskikket forsvarer i en straffesag.
I modsætning til, hvad der er tilfældet efter den gældende § 1019 e, stk.  

 2, og efter tjenestemandslovens § 21, stk. 2, er der ikke fundet grundlag for  

 at fastsætte bestemmelser om, hvem der kan anvendes som bisidder.
Der  

 henvises herved til FOB 1990, side 356, hvor det i forbindelse med en omtale  

 af tjenestemandslovens § 21, stk. 1 og 2, og forvaltningslovens § 8 antages,  

 at en tjenestemand ikke under et tjenstligt forhør kan lade sig repræsentere  

 (dvs. erstatte) af en partsrepræsentant, idet formålet med forhøret bl.a.  

 netop er at afhøre parten, men at parten ved valget mellem hvem, der skal  

 bistå i forbindelse med et tjenstligt forhør, ikke er begrænset til de  

 persongrupper, der er omhandlet i tjenestemandslovens § 21, stk. 2, og at  

 myndigheden kun kan tilsidesætte partens valg af bisidder i tilfælde, hvor  

 der konkret vil være hjemmel hertil i forvaltningslovens § 8, stk. 2  

 (»findes at burde vige for væsentlige hensyn til offentlige eller  

 private interesser«). Tilsvarende vil gælde i forhold til den foreslåede  

 bestemmelse.
 Statsadvokaten skal vejlede indklagede om indholdet af bestemmelsen i §  

 1019 c, jf. den foreslåede § 1019 d.
Til § 1019 d Efter stk. 1 har indklagede ikke pligt til at afgive forklaring til  

 statsadvokaten, såfremt forklaringen antages at ville udsætte indklagede for  

 strafansvar eller disciplinæransvar.
 Det kan give anledning til nogen tvivl, i hvilket omfang man efter de  

 gældende tjenestemandsretlige regler er forpligtet til at udtale sig under en  

 sag, hvor man risikerer straf eller disciplinære sanktioner, jf. herved  

 betænkning 1278/1994, side 122-124, samt FOB 1990, side 417 f og FOB 1991,  

 side 233 ff.
 Den foreslåede bestemmelse indebærer, at indklagede ikke har pligt til at  

 udtale sig, såfremt indklagede risikerer at udsætte sig selv for strafansvar  

 eller for et formelt disciplinært ansvar, dvs. en formel irettesættelse eller  

 advarsel, en bøde, overførelse til andet arbejde, andet arbejdssted eller  

 stilling, degradation eller afsked, jf. tjenestemandslovens § 24. En risiko  

 for, at et forhold uden for det disciplinære område kan give anledning til en  

 tjenstlig tilkendegivelse fra ledelsen, forudsættes ikke at medføre, at  

 pligten til at udtale sig bortfalder.
 Der henvises i øvrigt til den foreslåede § 1019 g, stk. 3, og  

 bemærkningerne til denne bestemmelse.
Klageren er ikke forpligtet til at udtale sig til statsadvokaten.
Hvis  

 sagen behandles i retten, jf. den foreslåede § 1019 f, vil klageren  

 imidlertid som udgangspunkt efter de almindelige regler i retsplejeloven være  

 forpligtet til at afgive vidneforklaring, jf. betænkning 1278/1994, side 122.
 Bestemmelsen i stk. 2 fastslår, at statsadvokaten skal vejlede  

 indklagede om bestemmelsen i stk. 1. Statsadvokaten skal desuden vejlede  

 indklagede om, at denne skal have udleveret en fremstilling af sagens  

 faktiske omstændigheder og have adgang til at udtale sig herom, samt at  

 indklagede ikke har pligt til at udtale sig om fremstillingen (§ 1019 b), at  

 indklagede har ret til at møde med en bisidder, og at tjenestemandslovens §  

 23 finder tilsvarende anvendelse (§ 1019 c). Endelig skal indklagede vejledes  

 om, at behandlingen af adfærdsklagesagen sluttes, hvis indklagede er mistænkt  

 for et strafbart forhold og forlanger sagen behandlet som en straffesag (§  

 1019 i, stk. 1, nr. 2).
 Vejledningen skal gives snarest muligt og senest, inden indklagede afhøres  

 første gang, og det skal af rapporten fremgå, at indklagede har modtaget  

 behørig vejledning.
Til § 1019 e Bestemmelsen indeholder regler om advokatbeskikkelse for klageren og  

 indklagede.
Som omtalt i bemærkningerne til § 1019 a vil en klage kunne indgives af  

 f.eks. tilfældigt forbipasserende, der har overværet den episode, klagen  

 vedrører.
I relation til spørgsmålet om advokatbeskikkelse sigter udtrykket  

 »klageren« imidlertid kun til den, der anser sig for forulempet af  

 politiet, og som derfor kan betragtes som part i sagen.
Af bestemmelsens stk. 1 følger, at der altid skal beskikkes advokat  

 for parterne, hvis forklaring afgives i retten, jf. herved den foreslåede §  

 1019 f.
Dette svarer til gældende ret, jf. herved retsplejelovens § 1019 b,  

 stk. 2, 2. pkt., jf. §§ 1019 k og 1019 g.
Efter bestemmelsen i stk. 2 kan retten i andre tilfælde, når  

 forholdene taler derfor, på begæring beskikke en advokat for klageren  

 og/eller indklagede.
Herom henvises til de almindelige bemærkninger, afsnit  

 4.2.
Statsadvokaten skal vejlede parterne om adgangen til at begære en advokat  

 beskikket, og statsadvokaten drager i givet fald omsorg for, at begæringen  

 indbringes for retten, jf. stk. 2, 2. pkt.
Værnetingsbestemmelsen i § 1019 f,  

 stk. 2, finder herved tilsvarende anvendelse.
Vejledningen skal gives snarest  

 muligt og senest, inden den pågældende afhøres første gang, og det skal af  

 rapporten fremgå, at den pågældende har modtaget behørig vejledning.
Det fremgår af stk. 3 , at advokatbeskikkelsen - såvel i de stk. 1  

 som de i stk. 2 omhandlede tilfælde - sker uden udgift for de pågældende.
I  

 de tilfælde, hvor der efter gældende ret beskikkes advokat, sker det  

 ligeledes uden udgift for de pågældende, jf. retsplejelovens § 1019 g, 1.  

 pkt.
 Stk. 4 og 5 indeholder regler om de beskikkede advokaters beføjelser.
Det følger af stk. 4 , at advokaten løbende skal have tilsendt  

 genpart af det materiale, statsadvokaten tilvejebringer som led i  

 undersøgelsen.
Advokaten må ikke uden statsadvokatens samtykke overlevere det  

 modtagne materiale til sin klient eller andre.
 Bestemmelsen er ikke til hinder for, at parterne af statsadvokaten  

 meddeles aktindsigt efter de almindelige regler i forvaltningslovens kapitel  

 4. Undtagelsesbestemmelsen i forvaltningslovens § 9, stk. 3, finder ikke  

 anvendelse på adfærdsklagesager.
Efter stk. 5 har den beskikkede advokat adgang til at overvære  

 afhøringer af sin klient såvel hos statsadvokaten som i retten og har ret til  

 at stille yderligere spørgsmål til sin klient.
I tilknytning hertil er det  

 fastsat, at advokaten skal underrettes om tidspunktet for afhøringer og  

 retsmøder.
Den foreslåede bestemmelse indeholder ikke nogen nærmere regulering af den  

 beskikkede advokats processuelle stilling i retten.
Det vil således i vidt  

 omfang være overladt til domstolene at fastlægge advokatens beføjelser i  

 forbindelse med den almindelige retsledelse, jf. herved om den gældende  

 ordning med bistandsadvokater Folketingstidende 1979-80, tillæg A, sp. 470.  

 Det gælder bl.a. med hensyn til spørgsmålet om, hvorvidt og på hvilken måde  

 advokaten kan stille spørgsmål til andre end sin egen klient, dvs. til den  

 anden part og eventuelle vidner.
Til § 1019 f Det følger af stk. 1 , at statsadvokaten kan bestemme, at  

 forklaring skal afgives i retten.
Der kan være særlig anledning til at træffe  

 bestemmelse herom, hvis det skønnes af betydning, at forklaringer afgives  

 under vidneansvar eller i offentlige retsmøder.
På linie med, hvad der gælder en anmelder i en straffesag, vil klageren  

 ikke være forpligtet til udenretligt at udtale sig til statsadvokaten.
Hvis  

 sagen behandles i retten, vil klageren derimod som udgangspunkt efter de  

 almindelige regler i retsplejeloven være forpligtet til at afgive  

 vidneforklaring.
 Sagen behandles i givet fald i strafferetsplejens former uden medvirken af  

 domsmænd, jf. den foreslåede § 1019 g, stk. 4.
 Stk. 2 indeholder en værnetingsbestemmelse, der svarer til den  

 gældende § 1019 f.
Til § 1019 g Efter bestemmelsens stk. 1 giver statsadvokaten møde i retsmøder,  

 hvor sagen behandles.
Det forudsættes, at statsadvokaten møder personligt  

 eller ved en af sine medarbejdere, herunder eventuelt en advokat der er  

 beskikket som medhjælper for statsadvokaten.
Statsadvokaten vil således ikke  

 kunne bemyndige en politimester til at møde på sine vegne.
 Bestemmelsen i stk. 2 svarer til den gældende § 1019 i, stk. 2, 1.  

 pkt.
 Efter stk. 3 har indklagede ikke pligt til at afgive forklaring,  

 såfremt forklaringen antages at ville udsætte indklagede for strafansvar  

 eller disciplinæransvar, og retten skal vejlede indklagede herom.
 Det kan give anledning til nogen tvivl, i hvilket omfang man efter de  

 gældende tjenestemandsretlige regler er forpligtet til at udtale sig under en  

 sag, hvor man risikerer straf eller disciplinære sanktioner, jf. herved  

 betænkning 1278/1994, side 122-124, samt FOB 1990, side 417 f og FOB 1991,  

 side 233 ff.
 Den foreslåede bestemmelse indebærer, at indklagede ikke har pligt til at  

 udtale sig, såfremt indklagede risikerer at udsætte sig selv for strafansvar  

 eller for et formelt disciplinært ansvar, dvs. en formel irettesættelse eller  

 advarsel, en bøde, overførelse til andet arbejde, andet arbejdssted eller  

 stilling, degradation eller afsked, jf. tjenestemandslovens § 24. En risiko  

 for, at et forhold uden for det disciplinære område kan give anledning til en  

 tjenstlig tilkendegivelse fra ledelsen, forudsættes ikke at medføre, at  

 pligten til at udtale sig bortfalder.
Om indklagede i givet fald kan straffes for falsk forklaring for retten,  

 må afgøres efter de almindelige bestemmelser i straffelovens § 159. Det  

 følger bl.a. af denne bestemmelses stk. 1, at afgiver nogen falsk forklaring  

 som sigtet i en offentlig straffesag, straffes han ikke.
Princippet i § 159,  

 stk. 1, fører til straffrihed i tilfælde, hvor den, som har forklaret falsk,  

 har haft føje til at antage, at han kunne blive sigtet ved at afgive  

 sandfærdig forklaring, jf.
UfR 1982.1090 H.
Af § 159, stk. 2, fremgår, at  

 afgives falsk forklaring under afhøring for retten i tilfælde, hvor den  

 afhørte var berettiget til at nægte forklaring, kan straffen nedsættes og  

 under i øvrigt formildende omstændigheder bortfalde.
Det følger af bestemmelsen i § 1019 d, at indklagede heller ikke  

 udenretligt over for statsadvokaten er forpligtet til at afgive forklaring,  

 såfremt forklaringen må antages at ville udsætte indklagede for strafansvar  

 eller disciplinæransvar.
Statsadvokaten skal vejlede indklagede herom.
Klageren vil som udgangspunkt efter de almindelige regler i retsplejeloven  

 være forpligtet til at afgive vidneforklaring i retten.
Derimod er klageren  

 ikke forpligtet til udenretligt at udtale sig til statsadvokaten, jf.  

 betænkning 1278/1994, side 122.
Efter bestemmelsens stk. 4 skal sagen behandles i  

 strafferetsplejens former uden medvirken af domsmænd.
At der efter forslaget  

 ikke medvirker domsmænd, skal ses i sammenhæng med, at retten ikke skal  

 foretage bevisvurderinger eller træffe afgørelse i sagen.
Domsmænd medvirker  

 i øvrigt heller ikke i de tilfælde, hvor en undersøgelse foretages af retten  

 efter de gældende lokalnævnsregler.
Det følger bl.a. af stk. 4, at retsmøderne er offentlige i samme omfang  

 som i straffesager.
At der i den gældende § 1019 i, stk. 3, henvises til  

 reglerne om offentlighed i borgerlige sager har sammenhæng med, at der efter  

 de dagældende regler ikke i straffesager var adgang til at beslutte  

 dørlukning, når offentlig forhandling ville tilføje nogen en ufornøden  

 krænkelse.
Reglerne er siden ændret, jf. nu retsplejelovens § 29, stk. 4, nr.  

 1, hvorefter retten undtagelsesvis kan beslutte, at dørene skal lukkes, bl.a.  

 når særegne omstændigheder giver grund til at antage, at offentlig  

 forhandling vil tilføje nogen en ufornøden krænkelse.
Til § 1019 h De foreslåede bestemmelser indebærer, at der også i adfærdsklagesager  

 indføres et to-instanssystem og en klagefrist på 4 uger.
Om baggrunden for  

 forslagene herom henvises til betænkning 1278/1994, side 157-58.
 Det følger af bestemmelsen i stk. 1, 2. pkt. , at afgørelser, der  

 træffes af rigsadvokaten som følge af klager over statsadvokaternes  

 afgørelser, ikke kan påklages til justitsministeren.
Efter retsplejelovens § 98 er anklagemyndigheden underordnet  

 justitsministeren.
Det følger af justitsministerens overordnelsesforhold, at  

 justitsministeren har adgang til at give de offentlige anklagere generelle og  

 konkrete tjenestebefalinger, jf. § 98, stk. 2 og 3. (I forholdet til  

 statsadvokaterne har rigsadvokaten tilsvarende beføjelser som  

 justitsministeren, jf. retsplejelovens § 99, stk. 2, 2. pkt.) Rigsadvokatens afgørelse i en klagesag er herefter som udgangspunkt  

 endelig, medmindre justitsministeren benytter sin adgang efter § 98, stk. 3,  

 til at gribe ind i rigsadvokatens behandling af en konkret sag.
Adgangen for  

 justitsministeren til i medfør af § 98, stk. 3, at gribe ind i konkrete sager  

 kan således medføre, at en afgørelse truffet af rigsadvokaten tages op til  

 fornyet behandling af justitsministeren.
Efter § 6, stk. 3, i loven om Folketingets Ombudsmand, kan klage over  

 afgørelser, der kan ændres af højere administrativ myndighed, ikke indgives  

 til ombudsmanden, forinden den højere myndighed har truffet afgørelse i  

 sagen.
Forslaget om at afskære adgangen til påklage til justitsministeren af  

 rigsadvokatens afgørelser i klagesager medfører, at klager over  

 rigsadvokatens afgørelser vil blive behandlet af Folketingets Ombudsmand,  

 selv om klagen indgives til denne, uden at det forinden har været forsøgt at  

 foranledige justitsministerens indgriben i sagen.
Den foreslåede bestemmelse i § 1019 h, stk. 1, 2. pkt., udelukker ikke, at  

 afgørelser, der undtagelsesvis måtte blive truffet af rigsadvokaten som 1.  

 instans, indbringes for justitsministeren som overordnet myndighed, jf.  

 herved retsplejelovens § 98. Det kan f.eks. tænkes, at statsadvokaten  

 forelægger en sag for rigsadvokaten til afgørelse, såfremt sagen er af  

 principiel karakter, eller særlige grunde i øvrigt taler for det.
Som 1.  

 instansafgørelser anses også afgørelser truffet af rigsadvokaten som følge af  

 en forelæggelse fra en statsadvokat, selv om afgørelsen formelt meddeles af  

 statsadvokaten.
Det foreslås, at fristen for klager over afgørelser i adfærdsklagesager  

 fastsættes til 4 uger, jf. stk. 2. Bestemmelsen gælder kun, hvor en  

 afgørelse er truffet, men ikke for klager f.eks. over at der endnu ikke er  

 truffet afgørelse i sagen.
Fristen regnes fra det tidspunkt, hvor klageren  

 har fået meddelelse om afgørelsen.
Ved brevforsendelse må afgørelsen antages  

 at være kommet frem den første postforsendelsesdag efter afsendelsen,  

 medmindre klageren sandsynliggør, at meddelelsen er kommet frem senere.  

 Klagen skal være kommet frem til myndigheden inden fristens udløb.
Klagefristen er ikke absolut, idet klager, der fremkommer efter udløbet af  

 4 ugers-fristen, skal behandles, hvis klagemyndigheden skønner, at  

 fristoverskridelsen må anses for undskyldelig.
Dette kan f.eks. være  

 tilfældet, hvis afgørelsen vel er meddelt klageren, men denne på grund af  

 bortrejse, sygdom eller lignende har været forhindret i at indgive klage  

 rettidigt.
 Klagefristen på 4 uger gælder også i tilfælde, hvor en afgørelse truffet  

 af rigsadvokaten som 1. instans påklages til justitsministeren.
 Det bemærkes, at en overskridelse af klagefristen ikke berører den  

 overordnede myndigheds adgang til at omgøre den underordnede myndigheds  

 afgørelse i medfør af bestemmelserne i § 98, stk. 3, og § 99, stk. 2, 2. pkt.
Den foreslåede bestemmelse indeholder ikke regler, som fastlægger kredsen  

 af klageberettigede.
Dette må afgøres efter de almindelige  

 forvaltningsretlige regler.
Det følger i øvrigt af forvaltningslovens § 25, stk. 1, at afgørelser, som  

 kan påklages, når de meddeles skriftligt, skal være ledsaget af en vejledning  

 om klageadgang med angivelse af klageinstans og oplysning om fremgangsmåden  

 ved indgivelse af klage, herunder om eventuel tidsfrist.
Dette gælder dog  

 ikke, hvis afgørelsen fuldt ud giver den pågældende part medhold.
Til § 1019 i Bestemmelsen omhandler en række tilfælde, hvor behandlingen af en  

 adfærdsklagesag skal sluttes, fordi en sag overgår til behandling efter andre  

 regler.
 Hvis der er grundlag for at rejse sigtelse mod indklagede, må sagen i  

 stedet behandles som en straffesag, jf. stk. 1, nr. 1. Det samme  

 gælder, hvis indklagede er mistænkt for et strafbart forhold og forlanger  

 sagen behandlet som en straffesag, jf. stk. 1, nr. 2. Sidstnævnte  

 bestemmelse kan sammenholdes med tjenestemandslovens § 22, stk. 3, hvorefter  

 tjenestemanden i forbindelse med en disciplinærsag, hvis han er mistænkt for  

 et strafbart forhold, kan forlange sagen behandlet som straffesag.
 Statsadvokaten skal vejlede indklagede om indholdet af bestemmelsen i stk.  

 1, nr. 2, jf. den foreslåede § 1019 d.
I de tilfælde, hvor sagen overgår til straffesagsbehandling, skal  

 straffesagen behandles efter reglerne i det foreslåede kapitel 93 c om  

 »Straffesager mod politipersonale«, jf. stk. 2, 1. pkt.
Hvis  

 tiltale ikke rejses eller gennemføres til fældende dom, genoptages  

 behandlingen af adfærdsklagesagen, jf. stk. 2, 2. pkt.
Endelig indeholder stk. 1, nr. 3 , en bestemmelse om, at  

 behandlingen af adfærdsklagesagen sluttes, hvis regeringen eller  

 justitsministeren træffer bestemmelse om, at sagen i stedet skal undersøges  

 efter reglerne i retsplejelovens § 21 eller § 21 a om henholdsvis  

 kommissionsdomstole og undersøgelsesretter (»dommerundersøgelser«).  

 Det kan i den forbindelse nævnes, at meget omfattende begivenhedsforløb, som  

 f.eks.
Nørrebro-sagen, ikke forudsættes undersøgt efter reglerne i kapitel 93  

 b.
Det nedsatte udvalg om undersøgelsesorganer (»Nordskov  

 Nielsen-udvalget«) er ved at gennemgå reglerne for undersøgelsesretter  

 og overveje andre undersøgelsesformer.
Når Folketinget har vedtaget nye  

 regler herom, er det således tanken, at sådanne større begivenhedsforløb skal  

 undersøges i dette regi.
 Den foreslåede § 1019 i svarer i øvrigt i det væsentlige til den gældende  

 § 1019 m, der omhandler de tilfælde, hvor lokalnævnet afslutter behandlingen  

 af en klagesag.
Til § 1019 j Bestemmelsen i stk. 1 har til formål at sikre, at  

 ansættelsesmyndigheden kan få lejlighed til at vurdere, om sagen giver  

 anledning til disciplinære foranstaltninger.
Efter bestemmelsens 1. pkt. skal statsadvokaten underrette  

 vedkommende politimester og rigspolitichefen, når der indledes en  

 adfærdsklagesag.
Derved får ansættelsesmyndigheden lejlighed til at tage  

 stilling til, om indklagede skal suspenderes eller midlertidigt overføres til  

 andet arbejde, mens sagen verserer.
Efter bestemmelsens 2. pkt. skal statsadvokaten endvidere  

 underrette vedkommende politimester og statsadvokaten om afgørelsen i alle  

 adfærdsklagesager.
Derved får ansættelsesmyndigheden lejlighed til at vurdere  

 spørgsmålet om eventuelle disciplinære sanktioner.
 I betænkning 1278/1994 foreslås det, at fremsendelsen til  

 ansættelsesmyndigheden skal ske, når statsadvokatens undersøgelse er  

 afsluttet, men før statsadvokaten træffer afgørelse i adfærdsklagesagen.  

 Baggrunden herfor er et ønske om at undgå, at statsadvokaten ved sin  

 afgørelse i adfærdsklagesagen kommer til at foregribe disciplinærsagens  

 udfald, jf. betænkningen, side 155-56. Ifølge betænkningen skal  

 statsadvokaten således først træffe afgørelse i adfærdsklagesagen, når en  

 eventuel disciplinærsag er afsluttet.
 Hvis statsadvokatens afgørelse i en adfærdsklagesag skal afvente udfaldet  

 af en eventuel disciplinærsag, vil det føre til længere sagsbehandlingstider.  

 Desuden kan det komme til at fremstå, som om statsadvokatens vurdering og  

 afgørelse i adfærdsklagesagen influeres af, hvorledes ansættelsesmyndigheden  

 afgør disciplinærsagen.
Efter lovforslaget skal statsadvokaten derfor i stedet færdigbehandle  

 adfærdsklagesagen (dvs. træffe afgørelse i sagen), før der i givet fald  

 indledes disciplinærsag.
Dermed opnås en kortere sagsbehandlingstid i  

 adfærdsklagesagen, ligesom det understreges, at statsadvokatens afgørelse  

 træffes uafhængigt af ansættelsesmyndighedens behandling af disciplinærsagen.
Det bemærkes herved, at den indklagede polititjenestemand ikke har en  

 ringere retsstilling under statsadvokatens behandling af en adfærdsklagesag,  

 end han har under en disciplinærsag.
Tværtimod gennemføres der en udvidet  

 adgang til advokatbeskikkelse i adfærdsklagesager.
Hertil kommer, at  

 statsadvokatens afgørelse i en adfærdsklagesag kan gå ud på, at der gives en  

 beklagelse, eller at klageren ikke får medhold, evt. at klagen afvises som  

 åbenbart grundløs.
Derimod kan statsadvokaten ikke træffe beslutning om  

 eventuelle sanktioner over for den eller de indklagede polititjenestemænd.  

 Afgørelse herom må træffes under en efterfølgende disciplinærsag efter  

 reglerne i tjenestemandslovgivningen.
 Statsadvokaten skal ikke fremkomme med nogen indstilling til  

 ansættelsesmyndigheden om, hvorvidt der bør indledes disciplinærsag, jf.  

 herved betænkning 1278/1994, side 155.
 Bestemmelserne i stk. 2 og stk. 3 har til formål at undgå,  

 at sagen samtidig behandles både som adfærdsklagesag og som disciplinærsag.  

 Der henvises herved til den gældende bestemmelse i retsplejelovens § 1019 n.
Til § 1019 k Bestemmelsen indebærer, at statsadvokaten af egen drift kan beslutte at  

 foretage en undersøgelse efter bestemmelserne i kapitel 93 b, f.eks. hvis en  

 offentlig interesse tilsiger, at omstændighederne i forbindelse med politiets  

 virksomhed ved en bestemt lejlighed søges fastlagt.
Statsadvokaten kan i den forbindelse bestemme, at forklaring skal afgives  

 i retten, jf. §§ 1019 f og 1019 g.
I de nævnte tilfælde vil det formentlig  

 ofte være relevant, at forklaringerne afgives i offentlige retsmøder.
 Der kan i øvrigt henvises til den gældende § 1019, stk. 2, hvorefter  

 lokalnævnet kan bestemme, at en undersøgelse skal foretages, hvis en  

 offentlig interesse tilsiger, at omstændighederne i forbindelse med politiets  

 virksomhed ved en bestemt lejlighed søges fastlagt.
Til § 1019 l Det fremgår af bestemmelsen, at justitsministeren - inden for rammerne af  

 de foreslåede bestemmelser i kapitel 93 b - kan fastsætte nærmere regler om  

 behandlingen af adfærdsklager.
Til § 1019 m Bestemmelsen svarer den gældende bestemmelse i retsplejelovens § 1019,  

 stk. 3, hvorefter justitsministeren kan bestemme, at en undersøgelse ikke  

 skal foretages efter lokalnævnsreglerne, hvis hensynet til statens sikkerhed  

 eller dens forhold til fremmede magter kræver det.
Til nr. 10 Til kapitel 93 c Straffesager mod politipersonale Det følger af bestemmelserne i det foreslåede kapitel 93 c, at  

 straffesager mod politipersonale vedrørende forhold begået i tjenesten skal  

 behandles af statsadvokaterne.
Herom henvises til de almindelige  

 bemærkninger, afsnit 3.3.1. og afsnit 3.3.4.
Til § 1020 Bestemmelsen i § 1020 indebærer, at anmeldelser om strafbare forhold  

 begået af politipersonale i tjenesten skal indgives til vedkommende  

 statsadvokat og ikke - som det ellers er tilfældet i andre straffesager - til  

 politiet, jf. herved retsplejelovens § 742, stk. 1. Hvis anmeldelsen modtages  

 af politiet (eller en anden myndighed), må den videresendes til  

 statsadvokaten som rette vedkommende.
Statsadvokaten afviser en indgivet anmeldelse, hvis der ikke findes  

 grundlag for at indlede efterforskning, jf. den foreslåedes § 1020 g  

 sammenholdt med den gældende § 749, stk. 1, i retsplejeloven.
Henvendelsen  

 vil imidlertid efter omstændighederne kunne føre til, at statsadvokaten  

 indleder en adfærdsklagesag efter reglerne i det foreslåede kapitel 93 b.
De nye regler i kapitel 93 c omfatter straffesager mod  

 »politipersonale«, dvs. den del af de ansatte ved politiet, der har  

 politimyndighed.
Omfattet af ordningen er således det politiuddannede  

 personale og politiets jurister, men derimod ikke kontorpersonale.
Det er endvidere en betingelse for, at bestemmelserne i kapitel 93 c  

 finder anvendelse, at der er tale om forhold begået i tjenesten.
Begrebet  

 »i tjenesten« må afgrænses på samme måde som i den foreslåede §  

 1019, stk. 1. Hvorvidt en handling er foretaget i tjenesten, vil i  

 grænsetilfælde afhænge af en konkret vurdering.
 Efter bestemmelsen skal anmeldelser indgives til »vedkommende  

 statsadvokat«.
 Justitsministeren kan fastsætte nærmere regler om forretningernes  

 fordeling mellem statsadvokaterne, jf. retsplejelovens § 103, stk. 1. Der vil  

 dog næppe i praksis være behov for at fravige bestemmelserne i bekendtgørelse  

 nr. 787 af 21. september 1992 om fordelingen af forretningerne mellem  

 statsadvokaterne.
Til § 1020 a Bestemmelsen omfatter straffesager mod politipersonale vedrørende forhold  

 begået i tjenesten, jf. om denne afgrænsning bemærkningerne til den  

 foreslåede § 1020.
 Bestemmelsen i stk. 1 fastslår, at statsadvokaten kan indlede  

 efterforskning enten efter anmeldelse eller af egen drift.
Betingelsen for at iværksætte efterforskning er i begge tilfælde, at der  

 er »rimelig formodning om«, at et strafbart forhold, som forfølges  

 af det offentlige, er begået.
Denne betingelse for at indlede efterforskning  

 svarer til, hvad der gælder i straffesager, som efterforskes af politiet, jf.  

 retsplejelovens § 742, stk. 2.
 Bestemmelsen skal ses i sammenhæng med det såkaldte  

 »objektivitetsprincip«, jf. retsplejelovens § 96, stk. 2, hvorefter  

 de offentlige anklagere ikke blot skal påse, at strafskyldige drages til  

 ansvar, men også at forfølgning af uskyldige ikke finder sted.
 Efterforskningen har til formål at klarlægge, om betingelserne for at  

 pålægge strafansvar eller anden strafferetlig retsfølge er til stede, og at  

 tilvejebringe oplysninger til brug for sagens afgørelse samt forbere de  

 sagens behandling ved retten, jf. den foreslåede § 1020 g sammenholdt med  

 retsplejelovens § 743. Statsadvokaten udfærdiger snarest rapport om de  

 afhøringer, der foretages, og om andre efterforskningsskridt, medmindre  

 oplysninger herom foreligger på anden måde, jf. den foreslåede § 1020 g  

 sammenholdt med retsplejelovens § 744.
Er der ikke grundlag for at fortsætte en påbegyndt efterforskning, kan  

 beslutningen om at indstille efterforskningen træffes af statsadvokaten,  

 såfremt der ikke har været rejst sigtelse, jf. den foreslåede § 1020 g  

 sammenholdt med den gældende § 749, stk. 2, 1. pkt., i retsplejeloven.
Er  

 sigtelse rejst, finder reglerne om påtaleopgivelse eller om tiltalefrafald  

 anvendelse, jf. retsplejelovens § 749, stk. 2, 2. pkt., samt bemærkningerne  

 til den foreslåede § 1020 c.
 På et punkt er det fundet rimeligt at fravige kravet om, at der skal bestå  

 en rimelig formodning om et strafbart forhold, for at der kan indledes  

 efterforskning, jf. det foreslåede stk. 2 .
 Efter bestemmelsen i stk. 2 skal statsadvokaten således i alle tilfælde,  

 hvor en person er afgået ved døden eller er kommet alvorligt til skade som  

 følge af politiets indgriben, eller mens den pågældende var i politiets  

 varetægt, indlede efterforskning i strafferetsplejens former, dvs. uanset om  

 der i det konkrete tilfælde er formodning om et strafbart forhold.
 Om baggrunden for denne bestemmelse henvises til betænkning 1278/1994,  

 side 146-47. Det fremgår bl.a. heraf, at tankegangen er den, at der på den  

 ene side er et påtrængende behov for en grundig undersøgelse i disse  

 tilfælde, mens det på den anden side kan være unødigt belastende for de  

 involverede polititjenestemænd, såfremt disse sager altid efterforskes i  

 strafferetsplejens former, hvis dette - som efter de gældende regler -  

 nødvendigvis indebærer en formodning om, at der er begået et strafbart  

 forhold.
 I de administrative forskrifter, der skal udarbejdes i forbindelse med  

 lovens ikrafttræden, vil politiet blive pålagt en pligt til at indberette de  

 nævnte tilfælde til statsadvokaten, jf. herved betænkning 1278/1994, side  

 147.
Bestemmelsen i stk. 2 vil bl.a. omfatte de såkaldte  

 »detentionsdødsfald«.
Efter praksis orienteres Folketingets  

 Ombudsmand i dag om »detentionsdødsfald« og om resultatet af  

 undersøgelsen i sådanne sager, og det er ikke hensigten med bestemmelsen at  

 ændre denne praksis.
Efterforskningen har i de sager, der er omfattet af stk. 2, et noget  

 videre sigte, end det normalt er tilfældet efter retsplejelovens § 743.  

 Begivenhedsforløbet bør søges klarlagt således, at der tilvejebringes det  

 fornødne grundlag for at vurdere ikke blot, om et strafferetligt eller  

 disciplinært ansvar kan komme på tale, jf. herom nedenfor, men også om man  

 gennem ændrede procedurer eller regler m.v. bedre kan forebygge lignende  

 hændelser.
Statsadvokaten bør derfor i fornødent omfang orientere alle  

 relevante myndigheder om resultaterne af efterforskningen.
 Hvis statsadvokatens efterforskning giver grundlag for at føre  

 straffesager mod politipersonale, må straffesagen behandles af statsadvokaten  

 efter reglerne i kapitel 93 c.
Det følger af henvisningen i stk. 2, 2. pkt., til den foreslåede § 1019 j,  

 at statsadvokaten skal underrette vedkommende politimester og  

 rigspolitichefen, når der indledes efterforskning.
Det følger også af  

 henvisningen til § 1019 j, at der ikke indledes disciplinærundersøgelse, før  

 statsadvokatens efterforskning er afsluttet.
Formålet med denne bestemmelse  

 er at undgå, at sagen samtidig undersøges både som en straffesag og som en  

 disciplinærsag.
 Det følger endvidere af henvisningen til § 1019 j, at statsadvokaten, når  

 efterforskningen er afsluttet, orienterer ansættelsesmyndigheden med henblik  

 på dennes stillingtagen til, om der skal indledes disciplinærsag.  

 Statsadvokaten skal ikke i den forbindelse fremkomme med nogen indstilling  

 om, hvorvidt der bør indledes disciplinærsag.
 Endelig følger det af henvisningen til § 1019 j, at bestemmelsen i stk. 2,  

 1. pkt., ikke er til hinder for, at den pågældende suspenderes eller  

 midlertidigt overføres til andet arbejde efter de almindelige regler for  

 tjenesten, mens sagen verserer.
Til § 1020 b Bestemmelsen afspejler, at det efter kapitel 93 c er statsadvokaterne og  

 ikke politiet, der behandler straffesager mod politipersonale vedrørende  

 forhold begået i tjenesten.
Det følger af bestemmelsen i stk. 1 , at statsadvokaterne i den  

 forbindelse kan udøve de beføjelser, som ellers tilkommer politiet.
Det vil  

 navnlig sige, at statsadvokaterne kan foretage afhøringer (retsplejelovens  

 kapitel 68) og anholdelse (kapitel 69), foranledige sigtede varetægtsfængslet  

 (kapitel 70), samt foretage indgreb i meddelelseshemmeligheden (kapitel 71),  

 legemsindgreb (kapitel 72), ransagning (kapitel 73) og beslaglæggelse  

 (kapitel 75 b).
Som udgangspunkt skal efterforskningen foretages af statsadvokaten selv  

 eller det juridiske personale i statsadvokaturerne, herunder advokater der er  

 beskikket som medhjælpere for statsadvokaten.
I særlige tilfælde kan  

 statsadvokaten imidlertid efter bestemmelsen i stk. 2 anmode  

 Rigspolitichefen, det vil i praksis normalt sige Rigspolitichefens  

 Rejseafdeling, om bistand under efterforskningen.
Statsadvokaten kan også om  

 fornødent anmode om bistand fra Rigspolitiets øvrige afdelinger, herunder  

 Teknisk Afdeling.
Formålet med bestemmelsen i stk. 2 er navnlig at sikre, at  

 statsadvokaterne altid råder over de fornødne ressourcer også til at behandle  

 meget omfattende eller komplicerede straffesager.
Efterforskningen foretages  

 i alle tilfælde for statsadvokaten og på dennes ansvar.
Der henvises i øvrigt  

 til de almindelige bemærkninger, afsnit 3.3.4.
Det følger af bestemmelsen i stk. 3 , at politiet i de pågældende  

 sager udelukkende kan foretage uopsættelige efterforskningsskridt, dvs.  

 efterforskningsskridt, der ikke kan afvente, at statsadvokaten indleder sin  

 behandling af en konkret sag.
Formålet med bestemmelsen, der har et snævert  

 anvendelsesområde, er at undgå bevistab som følge af den (korte) tid, der i  

 praksis efter omstændighederne vil kunne gå, før statsadvokaten kan tage sig  

 af sagen.
Såfremt politiet foretager sådanne efterforskningsskridt, skal  

 statsadvokaten snarest muligt underrettes herom.
Politiet kan ikke ud over,  

 hvad der følger af bestemmelsen i stk. 3, foretage efterforskning i sagerne.
Til § 1020 c Det følger af bestemmelsen i stk. 1 , at offentlig påtale i  

 straffesager mod politipersonale vedrørende forhold begået i tjenesten som  

 hovedregel tilkommer statsadvokaten.
Påtalen tilkommer dog rigsadvokaten  

 eller justitsministeren, hvis dette følger af retsplejeloven eller regler  

 fastsat i medfør af retsplejeloven.
Derimod tilkommer påtalen i disse sager i  

 intet tilfælde politiet.
Retsplejeloven indeholder ikke aktuelt bestemmelser om, at påtalen i  

 bestemte sagstyper tilkommer rigsadvokaten eller justitsministeren.
Derimod  

 er der administrativt med hjemmel i retsplejelovens § 720, stk. 1, fastsat  

 nærmere retningslinier bl.a. om forelæggelse for rigsadvokaten forinden  

 tiltalerejsning, jf. nærmere rigsadvokatens meddelelse nr. 7/1992.
 Det følger af straffelovens §§ 110 f og 118 a, at tiltalerejsning for  

 overtrædelse af bestemmelserne i straffelovens kapitel 12 samt §§ 111-115 og  

 118 i kapitel 13 kun kan ske efter justitsministerens beslutning herom.  

 Træffer justitsministeren beslutning om tiltalerejsning i sager om  

 overtrædelse af de nævnte bestemmelser i straffelovens kapitel 12 og 13,  

 påtaler statsadvokaten sagerne, jf. retsplejelovens § 719, stk. 2, nr. 2.
Justitsministerens og rigsadvokatens adgang til i medfør af deres  

 overordnede stilling at gribe ind i konkrete sager, jf. retsplejelovens § 98  

 og § 99, begrænses ikke af den foreslåede bestemmelse i § 1020 c.
Der vil  

 ligeledes i medfør af disse bestemmelser i kapitel 10 kunne udstedes  

 generelle regler om sagernes behandling, om forelæggelse forinden afgørelse  

 af tiltalespørgsmålet m.v.
Der kan herved også henvises til § 1020 h,  

 hvorefter justitsministeren kan fastsætte nærmere regler om behandlingen af  

 de i §§ 1020 og 1020 a nævnte sager.
 Af bestemmelsen i stk. 1, 2. pkt., følger, at politiet ikke kan opgive  

 påtale, heller ikke i de tilfælde, hvor sigtelsen har vist sig grundløs,  

 således som det ellers er tilfældet efter retsplejelovens § 721, stk. 2, 1.  

 pkt., jf. stk. 1, nr. 1.
 Afgørelse om påtaleopgivelse skal efter den foreslåede bestemmelse i stk.  

 1, 2. pkt., i alle tilfælde træffes af påtalemyndigheden, dvs. statsadvokaten  

 eller - hvis påtalekompetencen tilkommer disse myndigheder - rigsadvokaten  

 eller justitsministeren.
Med hensyn til tiltalefrafald følger det af den foreslåede § 1020 c, stk.  

 1, 1. pkt., og den foreslåede § 1020 g, sammenholdt med retsplejelovens §  

 722, stk. 3, at afgørelse herom træffes af statsadvokaten eller eventuelt  

 rigsadvokaten eller justitsministeren.
Efter retsplejelovens § 722, stk. 3,  

 træffes afgørelse om at frafalde tiltale efter § 722, stk. 1, således af  

 påtalemyndigheden, mens tiltalefrafald efter § 722, stk. 2, besluttes af den  

 nærmeste overordnede anklagemyndighed.
Efter den foreslåede bestemmelse i stk. 2 varetager  

 statsadvokaterne udførelsen af de i §§ 1020 og 1020 a nævnte straffesager mod  

 politipersonale såvel ved byretterne og Sø- og Handelsretten som ved  

 landsretterne.
Bestemmelsen indebærer en fravigelse af retsplejelovens § 104,  

 stk. 1, hvorefter politimestrene varetager udførelsen af straffesager ved  

 byretterne og Sø- og Handelsretten.
Det følger af retsplejelovens § 99, stk.  

 1, at rigsadvokaten varetager udførelsen af de pågældende straffesager ved  

 Højesteret og ved Den Særlige Klageret.
Til § 1020 d Bestemmelsen indeholder regler om beskikkelse af forsvarer for den  

 politiansatte, som sagen retter sig mod.
Om baggrunden for bestemmelsen  

 henvises til de almindelige bemærkninger, afsnit 4.2.
 Efter bestemmelsen beskikker retten en forsvarer for sigtede, når  

 forholdene taler derfor, eller såfremt det følger af bestemmelserne i  

 retsplejelovens kapitel 66 om »Sigtede og hans forsvar«.
Forsvarerbeskikkelse efter bestemmelsens 1. led (»når forholdene  

 taler derfor«) kan efter omstændighederne også komme på tale, selv om  

 der ikke er rejst sigtelse mod den pågældende.
Med hensyn til, i hvilket  

 omfang der efter dette kriterium skal ske beskikkelse, henvises i øvrigt til  

 de almindelige bemærkninger, afsnit 4.2.
 Det følger af bestemmelsens 2. led, at der som minimum skal beskikkes en  

 forsvarer for den pågældende i alle de tilfælde, hvor dette følger af de  

 gældende regler i kapitel 66 om »Sigtede og hans forsvar«.
 Efter bestemmelsens 2. led skal der således beskikkes forsvarer i de  

 tilfælde, der er omfattet af retsplejelovens § 731. I andre tilfælde end de i  

 § 731 nævnte kan forsvarerbeskikkelse ske efter begæring i medfør af § 732,  

 stk. 1, når retten efter sagens beskaffenhed, sigtedes person eller  

 omstændighederne i øvrigt anser det for ønskeligt, og sigtede ikke selv har  

 skaffet sig bistand af en forsvarer.
Af den foreslåede bestemmelse sammenholdt med § 1020 g følger bl.a., at  

 begæring om beskikkelse af forsvarer kan fremsættes af statsadvokaten eller  

 af parten, jf. herved retsplejelovens § 732, stk. 2, 1. pkt.
Statsadvokaten  

 skal vejlede polititjenestemanden om adgangen til at begære en forsvarer  

 beskikket, og det skal af rapporten fremgå, at den pågældende har modtaget  

 behørig vejledning, jf. herved retsplejelovens § 732, stk. 2, 2. og 3. pkt.  

 Statsadvokaten skal endvidere drage omsorg for, at spørgsmålet om  

 forsvarerbeskikkelse indbringes for retten, jf. herved retsplejelovens § 732,  

 stk. 2, 4. pkt.
De almindelige værnetingsbestemmelser i straffesager finder  

 herved anvendelse.
 Den foreslåede bestemmelse indeholder ikke nærmere regler om, hvilke  

 beføjelser forsvareren har, idet dette må afgøres efter de almindelige regler  

 i retsplejeloven, jf. herved den foreslåede § 1020 g.
Til § 1020 e Bestemmelsen indeholder regler om advokatbeskikkelse for forurettede.
Om  

 baggrunden for bestemmelsen henvises til de almindelige bemærkninger, afsnit  

 4.2.
 Efter bestemmelsens stk. 1 beskikker retten på den forurettedes  

 begæring en advokat for den pågældende, når forholdene taler derfor, eller  

 såfremt det følger af bestemmelserne i retsplejelovens kapitel 66 a om  

 »Advokatbistand til den forurettede«.
Efter bestemmelsens 1. led beskikkes advokat for forurettede, »når  

 forholdene taler derfor«.
Med hensyn til, i hvilket omfang der efter  

 dette kriterium skal ske beskikkelse, henvises til de almindelige  

 bemærkninger afsnit 4.2.
 Det følger af bestemmelsens 2. led, at der som minimum skal beskikkes en  

 advokat for den pågældende i alle de tilfælde, hvor dette ellers ville følge  

 af de gældende regler i kapitel 66 a om »Advokatbistand til den  

 forurettede«.
 Efter bestemmelsens 2. led skal der således beskikkes en advokat for  

 forurettede i de tilfælde, hvor advokatbeskikkelse ellers ville have været  

 obligatorisk efter § 741 a, stk. 1. Desuden skal beskikkelse ske i de  

 tilfælde, hvor det må antages, at en begæring om advokatbeskikkelse ville  

 være blevet taget til følge efter § 741 a, stk, 2.
 Det fremgår af stk. 2 , at den for forurettede beskikkede advokat  

 har adgang til det i retsplejelovens § 741 c, stk. 2, 2. pkt., nævnte  

 materiale, uanset om der er rejst tiltale i sagen, jf. herom nedenfor.  

 Bortset herfra finder bestemmelserne om den beskikkede advokats beføjelser i  

 retsplejelovens kapitel 66 a tilsvarende anvendelse, jf. det foreslåede  

stk. 3 .
 Henvisningen i stk. 3 til bestemmelserne i kapitel 66 a indebærer,  

 at der - hvis forurettede ikke fremsætter begæring om advokatbeskikkelse - på  

 statsadvokatens begæring kan beskikkes en advokat for den forurettede under  

 efterforskningen, jf. § 741 a, stk. 3. Ifølge forarbejderne til denne  

 bestemmelse er baggrunden for, at beskikkelsen i denne situation alene gælder  

 under efterforskningen, at der ikke kan antages at forekomme tilfælde, hvor  

 der er nogen selvstændig interesse fra anklagemyndighedens side i, at den  

 forurettede har advokat, efter at efterforskningen er afsluttet, jf.  

 Folketingstidende 1979-80, tillæg B, sp. 942. Skulle den forurettede, der  

 efter statsadvokatens begæring har haft beskikket advokatbistand under  

 efterforskningen, på et senere stadium af sagen selv ønske at få beskikket  

 advokat, vil advokatbeskikkelse efter den forurettedes begæring kunne ske i  

 medfør af § 1020 e, stk. 1.
Det følger endvidere af § 741 b, stk. 1, at statsadvokaten skal vejlede  

 den forurettede om adgangen til at begære en advokat beskikket.
Vejledningen  

 skal gives, inden den pågældende afhøres første gang, og skal gentages i  

 forbindelse med og inden anden afhøring.
Det skal af rapporten fremgå, at  

 forurettede har modtaget behørig vejledning.
Statsadvokaten skal desuden  

 sørge for, at den forurettedes begæring om advokatbeskikkelse indbringes for  

 retten.
De almindelige værnetingsbestemmelser finder herved anvendelse, jf.  

 herved den foreslåede § 1020 g.
 Er den forurettede villig til at udtale sig, er en begæring om beskikkelse  

 af advokat, som retten endnu ikke har taget stilling til, ikke til hinder  

 for, at statsadvokaten afhører den forurettede uden advokatens  

 tilstedeværelse. Ønsker den forurettede ikke at udtale sig uden advokatens  

 tilstedeværelse, kan statsadvokaten tilkalde en af de i § 733, stk. 1, nævnte  

 advokater til at varetage hvervet som advokat for den forurettede, indtil  

 retten har taget stilling til begæringen, jf. herved retsplejelovens § 741 b,  

 stk. 2.
Advokaten har adgang til at overvære afhøringer af den forurettede såvel  

 hos statsadvokaten som i retten og har ret til at stille yderligere spørgsmål  

 til den forurettede.
Advokaten underrettes om tidspunktet for afhøringer og  

 retsmøder, jf. herved retsplejelovens § 741 c, stk. 1.
 Advokaten har adgang til at gøre sig bekendt med den forurettedes  

 forklaring til statsadvokatens rapport, jf. herved retsplejelovens § 741 c,  

 stk. 2, 1. pkt.
Advokaten har tillige adgang til at gøre sig bekendt med det øvrige  

 materiale i sagen, som statsadvokaten har tilvejebragt, jf. retsplejelovens §  

 741 c, stk. 2, 2. pkt.
Det følger som nævnt af den foreslåede bestemmelse i  

stk. 2 , at det ikke er en betingelse for, at advokaten kan få adgang  

 til dette materiale, at der er rejst tiltale i sagen.
Advokaten vil således -  

 i modsætning til hvad der gælder for bistandsadvokater beskikket efter  

 kapitel 66 a, jf. herved § 741 c, stk. 2, 2. pkt. - under hele sagens forløb  

 have adgang til alt det materiale, som statsadvokaten tilvejebringer.
 Baggrunden for denne udvidede adgang til sagsakterne er, at ordningen med  

 advokatbeskikkelse for forurettede i sager mod politipersonale bl.a. er  

 begrundet i hensynet til at skabe tillid til, at straffesager mod  

 politipersonale behandles på betryggende vis.
Den beskikkede advokat har således efter forslaget samme adgang til  

 akterne i sagen som den beskikkede forsvarer.
Advokaten skal normalt have  

 kopi af materialet, jf. § 741 c, stk. 3, 1. pkt.
 Det følger af retsplejelovens § 741 c, stk. 3, 2. pkt., at advokaten ikke  

 uden statsadvokatens samtykke må udlevere det modtagne materiale til den  

 forurettede eller andre, og han må ikke uden statsadvokatens samtykke gøre  

 den forurettede eller andre bekendt med indholdet af det i § 741 c, stk. 2,  

 2. pkt., nævnte materiale, dvs. materiale ud over forurettedes forklaring til  

 rapport.
Den beskikkede advokat har således en snævrere adgang end forsvareren til  

 at gøre sin klient bekendt med indholdet af sagens akter.
Denne forskel må  

 ses i sammenhæng med forskellen mellem den sigtedes og forurettedes stilling  

 i sagen.
Der kan i denne forbindelse henvises til forarbejderne til  

 bestemmelsen i § 741 c, hvor det bl.a. anføres (Folketingstidende 1979-80,  

 tillæg A, sp. 470):
»... Mens den sigtede under hele sagen har adgang til at nægte at  

 udtale sig og ikke kan straffes, hvis han afgiver falsk forklaring, er den  

 forurettede hovedkilden til sagens oplysning og som vidne i retten forpligtet  

 til at udtale sig i overensstemmelse med sandheden.
Det er som følge heraf af  

 afgørende betydning, at den forurettedes udtalelser i videst muligt omfang  

 alene bygger på den pågældendes egen umiddelbare oplevelse og ikke i løbet af  

 sagen bliver præget af, og eventuelt tillempet, en forudgående konfrontation  

 med den sigtedes forklaring og politiets øvrige materiale.« Hvis statsadvokaten meddeler samtykke hertil, vil den beskikkede advokat  

 imidlertid kunne gøre sin klient bekendt med indholdet af alle sagens akter.
Den foreslåede bestemmelse indeholder ikke nogen nærmere regulering af den  

 beskikkede advokats processuelle stilling i retten.
Det vil således i vidt  

 omfang være overladt til domstolene at fastlægge advokatens beføjelse i  

 forbindelse med den almindelige retsledelse, jf. herved Folketingstidende  

 1979-80, tillæg A, sp. 470. Det gælder bl.a. med hensyn til spørgsmålet om,  

 hvorvidt og på hvilken måde advokaten kan stille spørgsmål til andre end  

 forurettede, dvs. til den anden part og eventuelle vidner.
Den forurettedes advokat bør imidlertid ikke kunne virke som en yderligere  

 anklager i sagen.
Advokaten bør derfor ikke have adgang til at procedere med  

 hensyn til skyldspørgsmålet og strafudmålingen, jf. herved Folketingstidende  

 1979-80, tillæg A, sp. 471 f.
 Reglerne i § 741 c, stk. 1-3, om den beskikkede advokats beføjelser finder  

 tilsvarende anvendelse på en advokat, der - uden at være beskikket af retten  

 - er antaget af forurettede i de i §§ 1020 og 1020 a nævnte sager, jf. § 741  

 c, stk. 4.
 Om kompetencen til at beskikke advokat for den forurettede gælder ifølge §  

 741 d samme regler som ved beskikkelse af forsvarer, jf. § 735.
 Om salær og godtgørelse for udlæg til den beskikkede advokat gælder ifølge  

 § 741 e samme regler som i tilfælde, hvor der er meddelt fri proces, jf.  

 retsplejelovens kapitel 31. Bestemmelsen indebærer, at udgifterne til salær  

 m.v. til den beskikkede advokat afholdes af det offentlige, jf.  

 Folketingstidende 1979-80, tillæg A, sp. 472.
Til § 1020 f Kapitel 93 c indeholder særlige regler om behandlingen af straffesager mod  

 »politipersonale« vedrørende forhold begået »i  

 tjenesten«, jf. nærmere bemærkningerne til § 1020.
Det kan imidlertid ikke udelukkes, at der vil kunne forekomme tilfælde,  

 hvor en polititjenestemand f.eks. har begået kriminalitet dels i tjenesten,  

 dels uden for tjenesten, men hvor praktiske hensyn taler for, at sagen  

 behandles under et af statsadvokaten efter reglerne i kapitel 93 c.
Noget  

 tilsvarende kan gøre sig gældende, hvis en polititjenestemand i tjenesten har  

 begået kriminalitet sammen med en eller flere medskyldige, der ikke hører til  

 politipersonalet, og som derfor ikke er omfattet er regelsættet.
 Med sigte på sådanne tilfælde indeholder § 1020 f en regel om, at  

 rigsadvokaten kan bestemme, at en straffesag, der omfatter flere forhold  

 eller flere sigtede, i sin helhed skal behandles af statsadvokaten efter  

 reglerne i kapitel 93 c, hvis en sådan behandling er påkrævet med hensyn til  

 et af forholdene eller en af de sigtede.
 Der kan i denne forbindelse henvises til princippet i retsplejelovens §  

 705, stk. 1, hvoraf det følger, at hvis forfølgning samtidig skal finde sted  

 mod samme sigtede for flere forbrydelser eller mod flere sigtede som  

 delagtige i en forbrydelse, bør dette ske under en sag, for så vidt sådant  

 lader sig gøre uden væsentlig forhaling eller vanskelighed.
Til § 1020 g §§ 1020-1020 f indeholder en række særlige regler om behandlingen af  

 straffesager mod politipersonale vedrørende forhold begået i tjenesten.
 Derudover følger det af bestemmelsen i § 1020 g, at retsplejelovens  

 almindelige bestemmelser om behandlingen af straffesager finder tilsvarende  

 anvendelse ved behandlingen af disse sager.
 Bestemmelsen indebærer bl.a., at statsadvokaten efter omstændighederne kan  

 udstede et bødeforelæg i henhold til retsplejelovens § 931.
Til § 1020 h Det fremgår af bestemmelsen, at justitsministeren - inden for rammerne af  

 bestemmelserne i kapitel 93 c - kan fastsætte nærmere regler om behandlingen  

 af straffesager mod politipersonale vedrørende forhold begået i tjenesten.
 Der kan herved også henvises til retsplejelovens § 98, stk. 2 og 3.
Til § 1020 i Justitsministeren kan undtagelsesvis bestemme, at en sag ikke skal  

 behandles efter reglerne i kapitel 93 c, hvis hensynet til statens sikkerhed  

 eller dens forhold til fremmede magter kræver det.
Bestemmelsen vil have et snævert anvendelsesområde.
Som et muligt eksempel  

 kan nævnes, at justitsministeren beslutter, at en sag mod en  

 polititjenestemand, der mistænkes for spionagevirksomhed, skal efterforskes  

 af Politiets Efterretningstjeneste.
Til kapitel 93 d Politiklagenævn Til § 1021 Efter bestemmelsen i § 1021 oprettes der et antal politiklagenævn  

 bestående af en advokat som formand og to lægmænd.
Betegnelsen  

 »politiklagenævn« er valgt i stedet for »kontrolorganer«,  

 der benyttes i betænkning 1278/1994, fordi den bedre angiver organets  

 virkefelt.
Det er hensigten at etablere seks politiklagenævn, dvs. et for hver af de  

 regionale statsadvokater.
Det er imidlertid fundet mest hensigtsmæssigt, at  

 antallet af politiklagenævn fastsættes administrativt af justitsministeren,  

 jf. stk. 8. Der henvises herved til de almindelige bemærkninger, afsnit  

 4.1.2.
Politiklagenævnenes beføjelser er nærmere beskrevet i de efterfølgende  

 bestemmelser i kapitel 93 d.
Som det bl.a. fremgår heraf, skal  

 politiklagenævnet løbende have tilsendt sagsakterne i såvel adfærdsklagesager  

 som straffesager mod politipersonale, det kan anmode statsadvokaten om at  

 foretage bestemte yderligere undersøgelses- eller efterforskningsskridt,  

 tilkendegive over for statsadvokaten, hvordan sagerne efter nævnets  

 opfattelse bør behandles og afgøres, og påklage statsadvokatens afgørelser  

 til Rigsadvokaten.
 I de tilfælde, hvor statsadvokaten indleder efterforskning efter kapitel  

 93 c eller en undersøgelse efter reglerne i kapitel 93 b, uden at der  

 foreligger en anmeldelse eller en klage, har politiklagenævnet de samme  

 beføjelser som i tilfælde, hvor der er indgivet anmeldelse/klage, jf.  

 betænkning 1278/1994, side 174.
 Stk. 1 indeholder regler om sammensætningen af politiklagenævn og  

 udpegningen af medlemmer.
 Medlemmerne af politiklagenævn udpeges af justitsministeren efter  

 indstilling fra Advokatrådet og amtsrådene m.v., jf. nærmere stk. 2 og 3.  

 Folketingets Retsudvalg får tilsendt en liste over de indstillede personer.  

 Inden udpegningen af medlemmerne orienterer justitsministeren i et samråd  

 Retsudvalget om den påtænkte sammensætning af politiklagenævnene.
Funktionsperioden for medlemmerne er 4 år.
Hvis et medlem ikke længere  

 opfylder betingelserne i § 1021, udpeges suppleanten i stedet som medlem for  

 resten af perioden.
Der udpeges i så fald en ny suppleant blandt de  

 oprindeligt indstillede, ligeledes for resten af perioden.
Tilsvarende  

 gælder, hvis et medlem af andre grunde udtræder af politiklagenævnet.
 Hvis en suppleant ikke længere opfylder betingelserne i § 1021, eller af  

 andre grunde fratræder, udpeges en ny suppleant blandt de oprindeligt  

 indstillede for resten af perioden.
Det fremgår af stk. 1, 2. pkt., at genbeskikkelse kun kan finde sted en  

 gang.
En person kan derfor højst virke i et politiklagenævn i 8 år.
Dette  

 gælder f.eks. også, selv om den pågældende starter som suppleant i en periode  

 og derefter bliver medlem i den næste periode.
Advokaten udpeges ifølge stk. 2 efter indstilling fra Advokatrådet.  

 For at sikre en afbalanceret kønsfordeling er det fastsat, at der skal  

 indstilles to kvinder og to mænd til hvert af hvervene.
Det forudsættes, at  

 den advokat, der udpeges efter indstilling fra Advokatrådet, har erfaring med  

 behandlingen af straffesager.
Lægmændene udpeges ifølge stk. 3 efter indstilling fra amtsrådene,  

 Københavns Borgerrepræsentation og kommunalbestyrelsen på Frederiksberg.
For  

 at sikre en afbalanceret kønsfordeling er det fastsat, at hvert amtsråd m.v.  

 skal indstille tre kvinder og tre mænd.
De pågældende skal have bopæl i  

 vedkommende amt eller kommune.
Lægmændene skal repræsentere offentligheden og særligt varetage samfundets  

 interesse i, at sager mod politiansatte behandles og afgøres på en saglig og  

 tillidsskabende måde.
Det er derfor nødvendigt, at de pågældende har en  

 betydelig indsigt i almindelige samfundsforhold.
Det er endvidere af  

 væsentlig betydning for nævnets samlede autoritet, at de ikke udpeges som  

 repræsentanter for bestemte interessegrupper, men udpeges i kraft af deres  

 integritet og personlige egenskaber.
De pågældende bør så vidt muligt udgøre  

 et repræsentativt udsnit af befolkningen med hensyn til alder, uddannelse og  

 erhverv.
 Der bør endvidere ved udvælgelsen af lægmænd til politiklagenævn lægges  

 vægt på, at de pågældende er alment respekterede og nyder bred tillid i det  

 område, hvor de skal virke.
Lægmændene må ifølge stk. 4 ikke være medlemmer af  

 kommunalbestyrelser, amtsråd eller Folketinget.
Bestemmelsen i  

 retsplejelovens § 70 om nævninger og domsmænd finder i øvrigt tilsvarende  

 anvendelse på lægmændene.
Det følger af denne bestemmelse, at visse  

 stillinger er uforenelige med hvervet som lægt medlem af politiklagenævn.  

 Udelukket er »ministre, advokater, advokatfuldmægtige,  

 centraladministrationens, domstolenes, anklagemyndighedens, overøvrighedens,  

 politiets og fængselsvæsenets tjenestemænd og øvrige personale samt  

 sognefogeder og folkekirkens og de anerkendte trossamfunds gejstlige«.  

 Betegnelsen lægmænd udelukker i øvrigt ikke i denne sammenhæng, at de  

 pågældende kan være jurister.
 For at sikre medlemmernes lokale tilknytning foreslås det i stk. 5  

 , at advokaten skal have kontor, og lægmændene skal have bopæl, i det område,  

 der hører under vedkommende politiklagenævn.
Det følger af stk. 6 , at personer, som er fyldt eller i løbet af  

 den fireårige funktionsperiode vil fylde 70 år, er udelukket fra at være  

 medlemmer af politiklagenævn.
Alderskravet gælder for såvel formanden som  

 lægmændene.
 Der udpeges ifølge stk. 7 en suppleant for hvert medlem blandt de  

 advokater og lægmænd, der er indstillet i medfør af stk. 2 og 3. Reglerne i  

 stk. 1-6 finder i øvrigt tilsvarende anvendelse på suppleanterne.
Efter stk. 8 fastsætter justitsministeren nærmere regler om  

 antallet af politiklagenævn og om sagernes fordeling mellem dem samt om  

 indstillingen af medlemmer og disses vederlag.
Der henvises herved til de  

 almindelige bemærkninger, afsnit 4.1.2. Med hjemmel i denne bestemmelse kan  

 ministeren bl.a. fastsætte regler, der sikrer, at de indstillede personer  

 opfylder betingelserne om lokal tilknytning i stk. 5. Det kan f.eks.  

 fastsættes, at et amt, der er delt mellem to politiklagenævn, skal indstille  

 tre personer fra hver af de to dele af amtet.
Til § 1021 a Efter bestemmelsen i stk. 1 skal statsadvokaten straks underrette  

 politiklagenævnet om klager og anmeldelser, der skal behandles efter de  

 foreslåede regler i kapitel 93 b eller kapitel 93 c.
Derved sikres det, at  

 politiklagenævnet fra starten kan følge disse sager.
 Det følger af stk. 2 , at politiklagenævnet over for statsadvokaten  

 kan tilkendegive, at der i anledning af en klage eller en anmeldelse efter  

 nævnets opfattelse bør indledes en undersøgelse efter reglerne i kapitel 93 b  

 om adfærdsklagesager eller efterforskning i strafferetsplejens former efter  

 reglerne i kapitel 93 c om straffesager mod politipersonale.
Det er ikke afgørende, om henvendelsen fra en borger betegner sig som en  

 klage eller en anmeldelse.
Hvis der er rimelig formodning om, at en  

 polititjenestemand i tjenesten har begået et strafbart forhold, må der  

 således indledes efterforskning i strafferetsplejens former, jf. den  

 foreslåede § 1020 a.
Det er ikke en forudsætning for, at statsadvokaten kan indlede en  

 undersøgelse eller en efterforskning, at politiklagenævnet forinden er kommet  

 med en tilkendegivelse herom.
Hvis statsadvokaten finder, at der er rimelig  

 formodning om, at et strafbart forhold, som forfølges af det offentlige, er  

 begået, jf. den foreslåede § 1020 a, stk. 1, eller er der tale om et tilfælde  

 som omhandlet i § 1020 a, stk. 2, indleder statsadvokaten straks  

efterforskning i strafferetsplejens former og underretter  

 politiklagenævnet herom.
Politiklagenævnet har herefter en række beføjelser i  

 forbindelse med sagens videre forløb, jf. de foreslåede bestemmelser i §§  

 1021 b-c og §§ 1021 e-f.
 I disse tilfælde, hvor reaktionen på klagen/anmeldelsen er den mest  

 alvorlige, nemlig iværksættelsen af en strafferetlig efterforskning, er der  

 ikke anledning til, at politiklagenævnet kommer med en tilkendegivelse om  

 behandlingsformen, før efterforskningen indledes.
 Statsadvokaten vil derimod ikke kunne afvise at indlede  

 efterforskning i anledning af en anmeldelse, uden at sagen forinden har været  

 forelagt for politiklagenævnet, jf. bemærkningerne til den foreslåede § 1021  

 e, stk. 1.
Såfremt statsadvokaten finder, at sagen må behandles som en  

adfærdsklage , indleder han en undersøgelse efter reglerne i kapitel  

 93 b og underretter politiklagenævnet herom.
Politiklagenævnet har herefter  

 en række beføjelser i forbindelse med sagens videre forløb, jf. de foreslåede  

 bestemmelser i §§ 1021 b-c og §§ 1021 e-f.
 Finder politiklagenævnet i modsætning til statsadvokaten, at sagen i  

 stedet bør efterforskes som en straffesag efter reglerne i kapitel 93 c, kan  

 nævnet i medfør af stk. 2 tilkendegive dette over for statsadvokaten.
 Statsadvokaten vil ikke kunne afvise at indlede en undersøgelse efter  

 kapitel 93 b i anledning af en klage, f.eks. fordi klagen må anses for  

 åbenbart grundløs, eller fordi fristen i § 1019 a, stk. 2, er sprunget, uden  

 at sagen forinden har været forelagt for politiklagenævnet, jf.  

 bemærkningerne til den foreslåede § 1021 e, stk. 1.
 Politiklagenævnet kan endvidere, selv om der ikke foreligger en  

 klage eller en anmeldelse, tilkendegive over for statsadvokaten, at der efter  

 nævnets opfattelse bør foretages en undersøgelse efter reglerne i kapitel 93  

 b eller efterforskning efter reglerne i kapitel 93 c, f.eks. hvis en  

 offentlig interesse tilsiger, at omstændighederne i forbindelse med politiets  

 virksomhed ved en bestemt lejlighed søges fastlagt, sml. herved den gældende  

 bestemmelse i retsplejelovens § 1019, stk. 2. Det er også i disse tilfælde en  

 forudsætning for at indlede efterforskning i strafferetsplejens former, at  

 der er »rimelig formodning om«, at der er begået et strafbart  

 forhold, som forfølges af det offentlige, jf. den foreslåede § 1020 a, stk. 1  

 (medmindre der foreligger en situation som omhandlet i § 1020 a, stk. 2).
 Der kan f.eks. være anledning hertil, hvis politiets adfærd ved en bestemt  

 lejlighed giver anledning til kritisk omtale i medierne.
 I sådanne tilfælde har statsadvokaten også selv mulighed for at indlede en  

 undersøgelse eller en efterforskning, jf. den foreslåede § 1019 k og den  

 foreslåede § 1020 a, stk. 1.
 I de tilfælde, hvor en offentlig interesse tilsiger, at der foretages en  

 undersøgelse, vil det formentlig ofte være relevant, at forklaringerne  

 afgives i offentlige retsmøder, jf. bemærkningerne til § 1019 k.
Til § 1021 b Det følger af bestemmelsen i stk. 1 , at politiklagenævnet løbende  

 skal have tilsendt genpart af det materiale, statsadvokaten tilvejebringer i  

 adfærdsklagesager og straffesager.
Politiklagenævnet må ikke uden statsadvokatens samtykke overlevere det  

 modtagne materiale til andre, jf. 2. pkt.
Bestemmelsen svarer til  

 retsplejelovens § 745, stk. 1, 2. pkt.
 Det bemærkes i øvrigt, at medlemmerne af politiklagenævnet har  

 tavshedspligt efter de almindelige regler herom i straffelovens § 152, jf.  

 herved betænkning 1278/1994, side 170.
Ifølge stk. 2 påhviler det endvidere statsadvokaten løbende at  

 orientere politiklagenævnet om alle væsentlige beslutninger, der træffes i  

 forbindelse med undersøgelsen eller efterforskningen.
Statsadvokaten vil  

 således skulle orientere nævnet, når der træffes mere betydningsfulde  

 beslutninger om den videre tilrettelæggelse og gennemførelse af undersøgelsen  

 eller efterforskningen, herunder hvis der rejses sigtelse i en straffesag,  

 eller hvis undersøgelsen eller efterforskningen udvides til at omfatte flere  

 personer eller flere forhold.
Til § 1021 c Efter bestemmelsen i stk. 1 kan politiklagenævnet i  

 adfærdsklagesager anmode statsadvokaten om at foretage bestemte yderligere  

 undersøgelsesskridt.
I straffesager gælder tilsvarende, at politiklagenævnet  

 kan anmode statsadvokaten om at foretage bestemte yderligere  

 efterforskningsskridt.
 Politiklagenævnet kan i princippet på ethvert stade af sagen anmode om  

 foretagelse af yderligere undersøgelses- eller efterforskningsskridt.
Hovedreglen bør dog være, at politiklagenævnet først benytter sig af  

 muligheden for at anmode om foretagelse af bestemte yderligere undersøgelses-  

 eller efterforskningsskridt efter, at statsadvokaten har afsluttet sin  

 undersøgelse/efterforskning.
Undtagelse vil f.eks. kunne gøres, hvis der er  

 risiko for bevistab, jf. betænkning 1278/1994, side 170.
 Det forudsættes, at statsadvokaten i almindelighed vil efterkomme sådanne  

 anmodninger.
 Såfremt statsadvokaten i en adfærdsklagesag modsætter sig  

 politiklagenævnets anmodning, kan nævnet påklage statsadvokatens afgørelse  

 til rigsadvokaten, jf. den foreslåede § 1021 f.
For så vidt angår straffesager, følger det af den foreslåede  

 bestemmelse i stk. 2, at såfremt statsadvokaten, sigtede eller dennes  

 forsvarer modsætter sig politiklagenævnets anmodning, forelægges spørgsmålet  

 for retten til afgørelse, jf. betænkning 1278/1994, side 170. Der kan herved  

 også henvises til den lignende ordning i retsplejelovens § 746, hvorefter  

 retten i straffesager afgør tvistigheder om begæringer fra forsvareren eller  

 sigtede om foretagelsen af yderligere efterforskningsskridt.
Det forudsættes,  

 at statsadvokaten underretter sigtede eller dennes forsvarer om anmodninger  

 fra nævnet.
 Retten kan vurdere lovligheden og hensigtsmæssigheden af det  

 efterforskningsskridt, som politiklagenævnet har anmodet om.
Værnetingsreglen i § 694, stk. 2, finder tilsvarende anvendelse.
Efter  

 denne bestemmelse skal begæring fra sigtede eller forsvareren om retsmøder  

 under efterforskningen indgives til den ret, hvor sagen behandles, eller hvor  

 den kan forventes behandlet.
Ved samme ret afgøres tvistigheder mellem  

 politiet og forsvaret om efterforskningsskridt.
Rettens afgørelse træffes på begæring ved kendelse, jf. 3. pkt.
Det  

 forudsættes, at formanden om fornødent møder for politiklagenævnet i retten.
Til § 1021 d Efter bestemmelsen udfærdiger statsadvokaten en redegørelse til  

 politiklagenævnet om resultatet af undersøgelsen efter kapitel 93 c eller -  

 hvis sagen har været behandlet som en straffesag - resultatet af  

 efterforskningen efter kapitel 93 c.
Redegørelsen skal indeholde en gennemgang af forløbet af undersøgelsen  

 eller efterforskningen og en gennemgang af de faktiske omstændigheder af  

 betydning for sagens afgørelse.
Desuden skal redegørelsen indeholde en  

 vurdering af vægten af de fremkomne beviser.
Redegørelsens nærmere indhold og omfang må i øvrigt bero på karakteren af  

 den konkrete sag.
I de tilfælde, hvor der ikke indledes en undersøgelse eller  

 efterforskning, f.eks. fordi klagen eller anmeldelsen er åbenbart grundløs,  

 skal statsadvokaten ikke udfærdige en redegørelse.
Statsadvokaten må  

 imidlertid nærmere begrunde over for politiklagenævnet, hvorfor han ikke  

 finder, der er anledning til at indlede en undersøgelse eller efterforskning.
 Det skal fremgå af redegørelsen, hvorledes statsadvokaten finder, sagen  

 bør afgøres.
 Forelæggelsen af sagen for politiklagenævnet sker skriftligt, men kan -  

 såfremt nævnet eller statsadvokaten ønsker det - suppleres med en mundtlig  

 forelæggelse, f.eks. hvis der er tale om en særlig kompliceret sag.
Til § 1021 e Med hensyn til sagens afgørelse kan politiklagenævnet i  

adfærdsklagesager tilkendegive som sin opfattelse, at statsadvokaten  

 over for klageren bør beklage det passerede, eller at en klage bør afvises.  

 Afvisning kan ske enten efter forudgående undersøgelse eller på det  

 foreliggende grundlag.
 I straffesager kan politiklagenævnet tilkendegive som sin  

 opfattelse, at der bør rejses tiltale, at der bør meddeles tiltalefrafald, at  

 påtale bør opgives, at en påbegyndt efterforskning bør indstilles, eller at  

 en anmeldelse bør afvises.
Den sædvanlige fremgangsmåde i såvel straffesager som  

adfærdsklagesager vil være den, at statsadvokaten, når sagen efter  

 hans opfattelse er klar til afgørelse, forelægger sagen for  

 politiklagenævnet.
Har der været iværksat en undersøgelse eller  

 efterforskning, sker det i form af, at statsadvokaten afgiver en redegørelse  

 til politiklagenævnet efter § 1021 d.
Har sagen ikke været genstand for  

 undersøgelse/efterforskning, fordi statsadvokaten finder, at  

 klagen/anmeldelsen må afvises på det foreliggende grundlag, må statsadvokaten  

 ved forelæggelsen af sagen nærmere angive begrundelsen herfor.
Statsadvokaten  

 overlader endvidere en kopi af sagsakterne til politiklagenævnet, medmindre  

 nævnet allerede har modtaget dette materiale.
Det bemærkes herved, at  

 politiklagenævnet normalt løbende vil have modtaget genpart af sagsakterne,  

 jf. den foreslåede § 1021 b.
 Politiklagenævnet må herefter i første række vurdere, om der efter nævnets  

 opfattelse er behov for at foretage yderligere undersøgelser eller  

 efterforskning, og i bekræftende fald fremsætte begæring herom, jf. den  

 foreslåede § 1021 c.
 Finder politiklagenævnet derimod i lighed med statsadvokaten, at sagen kan  

 afgøres på det foreliggende grundlag, meddeler nævnet statsadvokaten, hvordan  

 sagen efter nævnets opfattelse administrativt bør afgøres.  

 Statsadvokaten træffer herefter afgørelse i sagen.
 Skal afgørelsen undtagelsesvis træffes af rigsadvokaten eller  

 justitsministeren som første instans efter indstilling fra statsadvokaten  

 (for justitsministerens vedkommende efter indstilling fra statsadvokaten og  

 rigsadvokaten), afgiver statsadvokaten først sin indstilling efter  

 forelæggelsen for politiklagenævnet.
Det skal efter bestemmelsen i stk. 2 fremgå af afgørelsen i sagen,  

 om den er i overensstemmelse med politiklagenævnets opfattelse.
De  

 almindelige krav til begrundelsen for afgørelsen skærpes, hvis  

 statsadvokatens afgørelse ikke er i overensstemmelse med politiklagenævnets  

 opfattelse.
Statsadvokaten må i så fald udførligt redegøre for de faktiske  

 omstændigheder af betydning for sagens afgørelse og for vurderingen af de  

 fremkomne beviser.
Bestemmelsen i stk. 2 finder også anvendelse i tilfælde, hvor afgørelsen  

 undtagelsesvis træffes af rigsadvokaten eller justitsministeren som 1.  

 instans.
De almindelige krav til begrundelsen skærpes ligeledes, hvis  

 rigsadvokatens eller justitsministerens afgørelse ikke er i overensstemmelse  

 med politiklagenævnets opfattelse.
Det følger af stk. 3, at afgørelsen skal sendes til den, der har  

 indgivet klage eller anmeldelse, uanset om vedkommende kan betragtes som part  

 i sagen.
Sagens parter (forurettede og den politiansatte) skal altid  

 underrettes om afgørelsen.
Den foreslåede bestemmelse indeholder ikke regler, som fastlægger kredsen  

 af klageberettigede.
Dette må afgøres efter de almindelige  

 forvaltningsretlige regler.
Til § 1021 f Efter bestemmelsen kan politiklagenævnet påklage statsadvokatens  

 afgørelser til rigsadvokaten.
Om baggrunden for bestemmelsen bemærkes, at  

 politiklagenævnets virksomhed skal medvirke til at sikre, at befolkningen har  

 tillid til, at sagerne i enhver henseende behandles sagligt og korrekt.
Der  

 må ikke kunne opstå mistanke om, at man holder hånden over politifolk, der  

 har begået et strafbart eller kritisabelt forhold, jf. herved betænkning  

 1278/1994, side 172 og side 179.
Det er politiklagenævnet som sådant - ikke det enkelte medlem - der har  

 klageadgang.
Dvs. at en klage fra politiklagenævnet forudsætter, at mindst to  

 af nævnets tre medlemmer ønsker at klage, jf. betænkning 1278/1994, side 172.
 Da parterne selv har mulighed for at påklage afgørelsen, forudsættes det,  

 at politiklagenævnets beføjelse til at klage opfattes som en form for ekstra  

 garanti, der kun undtagelsesvis bringes i anvendelse, f.eks. hvis en sag er  

 af principiel interesse, jf. betænkning 1278/1994, side 172 og side 179.
 Sagens parter (forurettede og den politiansatte) skal underrettes, hvis  

 politiklagenævnet klager.
 Bestemmelsen finder også anvendelse i tilfælde, hvor politiklagenævnet  

 ønsker at klage over, at statsadvokaten ikke vil følge en tilkendegivelse fra  

 nævnet, der er fremkommet efter den foreslåede § 1021 a, stk. 2, eller  

 efterkomme en anmodning fra nævnet om at foretage yderligere  

 undersøgelsesskridt i en adfærdsklagesag, jf. den foreslåede § 1021 c.
Til § 1021 g Bestemmelsen indeholder en bemyndigelse til - inden for rammerne af  

 bestemmelserne i §§ 1021-1021 f - at fastsætte nærmere regler om  

 politiklagenævnenes virksomhed, herunder om statsadvokaternes samvirke med  

 politiklagenævnene.
Til § 1021 h I betænkning 1278/1994, side 128-29, understreges betydningen af dels, at  

 der i forbindelse med ikrafttrædelsen af en ny klageordning gøres en særlig  

 indsats for at udbrede kendskabet til ordningen, dels at befolkningen løbende  

 informeres om behandlingen af klager over politipersonalet.
Udvalget har i  

 den forbindelse peget på muligheden af, at rigsadvokaten afgiver en årlig  

 beretning om behandlingen af disse sager, eventuelt i form af et særligt  

 afsnit i Anklagemyndighedens Årsberetning.
 Det følger af den foreslåede bestemmelse, at rigsadvokaten skal afgive en  

 - særskilt - årlig beretning om behandlingen af adfærdsklagesager og  

 straffesager mod politipersonale til Folketinget og justitsministeren, og at  

 beretningen skal offentliggøres.
 Politiklagenævnene udarbejder hver deres selvstændige delberetning, der  

 indgår i årsberetningen.
Det er hensigten, at de seks politiklagenævn skal afholde et årligt  

 fællesmøde, og at medlemmerne af nævnene blandt de seks formænd vælger en  

 landsformand.
Landsformanden vil have til opgave at forberede og indkalde til  

 fællesmødet.
Landsformanden vil endvidere have til opgave - sammen med  

 rigsadvokaten - at udgive årsberetningen.
Landsformanden vederlægges for  

 disse yderligere arbejdsopgaver.
Årsberetningen vil omfatte såvel politiklagenævnenes virksomhed som  

 statsadvokaternes behandling af disse sager.
Der kan bl.a. være tale om  

 statistiske oplysninger samt om (anonymiserede) resumeer af principielle  

 sager eller sager, der har givet anledning til særlig omtale i medierne.
I  

 straffesager kan desuden omtales domstolenes afgørelse af sagerne.
Derudover  

 kan der i beretningen redegøres for de initiativer af generel karakter,  

 f.eks. i form af nye uddannelsesinitiativer, ændrede procedurer eller  

 revision af regelsættet, som konkrete klagesager giver anledning til.
Til § 2 Bestemmelsen indeholder ikrafttrædelses- og overgangsregler.
Efter stk. 3 har lovens § 1, nr. 6-8, virkning for  

 erstatningssager, hvori der ikke ved lovens ikrafttræden er truffet afgørelse  

 vedrørende kravet.
Er der administrativt truffet afgørelse, færdigbehandles  

 sagen efter de hidtil gældende regler, uanset om afgørelsen er påklaget eller  

 indbragt for retten.
Stk. 4 indebærer, at sager, der har været behandlet under et møde  

 i lokalnævnet eller eventuelt i et klageudvalg, jf. retsplejelovens § 115 a,  

 stk. 6, 2. pkt., skal færdigbehandles efter de hidtil gældende regler.
En  

 sag, der alene er modtaget og behandlet i lokalnævnets sekretariat, betragtes  

 ikke som behandlet i lokalnævnet.
For at sikre kontinuiteten i politiklagenævnenes arbejde foreslås det i  

stk. 6 , at formændene første gang kun udpeges for 2 år mod normalt 4  

 år.
Lægmændene udpeges - også første gang - for 4 år, jf. det foreslåede §  

 1021, stk. 1, 1. pkt.
 Herved opnås, at der ikke samtidig skal ske en fuldstændig udskiftning i  

 politiklagenævnene, idet de efterfølgende funktionsperioder på 4 år for  

 henholdsvis formanden og lægmændene og disses suppleanter, jf. herved det  

 foreslåede § 1021, stk. 1, 1. pkt., vil blive forskudt 2 år i forhold til  

 hinanden.
 Selv om formændene første gang kun udpeges for 2 år, vil de fortsat kun  

 kunne genudpeges en gang for en periode på 4 år, jf. det foreslåede § 1021,  

 stk. 1, 2. pkt.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I retsplejeloven, jf. lovbekendtgørelse nr. 905 af 10. november 1992, som  

 ændret senest ved lov nr. 143 af 8. marts 1995 og lov nr. 209 af 29. marts  

 1995, foretages følgende ændringer:
 1. I § 115 ophæves stk. 4. Stk. 5 og 6 bliver  

 herefter stk. 4 og 5.
 2. I § 115, stk. 5, der bliver stk. 4, ændres »stk. 2,  

 3 og 4« til: »stk. 2 og 3«.
 »§ 115. I hver politikreds oprettes et lokalnævn vedrørende  

 politiets virksomhed.
Stk. 2. Uden for København består nævnet af politimesteren, 2  

 medlemmer valgt af og blandt politipersonalet i politikredsen samt  

 borgmestrene i de kommuner, som politikredsen omfatter.
Kommuner, der har  

 over 30.000 indbyggere, vælger et medlem ved siden af borgmesteren.
For hver  

 100.000, indbygertallet i en kommune overstiger 30.000, vælger kommunen  

 yderligere et medlem.
Såfremt antallet af kommunale medlemmer efter  

 foranstående regler bliver under 4, vælger den kommune, der har det største  

 indbyggertal, yderligere et medlem.
I politikredse, der kun består af en  

 kommune, vælger kommunen 3 medlemmer ved siden af borgmesteren.
De kommunale  

 medlemmer af nævnet vælges af og blandt kommunalbestyrelsens medlemmer.
 Stk. 3. I København består nævnet af politidirektøren, 2 medlemmer  

 valgt af og blandt politipersonalet i politikredsen, en af borgmestrene, der  

 vælges af magistraten, samt 4 medlemmer, der vælges af og blandt  

 borgerrepræsentationens medlemmer.
 Stk. 4. Ved behandling af klager over politipersonalets adfærd  

 under udførelsen af tjenesten, jfr. kap. 93 b, består nævnet endvidere af et  

 medlem udpeget af Advokatrådet blandt advokater med kontor i en retskreds  

 inden for politikredsens område, som justitsministeren har antaget til at  

 beskikkes som offentlige forsvarere ved en byret inden for området.
Stk. 5. Politimesteren (politidirektøren) udpeger selv en  

 stedfortræder.
Uden for København vælges en stedfortræder for borgmesteren af  

 og blandt kommunalbestyrelsens medlemmer.
For de øvrige medlemmer vælges en  

 stedfortræder efter reglerne i stk. 2, 3 og 4.
Stk. 6. Nævnet vælger sin formand og næstformand blandt de  

 kommunale medlemmer.« 3. I § 115 a ophæves stk. 6. Stk. 7 bliver herefter  

 stk. 6.
 4. I § 115 a, stk. 7, der bliver stk. 6, udgår », om  

 udpegelsen af de i § 115, stk. 4, nævnte advokater«, og 2. pkt. ophæves.
»§ 115 a.
Politimesteren (politidirektøren) holder nævnet  

 underrettet om spørgsmål af almindelig karakter vedrørende politiets  

 virksomhed i kredsen og politikredsens organisation.
Efter anmodning af et  

 medlem giver politimesteren (politidirektøren) endvidere nævnet oplysning om  

 andre spørgsmål vedrørende politiets virksomhed og politikredsens  

 organisation.
 Stk. 2. Ethvert medlem af nævnet kan forlange, at spørgsmål af  

 fælles interesse for politiet og kommunalbestyrelserne i politikredsen tages  

 op til drøftelse i nævnet.
 Stk. 3. Nævnet kan afgive udtalelse om spørgsmål vedrørende  

 politikredsens almindelige organisation.
 Stk. 4. Nævnet kan henstille til politimesteren  

 (politidirektøren), at politiet for et begrænset tidsrum særligt skal lægge  

 vægt på løsningen af bestemte opgaver med hensyn til opretholdelsen af  

 sikkerhed, fred og orden i politikredsen.
 Stk. 5. Nævnet skal virke for, at der gives befolkningen i kredsen  

 oplysning om politiets virksomhed.
Stk. 6. Nævnet træffer bestemmelse om undersøgelse af klager over  

 politipersonalets adfærd under udførelsen af tjenesten, jfr. kap. 93 b.
Til  

 behandling af klagesager kan nævnet nedsætte et udvalg bestående af  

 formanden, 2 andre kommunale medlemmer, politimesteren (politidirektøren), en  

 repræsentant for personalet og den advokat, som er medlem af nævnet.
Stk. 7. Justitsministeren fastsætter nærmere regler om nævnenes  

 virksomhed, om valg af politipersonalets medlemmer, om udpegelsen af de i §  

 115, stk. 4, nævnte advokater samt om omfanget af politimesterens  

 (politidirektørens) oplysningspligt over for nævnet.
Det kan bestemmes, at  

 visse afgørelser i forbindelse med behandlingen af klagesager træffes af  

 formanden efter forhandling med politimesteren (politidirektøren) og den  

 advokat, som er medlem af nævnet.« 5. § 778, stk. 2, 2. pkt., ophæves, og i stedet indsættes  

 som 2. og 3. pkt. :
»Rettens undersøgelse foretages i overensstemmelse med reglerne i §  

 1019 b, § 1019 e, stk. 1 og stk. 3-5, § 1019 f, stk. 2, og § 1019 g.
Dommeren  

 træffer bestemmelse om afhøring af klageren, indklagede og vidner samt om  

 tilvejebringelse af udtalelser fra sagkyndige og af andre bevismidler.« »§ 778. Varetægtsarrestanters klager over fængselspersonalets  

 adfærd indgives til vedkommende fængselsinspektør (arrestinspektør) eller til  

 direktoratet for kriminalforsorgen.
Har klageren ikke fået medhold, eller er  

 der ikke truffet endelig afgørelse inden 2 uger efter indgivelsen, kan klagen  

 indbringes for retten på det sted, hvor varetægtsfængslet (arresthuset) er  

 beliggende.
Stk. 2. Retten kan afvise at iværksætte en undersøgelse, hvis  

 klagen findes åbenbart grundløs, hvis den angår forhold af uvæsentlig  

 betydning, eller hvis den indgives mere end 4 uger efter, at det forhold, som  

 klagen angår, har fundet sted.
Rettens undersøgelse foretages i  

 overensstemmelse med reglerne i § 1019 d, stk. 1, 2. pkt., og §§ 1019 f-1019  

 i.
Stk. 3. Når undersøgelsen er afsluttet, afgiver retten en  

 redegørelse herfor, som sendes til klageren, til den, klagen angår, og til  

 fængselsinspektøren (arrestinspektøren) samt til direktoratet for  

 kriminalforsorgen.« 6. § 1018 e, stk. 1, 1. pkt., ophæves, og i stedet  

 indsættes som 1. og 2. pkt. :
»Statsadvokaten træffer afgørelse vedrørende krav om erstatning i  

 medfør af §§ 1018 a-d.
Justitsministeren kan fastsætte, at nærmere angivne  

 sager skal forelægges rigsadvokaten eller justitsministeren til  

 afgørelse.« 7. I § 1018 e indsættes som stk. 3-5:
»Stk. 3. Rigsadvokaten behandler klager over afgørelser  

 truffet af statsadvokaterne vedrørende krav om erstatning.
Rigsadvokatens  

 afgørelse i en klagesag kan ikke påklages til justitsministeren.
 Stk. 4. Justitsministeren behandler klager over afgørelser  

 vedrørende krav om erstatning truffet af rigsadvokaten som 1. instans.
Stk. 5. Fristen for klager over afgørelser vedrørende krav om  

 erstatning er 4 uger efter, at klageren har fået meddelelse om afgørelsen.  

 Fremkommer klagen efter udløbet af denne frist, skal den behandles, såfremt  

 fristoverskridelsen må anses for undskyldelig.« »§ 1018 e.
Krav om erstatning i medfør af §§ 1018 a-d skal  

 fremsættes over for anklagemyndigheden.
Krav fra en person, der har været  

 sigtet, skal fremsættes inden to måneder efter meddelelse til sigtede om  

 strafforfølgningens ophør eller efter afsigelse af en endelig dom.
Har  

 tiltalte ikke været til stede ved dommens afsigelse, beregnes fristen efter  

 bestemmelserne i § 963, stk. 3, litra a.
Krav fra andre skal fremsættes inden  

 to måneder efter, at indgrebet er ophørt.
Stk. 2. Fremsættes kravet efter udløbet af den i stk. 1 nævnte  

 frist, kan det behandles, såfremt overskridelsen findes undskyldelig.« 8. § 1018 f, stk. 1, affattes således:
»Imødekommes erstatningskravet ikke ved en afgørelse truffet af  

 rigsadvokaten i en klagesag eller af justitsministeren, kan den  

 erstatningssøgende inden to måneder efter meddelelse om afslaget begære  

 kravet indbragt for den byret, som har pådømt straffesagen.
Sagen indbringes  

 for retten af vedkommende statsadvokat.
Har straffesagen ikke været pådømt,  

 eller er den pådømt af landsret i første instans, indbringer statsadvokaten  

 erstatningskravet for byretten i den retskreds, hvori den pågældende  

 foranstaltning er besluttet, eller ved den erstatningssøgendes  

 hjemting.« »§ 1018 f.
Imødekommes erstatningskravet ikke, kan den  

 erstatningssøgende inden to månder efter meddelelse om afslaget begære kravet  

 indbragt for den byret, som har pådømt straffesagen.
Har straffesagen ikke  

 været pådømt, eller er den pådømt af landsret i første instans, indbringer  

 anklagemyndigheden erstatningskravet for retten i den retskreds, hvori den  

 pågældende foranstaltning er besluttet, eller ved den erstatningssøgendes  

 hjemting.
Stk. 2. - - - - - -» 9. Kapitel 93 b affattes således:
»Kapitel 93 b Behandlingen af klager over politipersonalet § 1019. Statsadvokaterne behandler klager over politipersonalets  

 adfærd i tjenesten (adfærdsklager).
 Stk. 2. Rigspolitichefen yder efter anmodning statsadvokaterne  

 bistand til undersøgelsen.
Stk. 3. Politiet kan på egen hånd foretage uopsættelige  

 undersøgelsesskridt.
Politiet skal snarest muligt efter, at sådanne  

 undersøgelsesskridt er foretaget, underrette vedkommende statsadvokat herom.
§ 1019 a.
Klage indgives til vedkommende statsadvokat.
Klage over  

 myndighedsmisbrug fra politiets side under behandlingen af en straffesag kan  

 endvidere fremsættes mundtligt til retsbogen under straffesagens behandling.
 Stk. 2. Statsadvokaten kan afvise at behandle en klage, hvis  

 klagen indgives mere end 6 måneder efter, at det forhold, som klagen angår,  

 har fundet sted.
§ 1019 b.
Den, klagen angår (indklagede), skal have udleveret en  

 fremstilling af sagens faktiske omstændigheder og have adgang til at udtale  

 sig om fremstillingen.
Indklagede har ikke pligt til at udtale sig om  

 fremstillingen.
§ 1019 c.
Indklagede har ret til at møde med en bisidder. § 23 i  

 lov om tjenestemænd finder tilsvarende anvendelse med hensyn til godtgørelse  

 af indklagedes udgift til bisidder.
§ 1019 d.
Indklagede har ikke pligt til at afgive forklaring til  

 statsadvokaten, såfremt forklaringen antages at ville udsætte indklagede for  

 strafansvar eller disciplinæransvar.
Stk. 2. Statsadvokaten vejleder indklagede om bestemmelsen i stk.  

 1 samt om bestemmelserne i § 1019 b, § 1019 c og § 1019 i, stk. 1, nr. 2.  

 Vejledningen skal gives snarest muligt og senest, inden indklagede afhøres  

 første gang.
Det skal af rapporten fremgå, at indklagede har modtaget behørig  

 vejledning.
§ 1019 e.
Afgives forklaring i retten, jf. § 1019 f, beskikker  

 retten en advokat for klageren og indklagede.
Stk. 2. I andre tilfælde kan retten, når forholdene taler derfor,  

 på klagerens eller indklagedes begæring beskikke en advokat for den  

 pågældende.
Statsadvokaten vejleder de pågældende om adgangen til at begære  

 en advokat beskikket og drager omsorg for, at en begæring herom indbringes  

 for retten. § 1019 f, stk. 2, finder herved tilsvarende anvendelse.  

 Vejledningen skal gives snarest muligt og senest, inden den pågældende  

 afhøres første gang.
Det skal af rapporten fremgå, at den pågældende har  

 modtaget behørig vejledning.
 Stk. 3. Advokatbeskikkelsen sker uden udgift for de pågældende.
 Stk. 4. Den beskikkede advokat skal løbende have tilsendt genpart  

 af det materiale, statsadvokaten tilvejebringer som led i undersøgelsen.  

 Advokaten må ikke uden statsadvokatens tilladelse overlevere det modtagne  

 materiale til sin klient eller andre.
Stk. 5. Advokaten har adgang til at overvære afhøringer af sin  

 klient såvel hos statsadvokaten som i retten og har ret til at stille  

 yderligere spørgsmål til sin klient.
Advokaten underrettes om tidspunktet for  

 afhøringer og retsmøder.
§ 1019 f.
Statsadvokaten kan bestemme, at forklaring skal afgives  

 i retten.
Stk. 2. Såfremt klagen vedrører myndighedsmisbrug fra politiets  

 side under behandlingen af en straffesag eller under fuldbyrdelse af en  

 strafferetlig afgørelse, afgives forklaring for den byret, som behandler  

 eller har behandlet straffesagen, eller for hvilken straffesagen kan  

 forventes indbragt.
I andre tilfælde afgives forklaring ved byretten i den  

 retskreds, hvor det forhold, klagen angår, har fundet sted.
§ 1019 g.
Statsadvokaten giver møde i retsmøder, hvor sagen  

 behandles.
 Stk. 2. Indklagede skal så vidt muligt underrettes om berammede  

 retsmøder og have lejlighed til at være til stede.
Stk. 3. Indklagede har ikke pligt til at afgive forklaring,  

 såfremt forklaringen antages at ville udsætte indklagede for strafansvar  

 eller disciplinæransvar.
Retten vejleder indklagede herom.
 Stk. 4. Sagen behandles i strafferetsplejens former uden medvirken  

 af domsmænd.
§ 1019 h.
Rigsadvokaten behandler klager over afgørelser truffet  

 af statsadvokaterne vedrørende adfærdsklager.
Rigsadvokatens afgørelse i en  

 klagesag kan ikke påklages til justitsministeren.
Stk. 2. Fristen for klager over afgørelser i adfærdsklagesager er  

 4 uger efter, at klageren har fået meddelelse om afgørelsen.
Fremkommer  

 klagen efter udløbet af denne frist, skal den behandles, såfremt  

 fristoverskridelsen må anses for undskyldelig.
§ 1019 i.
Behandlingen af en adfærdsklagesag sluttes, hvis 1) der er grundlag for at rejse sigtelse mod indklagede, 2) indklagede er mistænkt for et strafbart forhold og forlanger sagen  

 behandlet som straffesag, eller 3) regeringen eller justitsministeren træffer bestemmelse om, at sagen  

 skal undersøges efter reglerne i § 21 eller § 21 a.
Stk. 2. I de i stk. 1, nr. 1 og 2, nævnte tilfælde behandles  

 straffesagen af statsadvokaten, jf. kapitel 93 c.
Behandlingen af  

 adfærdsklagesagen genoptages, hvis tiltale ikke rejses eller gennemføres til  

 fældende dom.
§ 1019 j.
Statsadvokaten underretter vedkommende politimester og  

 rigspolitichefen, når der indledes en adfærdsklagesag.
Statsadvokaten  

 underretter endvidere vedkommende politimester og rigspolitichefen om  

 afgørelsen i adfærdsklagesager.
 Stk. 2. Disciplinærundersøgelse i anledning af en klage indledes  

 ikke, før behandlingen af adfærdsklagesagen er afsluttet.
 Stk. 3. Bestemmelsen i stk. 2 er ikke til hinder for, at den  

 pågældende suspenderes eller midlertidigt overføres til andet arbejde efter  

 de almindelige regler for tjenesten.
§ 1019 k.
Statsadvokaten kan af egen drift iværksætte en  

 undersøgelse efter reglerne i dette kapitel.
§ 1019 l.
Justitsministeren kan fastsætte nærmere regler om  

 behandlingen af adfærdsklager.
§ 1019 m.
Justitsministeren kan bestemme, at en undersøgelse ikke  

 skal foretages efter reglerne i dette kapitel, hvis hensynet til statens  

 sikkerhed eller dens forhold til fremmede magter kræver det.« »Kapitel 93 b Undersøgelse af klager over politiet § 1019. Bestemmelse om undersøgelse af klager over politipersonalets  

 adfærd under udførelsen af tjenesten træffes af lokalnævnet, jfr. §§ 115 og  

 115 a.
 Stk. 2. Nævnet kan endvidere bestemme, at en undersøgelse skal  

 foretages, hvis en offentlig interesse tilsiger, at omstændighederne i  

 forbindelse med politiets virksomhed ved en bestemt lejlighed søges fastlagt.
 Stk. 3. Justitsministeren kan bestemme, at en undersøgelse ikke  

 skal foretages efter reglerne i dette kapitel, hvis hensynet til statens  

 sikkerhed eller dens forhold til fremmede magter kræver det.
§ 1019 a.
Klage indgives til nævnet eller politimesteren  

 (politidirektøren) i den politikreds, hvor det forhold, klagen angår, har  

 fundet sted.
Klage over myndighedsmisbrug fra politiets side under  

 behandlingen af en straffesag kan endvidere fremsættes mundtligt til  

 retsbogen under straffesagens behandling.
§ 1019 b.
Nævnet afviser at iværksætte en undersøgelse, hvis  

 klagen findes åbenbart grundløs, eller hvis sagen anses for tilstrækkeligt  

 oplyst.
Nævnet kan endvidere afvise at iværksætte en undersøgelse, hvis  

 klagen angår forhold af uvæsentlig betydning, hvis klageren undlader efter  

 opfordring at fremkomme med oplysninger om grundlaget for klagen, eller hvis  

 klagen indgives mere end 6 måneder efter, at det forhold, som klagen angår,  

 har fundet sted.
Stk. 2. Finder nævnet, at der bør iværksættes en undersøgelse,  

 bestemmer det, om undersøgelsen skal foretages ved retten eller af  

 statsadvokaten.
Foretages undersøgelsen af statsadvokaten, kan nævnet  

 bestemme, at forklaring skal afgives i retten, jfr. § 1019 k.
Stk. 3. I tilfælde, hvor klagen vedrører politipersonalets adfærd  

 i forbindelse med fjernelse af personer, der har nægtet at forlade en fast  

 ejendom, skal der altid foretages en undersøgelse, når fjernelsen er begæret  

 af en kommunalbestyrelse i politikredsen, et af kommunalbestyrelsens udvalg,  

 magistraten, et af dennes medlemmer eller borgmesteren.
Nævnet bestemmer, om  

 undersøgelsen skal foretages ved retten eller af statsadvokaten.
§ 1019 c.
Nævnet kan bestemme, at en sag, der er henvist til  

 undersøgelse af statsadvokaten, skal overgå til undersøgelse ved retten.
§ 1019 d.
Den, klagen angår, skal have udleveret en fremstilling  

 af sagens faktiske omstændigheder og have adgang til at afgive en skriftlig  

 udtalelse om fremstillingen.
Han skal gøres bekendt med, at han ikke har  

 pligt til at udtale sig om fremstillingen.
 Stk. 2. Den pågældende har adgang til senere under sagen at afgive  

 yderligere skriftlige indlæg.
§ 1019 e.
Foretages undersøgelsen af statsadvokaten, har den  

 pågældende ret til at møde med en bisidder.
Han skal gøres bekendt med denne  

 ret.
 Stk. 2. Som bisidder kan anvendes en repræsentant for den  

 pågældendes organisation, et andet medlem af personalet eller en advokat.
 Stk. 3. § 23 i lov om tjenestemænd i staten, folkeskolen og  

 folkekirken finder tilsvarende anvendelse med hensyn til godtgørelse af den  

 pågældendes udgift til bisidder.
§ 1019 f.
Skal undersøgelse ske ved retten, foretages den ved den  

 byret, som behandler eller har behandlet straffesagen, eller for hvilken den  

 kan forventes indbragt, såfremt klagen vedrører myndighedsmisbrug fra  

 politiets side under behandlingen af en straffesag eller under fuldbyrdelse  

 af en strafferetlig afgørelse.
I andre tilfælde foretages undersøgelsen ved  

 byretten i den kreds, hvor det forhold, klagen angår, har fundet sted.
§ 1019 g.
Dommeren beskikker en advokat for klageren og den,  

 klagen angår, uden udgift for de pågældende.
De regler, der er fastsat for  

 forsvarere, finder i øvrigt tilsvarende anvendelse.
§ 1019 h.
Statsadvokaten giver møde for det offentlige i  

 retsmøder, hvor klagen behandles.
§ 1019 i.
Dommeren træffer bestemmelse om afhøring af klageren,  

 den, klagen angår, og vidner samt om tilvejebringelse af udtalelser fra  

 sagkyndige og af andre bevismidler.
Stk. 2. Den, som klagen angår, skal så vidt muligt underrettes om  

 retsmøder, der berammes til undersøgelse af klagen og have lejlighed til at  

 være tilstede.
Den pågældende afhøres uden vidneansvar.
 Stk. 3. Retsmøderne er offentlige i samme omfang som i borgerlige  

 sager.
§ 1019 j.
Retten slutter undersøgelsen, når 1) sagen skønnes tilstrækkeligt oplyst, 2) nævnet slutter behandlingen af sagen, jfr. § 1019 m.
3) klageren ikke ønsker videre foretaget, 4) klageren undlader efter opfordring at fremkomme med oplysninger om  

 grundlaget for klagen, eller 5) klageren uden gyldig grund udebliver fra et retsmøde, hvortil han er  

 indkaldt.
 Stk. 2. I de i stk. 1, nr. 3-5 nævnte tilfælde kan undersøgelsen  

 kun sluttes med nævnets samtykke.
 § 1019 k. §§ 1019 f-1019 i bortset fra § 1019 i, stk. 1, finder  

 tilsvarende anvendelse, hvor forklaring afgives i retten i medfør af § 1919  

 b, stk. 2, 2. pkt.
§ 1019 l.
Når undersøgelsen er afsluttet, udfærdiger  

 statsadvokaten en redegørelse over undersøgelsens forløb.
Redegørelsen og  

 sagens akter sendes til nævnet.
Stk. 2. Nævnet tager stilling til, om sagen kan anses for  

 tilstrækkeligt oplyse.
Finder nævnet ikke, at der er grundlag for at kræve  

 bestemte yderligere undersøgelser iværksat, videresendes materialet til  

 politimesteren (politidirektøren). Nævnet underretter samtidig klageren og  

 træffer bestemmelse om, i hvilket omfang redegørelsen skal offentliggøres.
§ 1019 m.
Nævnet slutter behandlingen af en klagesag, hvis 1) der er grundlag for at rejse sigtelse mod den, klagen angår, 2) den, klagen angår, er mistænkt for et strafbart forhold, og han  

 forlanger sagen behandlet som straffesag, 3) regeringen eller justitsministeren træffer bestemmelse om, at sagen  

 skal undersøges efter reglerne i § 21, stk. 1, eller § 21 a.
Stk. 4. I de i stk. 1, nr. 1 og 2, nævnte tilfælde ledes  

 undersøgelsen af statsadvokaten.
Nævnet genoptager behandlingen af sagen,  

 hvis tiltale ikke rejses eller gennemføres til fældende dom.
§ 1019 n.
Disciplinærundersøgelse i anledning af en klage indledes  

 ikke, før nævnets behandling af klagesagen er afsluttet.
Stk. 2. Bestemmelsen i stk. 1 er ikke til hinder for, at den  

 pågældende suspenderes eller midlertidigt overføres til andet arbejde efter  

 de almindelige regler for tjenesten.« 10. Efter kapitel 93 b indsættes:
»Kapitel 93 c Straffesager mod politipersonale § 1020. Anmeldelser om strafbare forhold begået af politipersonale  

 i tjenesten indgives til vedkommende statsadvokat.
§ 1020 a.
Statsadvokaterne iværksætter efter anmeldelse eller af  

 egen drift efterforskning, når der er rimelig formodning om, at  

 politipersonale i tjenesten har begået et strafbart forhold, som forfølges af  

 det offentlige.
 Stk. 2. Statsadvokaterne iværksætter endvidere efterforskning, når  

 en person er afgået ved døden eller er kommet alvorligt til skade som følge  

 af politiets indgriben, eller mens den pågældende var i politiets varetægt.  

 Bestemmelserne i § 1019 j finder herved tilsvarende anvendelse.
§ 1020 b.
Ved behandlingen af de i §§ 1020 og 1020 a nævnte sager  

 kan statsadvokaterne udøve de beføjelser, som ellers tilkommer politiet.
 Stk. 2. Rigspolitichefen yder efter anmodning statsadvokaterne  

 bistand under efterforskningen.
Stk. 3. Politiet kan på egen hånd foretage uopsættelige  

 efterforskningsskridt.
Politiet skal snarest muligt efter, at sådanne  

 efterforskningsskridt er foretaget, underrette vedkommende statsadvokat  

 herom.
§ 1020 c.
Offentlig påtale i de i §§ 1020 og 1020 a nævnte sager  

 tilkommer statsadvokaterne, medmindre påtalen efter denne lov eller regler  

 fastsat i medfør af denne lov tilkommer rigsadvokaten eller  

 justitsministeren.
Adgangen til at opgive påtale tilkommer påtalemyndigheden.
 Stk. 2. Statsadvokaterne varetager udførelsen af de i §§ 1020 og  

 1020 a nævnte sager ved byretterne, Sø- og Handelsretten og landsretterne.
§ 1020 d.
Retten beskikker en forsvarer, når forholdene taler  

 derfor, eller såfremt det følger af bestemmelserne i kapitel 66.
§ 1020 e.
Retten beskikker på den forurettedes begæring en advokat  

 for den pågældende, når forholdene taler derfor, eller såfremt det følger af  

 bestemmelserne i kapitel 66 a.
 Stk. 2. Den for forurettede beskikkede advokat har adgang til det  

 i § 741 c, stk. 2, 2. pkt., nævnte materiale, uanset om der er rejst tiltale  

 i sagen.
 Stk. 3. Bestemmelserne i kapitel 66 a finder i øvrigt tilsvarende  

 anvendelse.
§ 1020 f.
Rigsadvokaten kan bestemme, at en straffesag, der  

 omfatter flere forhold eller flere sigtede, i sin helhed skal behandles af  

 statsadvokaten efter reglerne i dette kapitel, hvis en sådan behandling er  

 påkrævet med hensyn til et af forholdene eller en af de sigtede.
§ 1020 g.
Bestemmelserne i denne lov om behandlingen af  

 straffesager finder i øvrigt tilsvarende anvendelse.
§ 1020 h.
Justitsministeren kan fastsætte nærmere regler om  

 behandlingen af de i §§ 1020 og 1020 a nævnte sager.
§ 1020 i.
Justitsministeren kan bestemme, at en sag ikke skal  

 behandles efter reglerne i dette kapitel, hvis hensynet til statens sikkerhed  

 eller dens forhold til fremmede magter kræver det.
Kapitel 93 d Politiklagenævn § 1021. Politiklagenævn består af en advokat som formand og to  

 lægmænd, der udpeges af justitsministeren for et tidsrum af 4 år regnet fra  

 en 1. januar.
Genudpegning kan finde sted en gang.
 Stk. 2 . Advokaten udpeges efter indstilling fra Advokatrådet,  

 idet der til hvert af hvervene indstilles fire personer, heraf to kvinder og  

 to mænd.
 Stk. 3 . Lægmændene udpeges efter indstilling fra amtsrådene,  

 Københavns Borgerrepræsentation og kommunalbestyrelsen på Frederiksberg, der  

 hver indstiller seks personer, heraf tre kvinder og tre mænd, som har bopæl i  

 vedkommende amt eller kommune.
Stk. 4 . Lægmændene kan ikke samtidig med hvervet som medlem af  

 politiklagenævnet være medlem af en kommunalbestyrelse, et amtsråd eller  

 Folketinget.
Bestemmelsen i § 70 finder i øvrigt tilsvarende anvendelse.
 Stk. 5 . Advokaten skal have kontor, og lægmændene skal have  

 bopæl, i det område, der hører under vedkommende politiklagenævn.
 Stk. 6 . En person, der inden for det i stk. 1, 1. pkt., nævnte  

 tidsrum fylder 70 år, kan ikke udpeges som medlem.
 Stk. 7 . For hvert medlem udpeger justitsministeren efter  

 tilsvarende regler som for vedkommende medlem en suppleant blandt dem, der er  

 indstillet i medfør af stk. 2 og 3.
 Stk. 8 . Justitsministeren fastsætter nærmere regler om antallet  

 af politiklagenævn og om sagernes fordeling mellem dem samt om indstillingen  

 af medlemmer og disses vederlag.
§ 1021 a.
Statsadvokaten underretter straks politiklagenævnet om  

 klager og anmeldelser, der skal behandles efter kapitel 93 b eller kapitel 93  

 c.
 Stk. 2. Politiklagenævnet kan over for statsadvokaten  

 tilkendegive, at der efter nævnets opfattelse bør indledes en undersøgelse  

 efter reglerne i kapitel 93 b eller efterforskning efter reglerne i kapitel  

 93 c.
§ 1021 b.
Politiklagenævnet skal løbende have tilsendt genpart af  

 det materiale, statsadvokaten tilvejebringer i forbindelse med undersøgelsen  

 af de i kapitel 93 b nævnte sager og efterforskningen i de i kapitel 93 c  

 nævnte sager.
Politiklagenævnet må ikke uden statsadvokatens samtykke  

 overlevere det modtagne materiale til andre.
 Stk. 2. Statsadvokaten orienterer i øvrigt løbende  

 politiklagenævnet om alle væsentlige beslutninger, der træffes i forbindelse  

 med undersøgelsen eller efterforskningen.
§ 1021 c.
Politiklagenævnet kan anmode statsadvokaten om at  

 foretage bestemte yderligere undersøgelses- eller efterforskningsskridt.
Stk. 2. Hvis sigtede eller statsadvokaten i en sag, der behandles  

 efter kapitel 93 c, modsætter sig nævnets anmodning om foretagelse af  

 bestemte yderligere efterforskningsskridt, forelægges spørgsmålet for retten  

 til afgørelse. § 694, stk. 2, finder herved tilsvarende anvendelse.
Rettens  

 afgørelse træffes på begæring ved kendelse.
§ 1021 d.
Statsadvokaten udfærdiger en redegørelse til  

 politiklagenævnet om resultatet af undersøgelsen efter kapitel 93 b eller  

 efterforskningen efter kapitel 93 c.
Redegørelsen skal indeholde en  

 gennemgang af forløbet af undersøgelsen eller efterforskningen og de faktiske  

 omstændigheder af betydning for sagens afgørelse samt en vurdering af vægten  

 af de fremkomne beviser.
Det skal fremgå af redegørelsen, hvorledes  

 statsadvokaten finder, sagen bør afgøres.
§ 1021 e.
Politiklagenævnet meddeler statsadvokaten, hvordan  

 sager, der behandles efter kapitel 93 b eller kapitel 93 c, efter nævnets  

 opfattelse bør afgøres.
 Stk. 2. Det skal fremgå af afgørelsen, om den er i  

 overensstemmelse med politiklagenævnets opfattelse.
 Stk. 3. Afgørelsen skal sendes til den, der har indgivet klage  

 eller anmeldelse.
§ 1021 f.
Politiklagenævnet kan påklage statsadvokatens afgørelser  

 til rigsadvokaten.
Rigsadvokatens afgørelse i en klagesag kan ikke påklages  

 til justitsministeren.
Stk. 2. Fristen for klage efter stk. 1 er 4 uger efter, at  

 politiklagenævnet har fået meddelelse om afgørelsen.
Fremkommer klagen efter  

 udløbet af denne frist, skal den behandles, såfremt fristoverskridelsen må  

 anses for undskyldelig.
§ 1021 g.
Justitsministeren kan fastsætte nærmere regler om  

 politiklagenævnenes virksomhed, herunder om statsadvokaternes samvirke med  

 politiklagenævnene.
§ 1021 h.
Rigsadvokaten afgiver en årlig beretning om behandlingen  

 af de i kapitel 93 b og kapitel 93 c nævnte sager til Folketinget og  

 justitsministeren.
Beretningen skal offentliggøres.« § 1020 bliver herefter § 1022, § 1020 a bliver § 1022 a og §§ 1021 og 1022  

 bliver §§ 1023 og 1023 a.
