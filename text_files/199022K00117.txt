Nr LSF 117 Forslag til Lov om miljø og genteknologi Fremsat af miljøministeren (Per Stig Møller) den 1. februar 1991 Vedtaget ved tredjebehandling den 14. maj 1991 Lov nr. 356 af 06/06/1991 Kapitel 1 Formål og område § 1. Loven skal medvirke til at værne landets miljø og natur, så  

 samfundsudviklingen kan ske på et bæredygtigt grundlag i respekt for  

 menneskers livsvilkår og for bevarelsen af dyre- og plantelivet.
Loven skal  

 desuden medvirke til at beskytte menneskets sundhed og ernæring i forbindelse  

 med genteknologi.
 Stk. 2. Ved bedømmelsen af omfanget og arten af foranstaltningerne  

 til forebyggelse og imødegåelse af uønskede virkninger på miljø, natur og  

 sundhed skal der lægges vægt på de ydre omgivelsers beskaffenhed og  

 økologiske forhold samt risikoen for en uønsket påvirkning.
 § 2. Loven finder anvendelse på fremstilling eller anvendelse af  

 genetisk modificerede organismer.
 Stk. 2. Ved genetisk modificerede organismer forstås planter, dyr,  

 mikroorganismer, cellekulturer og virus, hvori der forekommer nye  

 sammensætninger af det genetiske materiale, som ikke opstår på naturlig måde.
 Stk. 3. Genetisk modificerede organismer fremstillet ved  

 traditionelle forædlingsmetoder er ikke omfattet af loven.
 Stk. 4. Miljøministeren kan fastsætte regler om, at bestemte  

 genetisk modificerede organismer og visse anvendelser heraf i nærmere bestemt  

 omfang undtages fra loven.
 Stk. 5. Ministeren kan fastsætte regler, der er nødvendige for  

 anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.
 § 3. Loven finder tillige anvendelse på søterritoriet og på  

 fiskeriterritoriet som fastlagt efter lov om Danmarks Riges  

 fiskeriterritorium.
 § 4. Lovens regler om salg gælder også udbud til salg, opbevaring  

 i salgsøjemed, tilbud og enhver overgivelse mod eller uden vederlag.
 Stk. 2. Lovens regler om produktion gælder også tilvirkning,  

 opbevaring, aftapning, emballering, ompakning og affaldshåndtering.
 § 5. Lovens §§ 10-11 finder ikke anvendelse på genetisk  

 modificerede organismer bestemt til eksport uden for De Europæiske  

 Fællesskaber.
 Stk. 2. Lovens § 10 finder ikke anvendelse i forbindelse med  

 lægemidler og foderstoffer.
Kapitel 2 Godkendelser m.v.
 § 6. Genetisk modificerede organismer må kun fremstilles,  

 anvendes, importeres, transporteres, udsættes, sælges eller markedsføres i de  

 i §§ 7-12 nævnte tilfælde, jf. dog § 5.
 § 7. Forskning, hvor der fremstilles eller anvendes genetisk  

 modificerede organismer, må kun foregå i laboratorier eller inden for  

 laboratorieområder, der er godkendt til dette formål efter regler udstedt  

 efter lov om arbejdsmiljø.
 Stk. 2. Storskalaforsøg, hvor der anvendes genetisk modificerede  

 organismer, må kun foregå i anlæg, der er godkendt til dette formål efter  

 regler udstedt efter lov om arbejdsmiljø.
 Stk. 3. Miljøministeren fastsætter regler eller træffer  

 bestemmelse om udledning eller overførsel af genetisk modificerede organismer  

 fra de laboratorier, laboratorieområder og anlæg til storskalaforsøg, der er  

 nævnt i stk. 1 og 2, herunder om forbud mod udledning eller overførsel af  

 genetisk modificerede organismer til omgivelserne samt om foranstaltninger,  

 der skal træffes for at forebygge, at udledning eller overførsel kan finde  

 sted.
 Stk. 4. Miljøministeren kan fastsætte regler om eller bestemme, at  

 udstilling eller anden informationsformidling m.v. samt bestemte forsøg i  

 undervisningsøjemed med genetisk modificerede organismer kan gennemføres uden  

 for de laboratorier og laboratorieområder, der er nævnt i stk. 1.
 § 8. Produktion, hvor der anvendes genetisk modificerede  

 organismer, må ikke påbegyndes uden godkendelse fra amtsrådet.
 Stk. 2. Miljøministeren kan fastsætte regler om en  

 anmeldelsesordning for bestemte typer genetisk modificerede organismer.
 § 9. Genetisk modificerede organismer må ikke udsættes i  

 forsknings- og udviklingsøjemed eller i noget andet øjemed end markedsføring  

 uden godkendelse fra miljøministeren.
 Stk. 2. Genetisk modificerede organismer, der er beregnet til  

 udsætning, må ikke markedsføres uden godkendelse fra miljøministeren.
 Stk. 3. Markedsføring af genetisk modificerede organismer, som er  

 godkendt til markedsføring i et andet land inden for De Europæiske  

 Fællesskaber efter reglerne om markedsføring fastlagt af De Europæiske  

 Fællesskabers ministerråd, kræver dog ikke godkendelse efter stk. 2.
 Stk. 4. Uanset bestemmelsen i stk. 3 kan miljøministeren nedlægge  

 forbud mod markedsføring eller stille yderligere vilkår for markedsføringen  

 her i landet, hvis markedsføring ellers ville stride mod varetagelsen af  

 væsentlige miljø-, natur- eller sundhedshensyn.
 Stk. 5. Ved udsætning af genetisk modificerede organismer forstås  

 enhver tilsigtet overførsel til miljøet af sådanne organismer uden brug af  

 indeslutningsforanstaltninger, der anvendes for at begrænse de genetisk  

 modificerede organismers kontakt med mennesker og miljø.
 Stk. 6. Ved markedsføring forstås enhver forsyning af eller  

 stillen til rådighed for en tredjeperson, medmindre de genetisk modificerede  

 organismer i henhold til gensidig aftale alene overdrages med henblik på  

 forskning eller forsøg.
 Stk. 7. Ministeren hører myndigheder og organisationer i spørgsmål  

 om godkendelse af genetisk modificerede organismer til udsætning.
 § 10. Genetisk modificerede organismer og stoffer og produkter,  

 som indeholder eller består af genetisk modificerede organismer, og som ikke  

 er omfattet af § 9, stk. 2 og 3, eller § 11, må ikke importeres,  

 transporteres eller sælges uden godkendelse fra miljøministeren.
 Stk. 2. Ministeren kan fastsætte regler om, at godkendelse efter  

 stk. 1 ikke er nødvendig, når nærmere angivne betingelser er opfyldt.
 § 11. Levnedsmidler, levnedsmiddelingredienser og  

 tilsætningsstoffer, herunder tekniske hjælpestoffer, der indeholder eller  

 består af genetisk modificerede organismer, må ikke fremstilles, anvendes,  

 importeres eller sælges uden godkendelse fra sundhedsministeren.
 Stk. 2. Sundhedsministeren kan fastsætte regler om begrænsning af  

 eller forbud mod fremstilling, anvendelse, import og salg af genetisk  

 modificerede organismer omfattet af stk. 1.
 Stk. 3. Sundhedsministeren kan udnytte beføjelserne i medfør af §§  

 8, stk. 2, 14, 18 og 19 for så vidt angår genetisk modificerede organismer,  

 der anvendes i levnedsmidler m.v. omfattet af stk. 1.
 Stk. 4. Levnedsmiddellovgivningens regler om tilsyn og klage  

 finder tilsvarende anvendelse på sager om genetisk modificerede organismer,  

 der anvendes i levnedsmidler m.v. omfattet af stk. 1.
 § 12. Sundhedsministeren kan fastsætte regler om eller bestemme,  

 at levnedsmidler m.v., der indeholder eller består af genetisk modificerede  

 organismer, jf. § 11, som importeres, og som er godkendt inden for De  

 Europæiske Fællesskaber, ikke skal godkendes her i landet.
 § 13. Miljøministeren kan fastsætte nærmere regler om  

 godkendelsesordningerne efter dette kapitel.
 Stk. 2. Ministeren kan fastsætte regler om transport, oplagring og  

 affaldshåndtering m.v. af genetisk modificerede organismer.
 § 14. Ved markedsføring her i landet af genetisk modificerede  

 organismer efter § 9, stk. 3, skal godkendelsens indehaver eller importøren  

 underrette miljøministeren herom, hvis godkendelse til markedsføring er  

 meddelt i et andet land inden for De Europæiske Fællesskaber.
 Stk. 2. Ministeren kan fastsætte regler om de oplysninger, som  

 underretningen skal indeholde, og om underretningens form.
 § 15. Den, der ansøger om godkendelse, skal efter  

 godkendelsesmyndighedens bestemmelse give alle oplysninger og foretage eller  

 lade foretage undersøgelser til sagen, herunder foretage eller lade foretage  

 undersøgelser efter bestemte retningslinier og på bestemte laboratorier.  

 Foretager godkendelsesmyndigheden selv undersøgelser, kan den pålægge  

 ansøgeren at afholde udgifterne hertil.
Stk. 2. Den, der har fået godkendelse, skal forud underrette  

 godkendelsesmyndigheden om ændringer i eller tilføjelser til de allerede  

 indsendte oplysninger.
Myndigheden tager herefter stilling til, om ændringen  

 eller tilføjelsen kræver fornyet godkendelse.
§ 16. I godkendelser fastsættes der vilkår om virksomhedens  

 indretning, drift og udledningsforhold, vilkår til begrænsning af overførsel  

 af genetisk modificerede organismer til omgivelserne og vilkår om  

 foranstaltninger til forebyggelse og imødegåelse af uønskede virkninger på  

 miljø, natur og sundhed.
Der fastsættes endvidere vilkår om egenkontrol,  

 overvågning, anvendelsesbegrænsninger og afgivelse af oplysninger til  

 tilsynsmyndigheden.
Stk. 2. En godkendelse kan tidsbegrænses.
Dette gælder såvel  

 godkendelsen som helhed som enkelte dele af godkendelsen.
 Stk. 3. I godkendelsen kan der fastsættes en frist for den  

 tidligste eller seneste udnyttelse af godkendelsen.
 § 17. Godkendelsesmyndigheden kan ændre godkendelsens vilkår og  

 give påbud, hvis det er begrundet i hensynet til miljø, natur eller sundhed,  

 eller hvis der er udviklet renere teknologi, mindre forurenende  

 produktionsmetoder eller bedre rensningsformer.
Stk. 2. I indtil 4 år, efter at en godkendelse er givet, kan  

 godkendelsesmyndigheden kun give påbud eller forbud, hvis 1) der er fremkommet nye oplysninger om den genetisk modificerede  

 organismes skadelige virkning, 2) den genetisk modificerede organisme medfører uønskede virkninger på  

 miljø, natur eller sundhed, der ikke kunne forudses, da godkendelsen blev  

 givet, eller 3) påvirkningen af miljø, natur eller sundhed i øvrigt går ud over det,  

 som blev lagt til grund ved godkendelsen.
 Stk. 3. Godkendelsesmyndigheden kan umiddelbart nedlægge forbud,  

 hvis den genetisk modificerede organisme medfører overhængende fare for  

 miljø, natur eller sundhed.
Stk. 4. Godkendelsesmyndigheden kan revidere vilkårene for en  

 virksomheds godkendelse eller tilladelse for at forbedre virksomhedens  

 kontrol med egen udledning eller overførsel (egenkontrol) eller opnå et mere  

 hensigtsmæssigt tilsyn.
Bestemmelser i påbud kan revideres på tilsvarende  

 måde.
 Stk. 5. Godkendelsesmyndigheden kan midlertidigt begrænse eller  

 forbyde anvendelse og salg af genetisk modificerede organismer, der er  

 godkendt efter reglerne i § 9, stk. 2 og 3, såfremt der er berettiget grund  

 til at formode, at de genetisk modificerede organismer udgør en risiko for  

 miljø, natur og sundhed.
 § 18. Den, der er ansvarlig for virksomhed, der kan give anledning  

 til udledning eller overførsel af genetisk modificerede organismer til  

 omgivelserne, skal efter anmodning fra kommunalbestyrelsen, amtsrådet eller  

 miljøministeren give alle oplysninger, herunder om økonomiske og  

 regnskabsmæssige forhold, som har betydning for administrationen af denne  

 lov.
Stk. 2. Kommunalbestyrelsen, amtsrådet eller ministeren kan  

 herunder påbyde den ansvarlige for egen regning at 1) foretage prøveudtagning, analyser og målinger af de genetisk  

 modificerede organismer, der udledes eller overføres til omgivelserne, 2) foretage prøveudtagning og analyser af materialer og produkter, der  

 anvendes eller behandles, samt af eventuelle affaldsstoffer, 3) klarlægge årsagerne til eller virkningerne af en stedfunden udledning  

 eller overførsel af genetisk modificerede organismer til omgivelserne og 4) klarlægge, hvordan følgerne af udledningen eller overførslen afhjælpes  

 eller forebygges.
 § 19. Miljøministeren kan fastsætte gebyrer til hel eller delvis  

 dækning af myndighedernes udgifter ved behandling af godkendelsessager,  

 undersøgelser, tilsyn og kontrol.
Kapitel 3 Tilsyn § 20. Tilsynsmyndigheden fører tilsyn med, at 1) loven og de regler, der er fastsat med hjemmel i loven, overholdes, 2) påbud og forbud efterkommes og 3) vilkår fastsat i forbindelse med godkendelser overholdes.
 Stk. 2. Miljøministeren kan fastsætte regler om, at tilsynet  

 udføres af amtsrådet, kommunalbestyrelsen eller andre myndigheder.
 § 21. Tilsynsmyndigheden skal foranledige et ulovligt forhold  

 lovliggjort, medmindre forholdet har underordnet betydning.
§ 22. I de i § 21 nævnte situationer skal tilsynsmyndigheden  

 meddele den for forholdet ansvarlige, at det ulovlige forhold skal bringes  

 til ophør.
I den forbindelse kan tilsynsmyndigheden 1) forbyde aktiviteten, 2) påbyde den ansvarlige i videst muligt omfang at genoprette den  

 hidtidige tilstand og 3) lade påbudte foranstaltninger udføre for den ansvarliges regning, når  

 den fastsatte frist er udløbet.
 § 23. I tilfælde af overhængende, alvorlig fare for sundheden og i  

 tilfælde, hvor øjeblikkeligt indgreb i øvrigt er påkrævet, foretager  

 tilsynsmyndigheden det nødvendige uden påbud og for den ansvarliges regning.
 Stk. 2. Der er udpantningsret for udgifter, som myndigheden har  

 krav på at få dækket efter § 22, nr. 3, og § 23, stk. 1.
 § 24. Den, der efter §§ 7-13 er ansvarlig for forhold eller  

 indretninger, skal straks underrette tilsynsmyndigheden og  

 embedslægeinstitutionen om alle driftsforstyrrelser eller uheld, der kan  

 medføre udledning eller overførsel af genetisk modificerede organismer, som  

 kan være til skade for miljø, natur eller sundhed eller indebære fare herfor.
 Stk. 2. Underretning efter stk. 1 bevirker ingen indskrænkning i  

 den ansvarliges pligt til at søge følgerne af driftsforstyrrelser eller uheld  

 effektivt afværget eller forebygget, ligesom det ikke fritager for  

 forpligtelsen til i videst muligt omfang at genoprette den hidtidige  

 tilstand.
 § 25. Miljøministeren kan fastsætte nærmere regler for  

 tilsynsmyndighedernes udøvelse af tilsynsvirksomhed.
 Stk. 2. Ministeren kan fastsætte nærmere regler om, at  

 kommunalbestyrelserne og amtsrådene skal indsende indberetninger om deres  

 tilsynsvirksomhed, herunder om resultaterne af målinger og undersøgelser, og  

 fastsætte regler om indberetningernes form.
Kapitel 4 Administrative bestemmelser § 26. Afgørelser efter denne lov meddeles skriftligt til den  

 eller de for de pågældende forhold ansvarlige.
Stk. 2. Afgørelser meddeles samtidig skriftligt til 1) klageberettigede personer, institutioner, organisationer og  

 myndigheder, jf. § 30, og 2) andre berørte myndigheder.
 Stk. 3. Underretning til de i stk. 2, nr. 1, nævnte privatpersoner  

 kan finde sted ved offentlig annoncering.
 § 27. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren.
Stk. 3. Efter forhandling med den pågældende minister kan  

 miljøministeren fastsætte regler om andre myndigheders eller institutioners  

 medvirken ved varetagelsen af opgaver efter loven.
Stk. 1 og 2 finder  

 tilsvarende anvendelse.
 Stk. 4. I Københavns og Frederiksberg Kommuner udøver  

 kommunalbestyrelsen de opgaver, som loven henlægger til amtsrådene, eller som  

 henlægges til amtsrådene i henhold til regler fastsat med hjemmel i loven.
 § 28. Miljøministeren kan i konkrete sager af mere vidtrækkende  

 betydning bestemme, at afgørelser efter loven skal træffes af ministeren i  

 stedet for amtsrådet.
 Stk. 2. Ministeren kan pålægge amtsrådene og kommunalbestyrelserne  

 at tage spørgsmål, herunder konkrete sager omfattet af loven og regler  

 fastsat med hjemmel i loven, op til behandling og afgørelse.
 Stk. 3. Miljøministeren kan på eget initiativ tage en afgørelse,  

 der er truffet af en kommunalbestyrelse eller et amtsråd, op til nærmere  

 undersøgelse og afgørelse.
 § 29. Hvis det skønnes nødvendigt, har miljømyndighederne og  

 personer, der af tilsynsmyndigheden er bemyndiget hertil, til enhver tid mod  

 behørig legitimation og uden retskendelse adgang til offentlige og private  

 ejendomme og lokaliteter for at udøve de beføjelser, loven eller regler  

 fastsat med hjemmel i loven tillægger dem.
Stk. 2. Politiet yder bistand hertil.
Justitsministeren kan efter  

 forhandling med miljøministeren fastsætte nærmere regler herom.
Stk. 3. Miljømyndighederne kan udtage prøver til nærmere  

 undersøgelse af de genetisk modificerede organismer.
Udtagning af sådanne  

 prøver sker uden vederlag, ligesom den, der besidder genetisk modificerede  

 organismer, uden vederlag efter anmodning skal udtage, emballere og forsende  

 prøver til undersøgelse efter tilsynsmyndighedens nærmere bestemmelse.
 Stk. 4. I forbindelse med de i stk. 1 og 3 nævnte tilfælde skal  

 den ansvarlige og beskæftigede personer yde miljømyndighederne fornøden  

 vejledning og hjælp.
Kapitel 5 Klage § 30. Afgørelser i henhold til denne lov og regler fastsat med  

 hjemmel i loven kan påklages af 1) afgørelsens adressat, 2) enhver, der har en individuel, væsentlig interesse i sagens udfald, og 3) berørte amtsråd og kommunalbestyrelser.
 Stk. 2. Embedslægeinstitutionen, Danmarks Naturfredningsforening,  

 Danmarks Sportsfiskerforbund, Danmarks Havfiskeriforening og Dansk  

 Fiskeriforening kan påklage afgørelser efter § 8, efter § 17 vedrørende  

 virksomhed, der er omfattet af § 8, og afgørelser efter § 32.
 Stk. 3. Forbrugerrådet og Arbejderbevægelsens Erhvervsråd kan  

 påklage afgørelser efter §§ 8, 10, 17, stk. 1-4, og 32.
§ 31. Klagefristen er 4 uger fra den dag, afgørelsen er meddelt  

 den pågældende.
I tilfælde, hvor offentlig annoncering har fundet sted, jf. §  

 26, stk. 3, regnes klagefristen fra offentliggørelsen uanset tidspunktet for  

 eventuel individuel underretning.
Hvis klagefristen udløber på en lørdag, en  

 søndag eller en helligdag, forlænges klagefristen til den følgende hverdag.
 Stk. 2. En godkendelse efter § 10 må ikke udnyttes før udløbet af  

 klagefristen.
 Stk. 3. Klage over en meddelt godkendelse efter § 10 har  

 opsættende virkning, indtil klagemyndighedens afgørelse foreligger eller  

 klagemyndigheden bestemmer andet.
 Stk. 4. I godkendelser efter § 8 kan godkendelsesmyndigheden  

 samtidig bestemme, at godkendelsen ikke må udnyttes, før klagefristen er  

 udløbet, og at godkendelsen, hvis den påklages inden for klagefristen, ikke  

 må udnyttes, før klagemyndighedens afgørelse foreligger.
 Stk. 5. Miljøministeren kan fastsætte nærmere regler om den  

 opsættende virkning efter stk. 4, herunder om, at godkendelsesmyndighedens  

 afgørelse herom ikke kan påklages til anden administrativ myndighed.
 Stk. 6. En klage over et påbud eller forbud har opsættende  

 virkning, indtil klagemyndighedens afgørelse foreligger eller  

 klagemyndigheden bestemmer andet.
Stk. 7. Den myndighed, der træffer afgørelse om påbud eller  

 forbud, kan dog, når særlige grunde taler herfor, samtidig med påbudet eller  

 forbudet bestemme, at dette skal efterkommes uanset klage.
Uanset om denne  

 beslutning påklages, skal påbudet eller forbudet efterkommes, indtil  

 klagemyndigheden bestemmer andet.
 Stk. 8. Klage indgives til den myndighed, der har truffet  

 afgørelsen, og fremsendes herfra til klagemyndigheden ledsaget af det  

 materiale, der er indgået i sagens bedømmelse, jf. dog § 34, stk. 3.
 § 32. Amtsrådets og kommunalbestyrelsens afgørelser efter loven  

 eller regler, der er fastsat med hjemmel i loven, kan påklages til  

 miljøministeren, jf. dog §§ 33 og 27, stk. 2 og 3.
§ 33. Godkendelsesmyndighedens afgørelser efter § 15, stk. 2, kan  

 ikke påklages til anden administrativ myndighed.
Tilsvarende gælder for  

 afgørelser efter § 17, såfremt afgørelsen vedrører en godkendelse efter § 9,  

 stk. 2 og 3.
 Stk. 2. Tilsynsmyndighedens afgørelser efter § 22 kan ikke  

 påklages til anden administrativ myndighed.
 § 34. Det Miljøklagenævn, der er nedsat i henhold til lov om  

 miljøbeskyttelse, er klageinstans for administrative afgørelser i henhold til  

 denne lov i det omfang, det er fastsat i stk. 2. De regler, der er fastsat  

 for Miljøklagenævnets virksomhed i lov om miljøbeskyttelse, finder  

 tilsvarende anvendelse med de ændringer, der følger af reglerne i dette  

 kapitel.
Stk. 2. Til Miljøklagenævnet kan påklages 1) afgørelser efter § 32 truffet af miljøministeren eller en styrelse i  

 henhold til bemyndigelse og 2) afgørelser efter § 28, stk.1 og 3, truffet af miljøministeren eller en  

 styrelse i henhold til bemyndigelse.
 Stk. 3. Klage indgives direkte til Miljøklagenævnet.
§ 35. Ved behandlingen af klagesager medvirker sagkyndige  

 medlemmer, der beskikkes af miljøministeren for indtil 4 år ad gangen.  

 Antallet af beskikkede medlemmer fastsættes af miljøministeren.
Medlemmerne  

 beskikkes af miljøministeren efter indstilling fra 1) Industrirådet, Arbejderbevægelsens Erhvervsråd, Håndværksrådet,  

 Landbrugsraadet, De Danske Landboforeninger og Danske Husmandsforeninger i  

 forening, 2) Miljøstyrelsen i samarbejde med Skov- og Naturstyrelsen, Danmarks  

 Miljøundersøgelser og Levnedsmiddelstyrelsen.
 Stk. 2. Afgørelser i de enkelte sager træffes af formanden eller  

 en stedfortræder samt 2 eller 4 beskikkede medlemmer med lige mange fra hver  

 af de to grupper, der er nævnt i stk. 1. Afgørelser træffes ved  

 stemmeflerhed.
 Stk. 3. Ministeren kan fastsætte nærmere regler om klagenævnets  

 sammensætning og virksomhed ved behandling af sager i henhold til denne lov.
Kapitel 6 Straffe, ikrafttrædelses- og overgangsbestemmelser § 36. Medmindre højere straf er forskyldt efter den øvrige  

 lovgivning, straffes med bøde den, der 1) overtræder §§ 6, 7 eller 31, stk. 2, 2) påbegynder eller driver virksomhed omfattet af §§ 8-11 uden  

 godkendelse, 3) tilsidesætter vilkår knyttet til en godkendelse efter loven, 4) undlader at efterkomme et forbud eller påbud efter loven, herunder  

 påbud om at berigtige et ulovligt forhold, 5) undlader at afgive prøver efter § 29, stk. 3, eller at fremkomme med  

 oplysninger efter §§ 15 og 18, 6) undlader at give underretning efter §§ 14, 15, stk. 2, og 24, 7) hindrer udførelsen af selvhjælpshandlinger efter §§ 22, stk. 1, nr. 3,  

 og 23 eller retten efter § 29 eller 8) ved uforsvarlig omgang med genetisk modificerede organismer forvolder  

 skade på miljø, natur eller sundhed eller fremkalder fare herfor.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) forvoldt skade på miljø, natur eller sundhed eller fremkaldt fare  

 herfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
Stk. 3. For overtrædelse af §§ 6, 7, stk. 1 og 2, 8, 9, stk. 1 og  

 2, 10, stk. 1, og 11, stk. 1, kan der pålægges en producent, en importør  

 eller en virksomheds ejer eller bruger bødeansvar, selv om overtrædelsen ikke  

 kan tilregnes denne som forsætlig eller uagtsom.
For bødestraf fastsættes  

 ingen forvandlingsstraf.
Stk. 4. I regler, der udstedes efter §§ 2, stk. 5, 7, stk. 3 og 4,  

 10, stk. 2, 11, stk. 2, 13, stk. 2, og 14, stk. 2, kan der fastsættes straf  

 af bøde.
Det kan endvidere bestemmes, at straffen kan stige til hæfte eller  

 fængsel i indtil 2 år under tilsvarende omstændigheder som anført i stk. 2.
Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
Er overtrædelsen begået af staten, en amtskommune, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, amtskommunen, kommunen eller det kommunale  

 fællesskab bødeansvar.
 Stk. 6. Forældelsesfristen for strafansvaret er 5 år for  

 overtrædelser m.v. som omhandlet i stk. 1, nr. 1 og 3.
§ 37. Sagerne behandles som politisager.
Retsmidlerne i  

 retsplejelovens kapitel 73 kan anvendes i samme omfang som i  

 statsadvokatsager.
 § 38. Loven træder i kraft 23. oktober 1991. Samtidig ophæves lov  

 nr. 288 af 4. juni 1986 om miljø og genteknologi.
Stk. 2. Regler udstedt i medfør af den tidligere lov opretholdes,  

 indtil der udstedes nye regler efter denne lov.
Overtrædelse af reglerne  

 straffes efter de hidtil gældende regler.
Stk. 3. Afgørelser truffet efter de hidtil gældende regler bevarer  

 deres gyldighed, indtil der i medfør af loven eller regler udstedt med  

 hjemmel i loven træffes ny afgørelse.
Overtrædelse af sådanne afgørelser  

 straffes efter de hidtil gældende regler.
 Stk. 4. Miljøministeren kan fastsætte overgangsbestemmelser.
§ 39. Loven gælder ikke for Færøerne og Grønland.
Loven kan dog  

 ved kongelig anordning sættes i kraft for Grønland med de afvigelser, som de  

 særlige grønlandske forhold tilsiger.
Oprindeligt fremsat forslag Kapitel 1 Formål og område § 1. Loven skal medvirke til at værne landets miljø og natur, så  

 samfundsudviklingen kan ske på et bæredygtigt grundlag, i respekt for  

 menneskers livsvilkår og for bevarelsen af dyre- og plantelivet.
Loven skal  

 desuden medvirke til at beskytte menneskets sundhed og ernæring i forbindelse  

 med genteknologi.
 Stk. 2. Ved bedømmelsen af omfanget og arten af foranstaltningerne  

 til forebyggelse og imødegåelse af uønskede virkninger på miljø, natur og  

 sundhed skal der lægges vægt på de ydre omgivelsers beskaffenhed og  

 økologiske forhold samt risikoen for en uønsket påvirkning.
 § 2. Loven finder anvendelse for fremstilling eller anvendelse af  

 genetisk modificerede organismer.
 Stk. 2. Ved genetisk modificerede organismer forstås planter, dyr,  

 mikroorganismer, cellekulturer og virus, hvori der forekommer nye  

 sammensætninger af det genetiske materiale, som ikke opstår på naturlig måde.
 Stk. 3. Genetisk modificerede organismer fremstillet ved  

 traditionelle forædlingsmetoder er ikke omfattet af loven.
 Stk. 4. Miljøministeren kan fastsætte regler om eller bestemme, at  

 bestemte genetisk modificerede organismer og visse anvendelser heraf i  

 nærmere bestemt omfang undtages fra loven.
 § 3. Foruden i den danske stat finder loven anvendelse for  

 aktiviteter på søterritoriet og på fiskeriterritoriet, som fastlagt efter lov  

 om Danmarks Riges fiskeriterritorium, når disse aktiviteter udføres af danske  

 statsborgere, selskaber o.lign. med hjemsted i Danmark, jf. dog § 39.
 § 4. Lovens regler om salg gælder også udbud til salg, opbevaring  

 i salgsøjemed, tilbud og enhver overgivelse mod eller uden vederlag.
 Stk. 2. Lovens regler om produktion gælder også tilvirkning,  

 opbevaring, aftapning, emballering, ompakning og affaldshåndtering.
 § 5. Lovens §§ 10-11 finder ikke anvendelse for genetisk  

 modificerede organismer bestemt til eksport uden for De Europæiske  

 Fællesskaber.
 Stk. 2. Lovens § 10 finder ikke anvendelse i forbindelse med  

 lægemidler og foderstoffer.
Kapitel 2 Godkendelser m.v.
 § 6. Genetisk modificerede organismer må kun fremstilles,  

 anvendes, importeres, transporteres, udsættes, sælges eller markedsføres i de  

 i §§ 7-12 nævnte tilfælde, jf. dog § 5.
 § 7. Forskning, hvor der fremstilles eller anvendes genetisk  

 modificerede organismer, må kun foregå i laboratorier eller inden for  

 laboratorieområder, der er godkendt til dette formål efter regler udstedt  

 efter lov om arbejdsmiljø.
 Stk. 2. Storskalaforsøg, hvor der anvendes genetisk modificerede  

 organismer, må kun foregå i anlæg, der er godkendt til dette formål efter  

 regler udstedt efter lov om arbejdsmiljø.
 Stk. 3. Miljøministeren kan fastsætte regler eller træffe  

 bestemmelse om udledning eller overførsel af genetisk modificerede organismer  

 fra de laboratorier, laboratorieområder og anlæg til storskalaforsøg, der er  

 nævnt i stk. 1 og 2, herunder om forbud mod udledning eller overførsel af  

 genetisk modificerede organismer til omgivelserne, samt om foranstaltninger,  

 der skal træffes for at forebygge, at udledning eller overførsel kan finde  

 sted.
 Stk. 4. Miljøministeren kan fastsætte regler om eller bestemme, at  

 udstilling eller anden informationsformidling m.v., samt bestemte forsøg i  

 undervisningsøjemed med genetisk modificerede organismer kan gennemføres uden  

 for de laboratorier og laboratorieområder, der er nævnt i stk. 1.
 § 8. Produktion, hvor der anvendes genetisk modificerede  

 organismer, må ikke påbegyndes uden godkendelse fra amtsrådet.
 Stk. 2. Miljøministeren kan fastsætte regler om en  

 anmeldelsesordning for bestemte typer genetisk modificerede organismer.
 § 9. Genetisk modificerede organismer må ikke udsættes i  

 forsknings- og udviklingsøjemed eller i noget andet øjemed end markedsføring  

 uden godkendelse fra miljøministeren.
 Stk. 2. Genetisk modificerede organismer, der er beregnet til  

 udsætning, må ikke markedsføres uden godkendelse fra miljøministeren.
 Stk. 3. Markedsføring af genetisk modificerede organismer, som er  

 godkendt til markedsføring i et andet land inden for De Europæiske  

 Fællesskaber efter reglerne om markedsføring fastlagt af De Europæiske  

 Fællesskabers ministerråd, kræver dog ikke godkendelse efter stk. 2.
 Stk. 4. Uanset bestemmelsen i stk. 3 kan miljøministeren nedlægge  

 forbud mod markedsføring eller stille yderligere vilkår for markedsføringen  

 her i landet, hvis markedsføring ellers ville stride mod varetagelsen af  

 væsentlige miljø-, natur- eller sundhedshensyn.
 Stk. 5. Ved udsætning af genetisk modificerede organismer forstås  

 enhver tilsigtet overførsel til miljøet af sådanne organismer uden brug af  

 indeslutningsforanstaltninger, der anvendes for at begrænse de genetisk  

 modificerede organismers kontakt med mennesker og miljø.
 Stk. 6. Ved markedsføring forstås enhver forsyning af eller  

 stillen til rådighed for en tredieperson, med mindre de genetisk modificerede  

 organismer i henhold til gensidig aftale alene overdrages med henblik på  

 forskning eller forsøg.
 Stk. 7. Ministeren kan høre myndigheder og organisationer i  

 spørgsmål om godkendelse af genetisk modificerede organismer til udsætning.
 § 10. Genetisk modificerede organismer og stoffer og produkter,  

 som indeholder eller består af genetisk modificerede organismer, og som ikke  

 er omfattet af § 9, stk. 2 og 3 eller § 11, må ikke importeres, transporteres  

 eller sælges uden godkendelse fra miljøministeren.
 Stk. 2. Ministeren kan fastsætte regler om, at godkendelse efter  

 stk. 1 ikke er nødvendig, når nærmere angivne betingelser er opfyldt.
 § 11. Levnedsmidler, levnedsmiddelingredienser og  

 tilsætningsstoffer, herunder tekniske hjælpestoffer, der indeholder eller  

 består af genetisk modificerede organismer, må ikke fremstilles, anvendes,  

 importeres eller sælges uden godkendelse fra sundhedsministeren.
 Stk. 2. Sundhedsministeren kan fastsætte regler om begrænsning af  

 eller forbud mod fremstilling, anvendelse, import og salg af genetisk  

 modificerede organismer omfattet af stk. 1.
 Stk. 3. Sundhedsministeren kan udnytte beføjelserne i medfør af §§  

 8, stk. 2, 14, 18 og 19 for så vidt angår genetisk modificerede organismer,  

 der anvendes i levnedsmidler m.v. omfattet af stk. 1.
 Stk. 4. Levnedsmiddellovgivningens regler om tilsyn og klage  

 finder tilsvarende anvendelse på sager om genetisk modificerede organismer,  

 der anvendes i levnedsmidler m.v. omfattet af stk. 1.
 § 12. Sundhedsministeren kan fastsætte regler om eller bestemme,  

 at levnedsmidler m.v., der indeholder eller består af genetisk modificerede  

 organismer, jf. § 11, som importeres, og som er godkendt inden for De  

 Europæiske Fællesskaber ikke skal godkendes her i landet.
 § 13. Miljøministeren kan fastsætte nærmere regler om  

 godkendelsesordningerne efter dette kapitel.
 Stk. 2. Ministeren kan fastsætte regler om transport, oplagring og  

 affaldshåndtering m.v. af genetisk modificerede organismer.
 § 14. Ved markedsføring her i landet af genetisk modificerede  

 organismer efter § 9, stk. 3, skal godkendelsens indehaver eller importøren  

 underrette miljøministeren herom, hvis godkendelse til markedsføring er  

 meddelt i et andet land inden for De Europæiske Fællesskaber.
 Stk. 2. Ministeren kan fastsætte regler om de oplysninger, som  

 underretningen skal indeholde, og om underretningens form.
 § 15. Den, der ansøger om godkendelse, skal efter  

 godkendelsesmyndighedens bestemmelse give alle oplysninger og foretage eller  

 lade foretage undersøgelser til sagen, herunder foretage eller lade foretage  

 undersøgelser efter bestemte retningslinier og på bestemte laboratorier.  

 Foretager godkendelsesmyndigheden selv undersøgelser, kan den pålægge  

 ansøgeren at afholde udgifterne hertil.
Stk. 2. Den, der har fået godkendelse, skal forud underrette  

 godkendelsesmyndigheden om ændringer i eller tilføjelser til de allerede  

 indsendte oplysninger.
Myndigheden tager herefter stilling til, om ændringen  

 eller tilføjelsen kræver fornyet godkendelse.
§ 16. I godkendelser fastsættes der vilkår om virksomhedens  

 indretning, drift og udledningsforhold, vilkår til begrænsning af overførsel  

 af genetisk modificerede organismer til omgivelserne, samt vilkår om  

 foranstaltninger til forebyggelse og imødegåelse af uønskede virkninger på  

 miljø, natur og sundhed.
Der fastsættes endvidere vilkår om egenkontrol,  

 overvågning, anvendelsesbegrænsninger, og afgivelse af oplysninger til  

 tilsynsmyndigheden.
Stk. 2. En godkendelse kan tidsbegrænses.
Dette gælder såvel  

 godkendelsen som helhed som enkelte dele af godkendelsen.
 Stk. 3. I godkendelsen kan der fastsættes en frist for den  

 tidligste eller seneste udnyttelse af godkendelsen.
 § 17. Godkendelsesmyndigheden kan ændre godkendelsens vilkår og  

 give påbud, hvis det er begrundet i hensynet til miljø, natur eller sundhed,  

 eller hvis der er udviklet renere teknologi, mindre forurenende  

 produktionsmetoder eller bedre rensningsformer.
Stk. 2. I indtil 4 år efter en godkendelse er givet, kan  

 godkendelsesmyndigheden kun give påbud eller forbud, hvis, 1) der er fremkommet nye oplysninger om den genetisk modificerede  

 organismes skadelige virkning, 2) den genetisk modificerede organisme medfører uønskede virkninger på  

 miljø, natur, eller sundhed, der ikke kunne forudses, da godkendelsen blev  

 givet, eller 3) påvirkningen af miljø, natur eller sundhed i øvrigt går ud over det,  

 som blev lagt til grund ved godkendelsen.
 Stk. 3. Godkendelsesmyndigheden kan umiddelbart nedlægge forbud,  

 hvis den genetisk modificerede organisme medfører overhængende fare for  

 miljø, natur eller sundhed.
Stk. 4. Godkendelsesmyndigheden kan revidere vilkårene for en  

 virksomheds godkendelse eller tilladelse for at forbedre virksomhedens  

 kontrol med egen udledning eller overførsel (egenkontrol) eller opnå et mere  

 hensigtsmæssigt tilsyn.
Bestemmelser i påbud kan revideres på tilsvarende  

 måde.
 Stk. 5. Godkendelsesmyndigheden kan midlertidigt begrænse eller  

 forbyde anvendelsen og salg af genetisk modificerede organismer, der er  

 godkendt efter reglerne i § 9, stk. 2 og 3, såfremt der er berettiget grund  

 til at formode, at de genetisk modificerede organismer udgør en risiko for  

 miljø, natur og sundhed.
 § 18. Den, der er ansvarlig for virksomhed, der kan give anledning  

 til udledning eller overførsel af genetisk modificerede organismer til  

 omgivelserne, skal efter anmodning fra kommunalbestyrelsen, amtsrådet eller  

 miljøministeren give alle oplysninger, herunder om økonomiske og  

 regnskabsmæssige forhold, som har betydning for administrationen af denne  

 lov.
Stk. 2. Kommunalbestyrelsen, amtsrådet eller ministeren kan  

 herunder påbyde den ansvarlige for egen regning at 1) foretage prøveudtagning, analyser og målinger af de genetisk  

 modificerede organismer, der udledes eller overføres til omgivelserne, 2) foretage prøveudtagning og analyser af materialer og produkter, der  

 anvendes eller behandles, samt af eventuelle affaldsstoffer, 3) klarlægge årsagerne til eller virkningerne af en stedfunden udledning  

 eller overførsel af genetisk modificerede organismer til omgivelserne, og 4) klarlægge, hvordan følgerne af udledningen eller overførslen afhjælpes  

 eller forebygges.
 § 19. Miljøministeren kan fastsætte gebyrer til helt eller delvis  

 dækning af myndighedernes udgifter ved behandling af godkendelsessager,  

 undersøgelser, tilsyn og kontrol.
Kapitel 3 Tilsyn § 20. Tilsynsmyndigheden fører tilsyn med, at 1) loven og de regler, der er fastsat med hjemmel i loven, overholdes, 2) påbud og forbud efterkommes, og 3) vilkår fastsat i forbindelse med godkendelser overholdes.
 Stk. 2. Miljøministeren kan fastsætte regler om, at tilsynet  

 udføres af amtsrådet, kommunalbestyrelsen eller af andre myndigheder.
 § 21. Tilsynsmyndigheden skal foranledige et ulovligt forhold  

 lovliggjort, medmindre forholdet har underordnet betydning.
§ 22. I de i § 21 nævnte situationer skal tilsynsmyndigheden  

 meddele den for forholdet ansvarlige, at det ulovlige forhold skal bringes  

 til ophør.
I den forbindelse kan tilsynsmyndigheden 1) forbyde aktiviteten, 2) påbyde den ansvarlige i videst muligt omfang at genoprette den  

 hidtidige tilstand, og 3) lade påbudte foranstaltninger udføre for den ansvarliges regning, når  

 den fastsatte frist er udløbet.
 § 23. I tilfælde afoverhængende, alvorlig fare for sundheden og i  

 tilfælde, hvor øjeblikkeligt indgreb i øvrigt er påkrævet, foretager  

 tilsynsmyndigheden det nødvendige uden påbud og for den ansvarliges regning.
 Stk. 2. Der er udpantningsret for udgifter, som myndigheden har  

 krav på at få dækket efter § 22, nr. 3, og § 23, stk. 1.
 § 24. Den, der efter §§ 7-13 er ansvarlig for forhold eller  

 indretninger, skal straks underrette tilsynsmyndigheden og  

 embedslægeinstitutionen om alle driftsforstyrrelser eller uheld, der kan  

 medføre udledning eller overførsel af genetisk modificerede organismer, som  

 kan være til skade for miljø, natur eller sundhed eller indebære fare herfor.
 Stk. 2. Underretning efter stk. 1 bevirker ingen indskrænkning i  

 den ansvarliges pligt til at søge følgerne af driftsforstyrrelser eller uheld  

 effektivt afværget eller forebygget, ligesom det ikke fritager for  

 forpligtelsen til i videst muligt omfang at genoprette den hidtidige  

 tilstand.
 § 25. Miljøministeren kan fastsætte nærmere regler for  

 tilsynsmyndighedernes udøvelse af tilsynsvirksomhed.
 Stk. 2. Ministeren kan fastsætte nærmere regler om, at  

 kommunalbestyrelserne og amtsrådene skal indsende indberetninger om deres  

 tilsynsvirksomhed, herunder om resultaterne af målinger og undersøgelser,  

 samt fastsætte regler om indberetningernes form.
Kapitel 4 Administrative bestemmelser § 26. Afgørelser efter denne lov meddeles skriftligt til den  

 eller de for de pågældende forhold ansvarlige.
Stk. 2. Afgørelser meddeles samtidig skriftligt til 1) klageberettigede personer, institutioner, organisationer og  

 myndigheder, jf. § 30, og 2) andre berørte myndigheder.
 Stk. 3. Underretning til de i stk. 2, nr. 1, nævnte privatpersoner  

 kan finde sted ved offentlig annoncering.
 § 27. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren.
Stk. 3. Efter forhandling med den pågældende minister kan  

 miljøministeren fastsætte regler om andre myndigheders eller institutioners  

 medvirken ved varetagelsen af opgaver efter loven.
Stk. 1 og 2 finder  

 tilsvarende anvendelse.
 Stk. 4. I Københavns og Frederiksberg kommuner udøver  

 kommunalbestyrelsen de opgaver, som loven henlægger til amtsrådene eller som  

 henlægges til amtsrådene i henhold til regler fastsat med hjemmel i loven.
 § 28. Miljøministeren kan i konkrete sager af mere vidtrækkende  

 betydning bestemme, at afgørelser efter loven skal træffes af ministeren i  

 stedet for amtsrådet.
 Stk. 2. Ministeren kan pålægge amtsrådene og kommunalbestyrelserne  

 at tage spørgsmål, herunder konkrete sager, omfattet af loven og regler  

 fastsat med hjemmel i loven, op til behandling og afgørelse.
 Stk. 3. Miljøministeren kan på eget initiativ tage en afgørelse,  

 der er truffet af en kommunalbestyrelse eller et amtsråd, op til nærmere  

 undersøgelse og afgørelse.
 § 29. Hvis det skønnes nødvendigt, har miljømyndighederne og  

 personer, der af tilsynsmyndigheden er bemyndiget hertil, til enhver tid mod  

 behørig legitimation og uden retskendelse adgang til offentlige og private  

 ejendomme og lokaliteter for at udøve de beføjelser, loven eller regler  

 fastsat med hjemmel i loven tillægger dem.
Stk. 2. Politiet yder bistand hertil.
Justitsministeren kan efter  

 forhandling med miljøministeren fastsætte nærmere regler herom.
Stk. 3. Miljømyndighederne kan udtage prøver til nærmere  

 undersøgelse af de genetisk modificerede organismer.
Udtagning af sådanne  

 prøver sker uden vederlag, ligesom den, der besidder genetisk modificerede  

 organismer, uden vederlag efter anmodning skal udtage, emballere og forsende  

 prøver til undersøgelse efter tilsynsmyndighedens nærmere bestemmelse.
 Stk. 4. I forbindelse med de i stk. 1 og 3 nævnte tilfælde skal  

 den ansvarlige og beskæftigede personer yde miljømyndighederne fornøden  

 vejledning og hjælp.
Kapitel 5 Klage § 30. Afgørelser i henhold til denne lov og regler fastsat med  

 hjemmel i loven kan påklages af 1) afgørelsens adressat, 2) enhver, der har en indiviuel, væsentlig interesse i sagens udfald, og 3) berørte amtsråd og kommunalbestyrelser.
 Stk. 2. Embedslægeinstitutionen, Danmarks Naturfredningsforening,  

 Danmarks Sportsfiskerforbund, Danmarks Havfiskeriforening og Dansk  

 Fiskeriforening kan påklage afgørelser efter § 8, efter § 17 vedrørende  

 virksomhed, der er omfattet af § 8, og afgørelser efter § 32.
 Stk. 3. Forbrugerrådet og Arbejderbevægelsens Erhvervsråd kan  

 påklage afgørelser efter §§ 8, 10, 17, stk. 1-4, og 32.
§ 31. Klagefristen er 4 uger fra den dag, afgørelsen er meddelt  

 den pågældende.
I tilfælde, hvor offentlig annoncering har fundet sted, jf. §  

 26, stk. 3, regnes klagefristen fra offentliggørelsen, uanset tidspunktet for  

 eventuel individuel underretning.
Hvis klagefristen udløber på en lørdag, en  

 søndag eller en helligdag, forlænges klagefristen til den følgende hverdag.
 Stk. 2. En godkendelse efter § 10 må ikke udnyttes før udløbet af  

 klagefristen.
 Stk. 3. Klage over en meddelt godkendelse efter § 10 har  

 opsættende virkning, indtil klagemyndighedens afgørelse foreligger, eller  

 klagemyndigheden bestemmer andet.
 Stk. 4. I godkendelser efter § 8 kan godkendelsesmyndigheden  

 samtidig bestemme, at godkendelsen ikke må udnyttes, før klagefristen er  

 udløbet, og at godkendelsen, hvis den påklages inden for klagefristen, ikke  

 må udnyttes, før klagemyndighedens afgørelse foreligger.
 Stk. 5. Miljøministeren kan fastsætte nærmere regler om den  

 opsættende virkning efter stk. 4, herunder om, at godkendelsesmyndighedens  

 afgørelse herom ikke kan påklages til anden administrativ myndighed.
 Stk. 6. En klage over et påbud eller forbud har opsættende  

 virkning, indtil klagemyndighedens afgørelse foreligger, eller  

 klagemyndigheden bestemmer andet.
Stk. 7. Den myndighed, der træffer afgørelse om påbud eller  

 forbud, kan dog, når særlige grunde taler herfor, samtidig med påbudet eller  

 forbudet bestemme, at dette skal efterkommes uanset klage.
Uanset om denne  

 beslutning påklages, skal påbudet eller forbudet efterkommes, indtil  

 klagemyndigheden bestemmer andet.
 Stk. 8. Klage indgives til den myndighed, der har truffet  

 afgørelsen, og fremsendes herfra til klagemyndigheden ledsaget af det  

 materiale, der er indgået i sagens bedømmelse, jf. dog § 34, stk. 3.
 § 32. Amtsrådets og kommunalbestyrelsens afgørelser efter loven  

 eller regler, der er fastsat med hjemmel i loven, kan påklages til  

 miljøministeren, jf. dog §§ 33 og 27, stk. 2 og 3.
§ 33. Godkendelsesmyndighedens afgørelser efter § 15, stk. 2, kan  

 ikke påklages til anden administrativ myndighed.
Tilsvarende gælder for  

 afgørelser efter § 17, såfremt afgørelsen vedrører en godkendelse efter § 9,  

 stk. 2 og 3.
 Stk. 2. Tilsynsmyndighedens afgørelser efter § 22 kan ikke  

 påklages til anden administrativ myndighed.
 § 34. Det Miljøklagenævn, der er nedsat i henhold til lov om  

 miljøbeskyttelse, er klageinstans for administrative afgørelser i henhold til  

 denne lov i det omfang, det er fastsat i stk. 2. De regler, der er fastsat  

 for Miljøklagenævnets virksomhed i lov om miljøbeskyttelse, finder  

 tilsvarende anvendelse med de ændringer, der følger af reglerne i dette  

 kapitel.
Stk. 2. Til Miljøklagenævnet kan påklages 1) afgørelser efter § 32 truffet af miljøministeren eller en styrelse i  

 henhold til bemyndigelse, og 2) afgørelser efter § 28, stk.1 og 3, truffet af miljøministeren eller en  

 styrelse i henhold til bemyndigelse.
 Stk. 3. Klage indgives direkte til Miljøklagenævnet.
§ 35. Ved behandlingen af klagesager medvirker sagkyndige  

 medlemmer, der beskikkes af miljøministeren for indtil 4 år ad gangen.  

 Antallet af beskikkede medlemmer fastsættes af miljøministeren.
Medlemmerne  

 beskikkes af miljøministeren efter indstilling fra 1) Industrirådet, Arbejderbevægelsens Erhvervsråd, Håndværksrådet,  

 Landbrugsrådet, De Danske Landboforeninger og Danske Husmandsforeninger i  

 forening, 2) Miljøstyrelsen i samarbejde med Skov- og Naturstyrelsen, Danmarks  

 Miljøundersøgelser og Levnedsmiddelstyrelsen.
 Stk. 2. Afgørelser i de enkelte sager træffes af formanden eller  

 en stedfortræder samt 2 eller 4 beskikkede medlemmer med lige mange fra hver  

 af de to grupper, der er nævnt i stk. 1. Afgørelser træffes ved  

 stemmeflerhed.
 Stk. 3. Ministeren kan fastsætte nærmere regler om klagenævnets  

 sammensætning og virksomhed ved behandling af sager i henhold til denne lov.
Kapitel 6 Straffe, ikrafttrædelses- og overgangsbestemmelser § 36. Medmindre højere straf er forskyldt efter den øvrige  

 lovgivning, straffes med bøde den, der:
1) overtræder §§ 6, 7 eller 31, stk. 2, 2) påbegynder eller driver virksomhed omfattet af §§ 8-11 uden  

 godkendelse, 3) tilsidesætter vilkår knyttet til en godkendelse efter loven, 4) undlader at efterkomme et forbud eller påbud efter loven, herunder  

 påbud om at berigtige et ulovligt forhold, 5) undlader at afgive prøver efter § 29, stk. 3, eller at fremkomme med  

 oplysninger efter §§ 15 og 18, 6) undlader at give underretning efter §§ 14, 15, stk. 2, og 24, 7) hindrer udførelsen af selvhjælpshandlinger efter §§ 22, stk. 1, nr. 3,  

 og 23, eller retten efter § 29, eller 8) ved uforsvarlig omgang med genetisk modificerede organismer forvolder  

 skade på miljø, natur eller sundhed eller fremkalder fare herfor.
 Stk. 2. Straffen kan stige til hæfte eller fængsel i indtil 1 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er:
1) forvoldt skade på miljø, natur eller sundhed eller fremkaldt fare  

 herfor, eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
Stk. 3. For overtrædelse af §§ 6, 7, stk. 1 og 2, 8, 9, stk. 1 og  

 2, 10, stk. 1, og 11, stk. 1, kan der pålægges en producent, en importør  

 eller en virksomheds ejer eller bruger bødeansvar, selv om overtrædelsen ikke  

 kan tilregnes denne som forsætlig eller uagtsom.
For bødestraf fastsættes  

 ingen forvandlingsstraf.
 Stk. 4. I regler, der udstedes efter §§ 7, stk. 3 og 4, 10, stk.  

 2, 11, stk. 2, 13, stk. 2,og 14, stk. 2, kan der fastsættes straf af bøde.  

 Det kan endvidere bestemmes, at straffen kan stige til hæfte eller fængsel i  

 indtil 1 år under tilsvarende omstændigheder som anført i stk. 2.
Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
Er overtrædelsen begået af staten, en amtskommune, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, amtskommunen, kommunen eller det kommunale  

 fællesskab bødeansvar.
 Stk. 6. Forældelsesfristen for strafansvaret er 5 år for  

 overtrædelser m.v., som omhandlet i stk. 1, nr. 1 og 3.
§ 37. Sagerne behandles som politisager.
Retsmidlerne i  

 retsplejelovens kapitel 73 kan anvendes i samme omfang som i  

 statsadvokatsager.
 § 38. Loven træder i kraft 23. oktober 1991. Samtidig ophæves lov  

 nr. 288 af 4. juni 1986 om miljø og genteknologi, samt § 26 i lov nr. 192 af  

 29. marts 1989 om ændring af forskellige lovbestemmelser som følge af  

 nedlæggelsen af Hovedstadsrådet.
Stk. 2. Regler udstedt i medfør af den tidligere lov opretholdes,  

 indtil der udstedes nye regler efter denne lov.
Overtrædelse af reglerne  

 straffes efter de hidtil gældende regler.
Stk. 3. Afgørelser truffet efter de hidtil gældende regler bevarer  

 deres gyldighed, indtil der i medfør af loven eller regler udstedt med  

 hjemmel i loven træffes ny afgørelse.
Overtrædelse af sådanne afgørelser  

 straffes efter de hidtil gældende regler.
 Stk. 4. Miljøministeren kan fastsætte overgangsbestemmelser.
§ 39. Loven gælder ikke for Færøerne og Grønland.
Loven kan dog  

 ved kongelig anordning sættes i kraft for Grønland med de afvigelser, som de  

 særlige grønlandske forhold tilsiger.
Bemærkninger til lovforslaget Almindelige bemærkninger 1. Indledning I den gældende lov om miljø og genteknologi, lov nr. 288 af 4. juni 1986,  

 som ændret ved lov nr. 338 af 24. maj 1989, er det i § 36 fastsat, at loven  

 skal optages til revision i folketingsåret 1990-91.
Bestemmelsen blev sat ind i loven, fordi Folketinget inden for en  

 forholdsvis kort årrække ønskede at få lejlighed til at vurdere erfaringerne  

 med loven.
Dette skulle bl.a. ses i lyset af den hastige udvikling, der  

 allerede den gang skete på det genteknologiske område.
Hertil kommer et behov for visse ændringer af loven som følge af, at De  

 Europæiske Fællesskaber den 23. april 1990 vedtog direktiv om indesluttet  

 anvendelse af genetisk modificerede mikroorganismer (90/219/EØF) og direktiv  

 om udsætning af genetisk modificerede organismer (90/220/EØF). (Direktiverne  

 er optrykte som henholdsvis bilag 1 og bilag 2 til lovforslaget). Direktivet  

 om indesluttet anvendelse af genetisk modificerede mikroorganismer er udstedt  

 i medfør af Rom-traktatens art. 130S og skal derfor som mindstemål følges af  

 medlemslandene, mens direktivet om udsætning af genetisk modificerede  

 organismer kræver fuld harmonisering i medlemslandene i medfør af  

 Rom-traktatens art. 100A.
Efter direktivernes ordlyd skal gennemførelsen have  

 fundet sted senest 18 måneder efter vedtagelsen, hvilket vil sige senest den  

 23. oktober 1991.
2. Formålene med EF-direktiverne I henhold til Rom-traktaten skal Fællesskabets foranstaltninger på  

 miljøområdet bygge på princippet om forebyggende indgreb.
Direktivet om  

 udsætning i miljøet af genetisk modificerede organismer bygger på, at  

 foranstaltningerne til indbyrdes tilnærmelse af medlemsstaternes bestemmelser  

 med henblik på gennemførelsen og funktionen af det indre marked skal tage  

 udgangspunkt i et højt beskyttelsesniveau i hele fællesskabet, for så vidt  

 angår sundhed og sikkerhed samt miljø- og forbrugerbeskyttelse.
Endvidere er  

 det i direktivet om indesluttet anvendelse bl.a. fremhævet, at dets formål er  

 at bevare, beskytte og forbedre miljøet samt beskytte menneskers sundhed.
 De to direktiver omhandler henholdsvis »indesluttet anvendelse«  

 af genetisk modificerede mikroorganismer og »udsætning i miljøet«  

 af genetisk modificerede organismer.
 Ved »indesluttet anvendelse« forstås i denne sammenhæng enhver  

 operation, hvor mikroorganismer modificeres genetisk eller hvor sådanne  

 genetisk modificerede mikroorganismer dyrkes, oplagres, anvendes,  

 transporteres, destrueres eller bortskaffes, og hvor der anvendes fysiske  

 barrierer eller en kombination af fysiske barrierer og kemiske og/eller  

 biologiske barrierer til at begrænse deres kontakt med mennesker og miljø.
 Direktivet fremhæver, at hvis der i en medlemsstat ved indesluttet  

 anvendelse sker udslip til miljøet af levende mikroorganismer, kan disse  

 formere sig og spredes over landegrænser og derved få konsekvenser for andre  

 medlemsstater.
Indesluttet anvendelse af genetisk modificerede mikroorganismer bør derfor  

 foregå på en sådan måde, at de negative virkninger for menneskers sundhed og  

 miljøet begrænses.
Dette indebærer, at der lægges særlig vægt på forebyggelse  

 af uheld og kontrol med spild.
 Ved »udsætning i miljøet« forstås i denne sammenhæng enhver  

 tilsigtet overførsel til miljøet af en genetisk modificeret organisme eller  

 en kombination af genetisk modificerede organismer uden brug af  

 indeslutningsforanstaltninger.
Direktivet fremhæver, at det for levende organismer gælder, at hvad enten  

 de udsættes i miljøet i små eller store mængder til forsøgsformål eller som  

 kommercielle produkter, så kan de formere sig i miljøet og overskride  

 landegrænser og derved få konsekvenser for andre medlemsstater.
Beskyttelse  

 af menneskers sundhed og miljøet kræver derfor, at der lægges særlig vægt på  

 at forebygge og kontrollere risici i tilknytning til udsætning af genetisk  

 modificerede organismer i miljøet.
3. Formålet med lovforslaget Loven om miljø og genteknologi, lov nr. 288 af 4. juni 1986, har nu været  

 i kraft i godt 4 år.
Loven blev ved lov nr. 338 af 24. maj 1989 ændret, idet  

 der bl.a. var behov for at bringe reglerne for genteknologiske forsøg i stor  

 skala i overensstemmelse med de regler, der er gældende for forskning i  

 laboratorier.
Endvidere var der behov for, at ophæve den opsættende virkning  

 af klage m.v. i produktionssager, og derved bringe loven i overensstemmelse  

 med reglerne på miljøbeskyttelsesområdet.
Danske virksomheder har i den periode, loven har virket, udviklet en række  

 nye produkter ved brug af genteknologi.
Dette har betydet, at der i  

 forbindelse med administrationen af loven er opsamlet konkret viden og  

 erfaring om risikovurdering ved anvendelse af genteknologi, således at  

 genteknologiens positive muligheder, herunder mulighederne for at basere den  

 mere forurenende del af den traditionelle kemiske industri på anvendelse af  

 genteknologi, kan fremmes på en miljømæssig forsvarlig måde.
 Miljøministeriet vurderer på baggrund af administrationen, at loven har  

 fungeret tilfredsstillende, og lovforslagets formål er derfor at få  

 gennemført de to EF-direktiver, samt at få harmoniseret loven med forslaget  

 til den ny miljøbeskyttelseslov.
 Lovforslagets udgangspunkt er fortsat at anvendelse af genteknologi kræver  

 forudgående miljømæssig vurdering af myndighederne, således at sikring af  

 miljø, natur og sundhed i forbindelse med genteknologi fortsat varetages i  

 relation til forskning, storskalaforsøg, produktion, udsætning og produkter.
4.Lovforslagets hovedindhold De vigtigste ændringer, der følger af lovforslaget er for det første, at  

 definitionerne på genteknologi er tilpasset direktivet om indesluttet  

 anvendelse af genetisk modificerede mikroorganismer og direktivet om  

 udsætning i miljøet af genetisk modificerede organismer.
Dernæst kommer, at  

 der som følge af direktivet om indesluttet anvendelse er foretaget en række  

 tilpasninger, mens udsætningsdirektivet er gennemført i overensstemmelse med  

 sit indhold, således at markedsføring af produkter, der er godkendt i et  

 andet EF-land efter direktivets regler, kan ske her i landet uden yderligere  

 godkendelse.
Det danske ønske om at kunne tilgodese hensynet til særlige  

 danske miljø-, natur- og sundhedsmæssige forhold er dog præciseret i  

 lovslaget.
Endelig er lovforslaget tilpasset forslag til lov om  

 miljøbeskyttelse, og herunder er princippet om renere teknologi således også  

 indarbejdet i forslaget.
Definitioner Tilpasningen af definitionerne har medført, at lovens område er udvidet i  

 forhold til den nuværende lov.
Udvidelsen medfører, at nogle metoder, der  

 benyttes til indføring af naturligt forekommende arvemateriale ved processer,  

 der ikke er naturlige, vil være omfattet af lovforslaget.
Definitionsmæssigt  

 er dette en udvidelse af lovens område.
Det forventes dog ikke at få nogen  

 nævneværdig betydning i praksis, da de teknikker, lovområdet suppleres med,  

 ikke almindeligvis benyttes i forskning og industri ved undersøgelser og  

 fremstilling af genetisk modificerede organismer.
Direktivernes definitioner på genetisk modificerede organismer er i  

 direktiverne præciseret ved anvendelse af detaljerede tekniske beskrivelser.  

 Det er derfor ikke fundet hensigtsmæssigt at anvende direktivernes  

 definitioner direkte i lovforslagets tekst.
Definitionerne er således  

 omskrevet i en mere tilgængelig form, men det præciseres, at de under alle  

 omstændigheder vil blive anvendt i fuld overensstemmelse med  

 udsætningsdirektivets (90/220/EØF) definitioner og område.
Den detaljerede  

 tekniske beskrivelse af definitionerne fremgår af lovforslagets bemærkninger  

 til § 2.
Endelig skal det nævnes, at lovforslagets definitioner og  

 anvendelsesområde følger det bredere anvendelsesområde, der fremgår af  

 udsætningsdirektivet, som dækker alle organismetyper.
Hvorimod direktivet om  

 indesluttet anvendelse, der som mindstemål skal følges af medlemsstaterne,  

 alene dækker mikroorganismer.
Lovforslaget omfatter derfor ved den bredere  

 definition også indesluttet anvendelse af planter og dyr.
 Indesluttet anvendelse.
 Direktivet om indesluttet anvendelse skelner mellem gruppe I-organismer,  

 som er lavrisikoorganismer, og gruppe II-organismer, som er mere  

 risikoprægede organismer.
 I henhold til direktivet om indesluttet anvendelse kræves der for gruppe  

 I-organismer anmeldelse og for gruppe II-organismer godkendelse af anlæggene.  

 Hertil kommer en anmeldelsesordning/godkendelsesordning for projekter alt  

 efter projektets omfang med 60 henholdsvis 90 dages reaktionstid fra den  

 pågældende myndighed, forinden projektet må påbegyndes.
 For så vidt angår den del af loven, som administreres af  

 Arbejdsministeriet gennemføres anmeldelses-/godkendelsesordningen i  

 forbindelse med en ændring af Arbejdsministeriets bekendtgørelse nr. 578 af  

 1. september 1987 med senere ændringer.
Herudover har Miljøministeriet etableret et udredningsarbejde for at  

 undersøge mulighederne for at etablere en anmeldelsesordning for visse  

 produktionssager.
Det indebærer bl.a., at der skal foretages en afgrænsning  

 af begreberne lavrisikoorganismer og lavrisikoproduktioner.
Når dette arbejde  

 er afsluttet, vil miljøministeren med Folketinget drøfte en sådan ordning i  

 Danmark, idet der i nærværende lovforslag allerede er skabt den fornødne  

 hjemmel til en indførelse heraf.
Forsøgsudsætning og markedsføring I direktivet om udsætning i miljøet af genetisk modificerede organismer  

 sondres der mellem på den ene side forsøgsudsætning (udsætning i forsknings-  

 og udviklingsøjemed og ethvert andet øjemed end markedsføring) og på den  

 anden side markedsføring af produkter bestemt til efterfølgende udsætning.  

 Direktivet fastslår, at alt, hvad der ikke er indesluttet anvendelse, er  

 udsætning.
Ved markedsføring forstås i direktivet en forsyning af eller  

 stillen til rådighed for trediemand af genetisk modificerede organismer.
Princippet om at udsætning skal ske efter en trinvis fremgangsmåde gælder  

 fortsat, idet dette princip nu også er fastsat i direktivet.
Udsætning af  

 genetisk modificerede organismer skal herefter afprøves ved  

 forsøgsudsætninger i lille skala, og herefter ved udsætning i stor skala,  

 hvorefter der eventuelt kan gives en godkendelse til markedsføring.
For hvert  

 forsøgstrin indsamles oplysninger til bedømmelse af de miljø- og  

 sundhedsmæssige konsekvenser.
Disse oplysninger er afgørende for, hvorvidt  

 det er muligt at gå til næste trin i udsætningsforløbet.
 Endvidere er det også faslagt i direktivet, at der skal ske en »sag  

 for sag vurdering«.
Godkendelse til forsøgsudsætning af genetisk modificerede organismer er  

 efter direktivet en national afgørelse.
Ved direktivet gennemføres imidlertid  

 en pligt til at underrette de øvrige EF-lande om ansøgninger, hvorefter disse  

 kan komme med bemærkninger til ansøgningen om forsøgsudsætning.
Det betyder,  

 at Danmark i fremtiden vil modtage informationer om de forsøg, der  

 gennemføres i de øvrige EF-lande, og at der inden for en frist af 30 dage kan  

 fremsættes bemærkninger hertil.
Dette indebærer endvidere, at ansøgninger om  

 forsøgsudsætninger i Danmark skal sendes til høring i de øvrige EF-lande.
 Godkendelse til markedsføring af genetisk modificerede produkter er efter  

 direktivet underkastet en EF-godkendelsesprocedure.
Godkendelsesproceduren indebærer, at en ansøgning indledningsvis behandles  

 i det EF-land, hvortil ansøgningen er fremsendt.
Det pågældende land skal  

 inden for en frist af 90 dage behandle ansøgningen, og såfremt myndighederne  

 finder, at produktet bør kunne markedsføres i EF-landene, fremsendes  

 ansøgningen, samt en udtalelse, der indeholder forslag til vilkår for en  

 godkendelse, til Kommissionen.
Kommissionen rundsender straks dette materiale  

 til de nationale myndigheder i de øvrige EF-lande.
De nationale myndigheder  

 har herefter 60 dage til at komme med begrundede indsigelser mod ansøgningen  

 og de udtalelser og forslag til vilkår for godkendelsen, som er fremsendt.
 Hvis der ikke er modtaget indsigelser inden fristens udløb, kan den  

 genetisk modificerede organisme markedsføres i medlemsstaterne i  

 overensstemmelse med godkendelsens vilkår.
Såfremt et eller flere medlemslande inden fristens udløb kommer med  

 begrundede indsigelser, forelægger Kommissionen et forslag om afgørelse for  

 den komite, som er nedsat til at bistå Kommissionen.
Revisionskomiteen kan  

 med kvalificeret flertal vedtage Kommissionens forslag til afgørelse.
Hvis  

 der er uoverensstemmelse mellem Kommissionen og det kvalificerede flertal i  

 komiteen, forelægges sagen for Rådet, der træffer afgørelse med kvalificeret  

 flertal.
Såfremt Rådet og Kommissionen inden for en frist på 3 måneder ikke  

 kan opnå enighed er Kommissionens forslag til afgørelse gældende.
Som følge af direktivet er den gældende lovs forbudsbestemmelse foreslået  

 ændret til en godkendelsesbestemmelse, og således at en fælles  

 markedsføringsgodkendelse i EF vil træde i stedet for en national afgørelse.  

 En godkendelse kan enten allerede i godkendelsesfasen eller sidenhen vise sig  

 at stride mod afgørende miljøhensyn.
Efter Rom-traktatens artikel 100 A, stk.  

 4 er det muligt, at en stat kan håndhæve miljøbeskyttelsesinteresser.
I  

 direktivet om udsætning er der i artikel 16 en bestemmelse, hvorefter de  

 nationale myndigheder efter at godkendelse er givet, midlertidigt kan  

 begrænse eller forbyde en fortsat anvendelse af de genetisk modificerede  

 organismer.
Disse beføjelser er gennemført i forslaget i henholdsvis § 9,  

 stk. 4 og § 17.
Forholdet til miljøbeskyttelsesloven Ved nærværende forslag er tilstræbt den samme opbygning som forslaget til  

 lov om miljøbeskyttelse, ligesom princippet om renere teknologi er medtaget i  

 forslaget.
Dette har medført en del justeringer i forhold til den gældende  

 lov.
5. Administrative erfaringer med loven Ved den gældende lovs vedtagelse i Folketinget juni 1986 var der ingen  

 erfaringer med udsætning af genetisk modificerede organismer, og det fandtes  

 derfor rigtigst, at udsætninger som udgangspunkt ikke var tilladte.  

 Begrundelsen herfor var, at der manglede en systematisk naturvidenskabelig  

 viden om følgerne af en bevidst udsætning af nye arter i et givent miljø.  

 Internationalt var der også bred enighed om, at udsætning af genetisk  

 modificerede organismer krævede vurdering fra sag til sag.
I den mellemliggende periode er der på verdensplan blevet gennemført over  

 200 udsætningsforsøg med genetisk modificerede organismer.
Cirka en trediedel  

 af disse udsætningsforsøg er sket i Europa.
De hidtidige udsætningsforsøg har  

 primært omfattet genetisk modificerede planter og mikroorganismer, men også  

 virus og enkelte dyr har været forsøgsudsat.
I Danmark er der i 1990 blevet  

 gennemført udsætningsforsøg med 2 forskellige genetisk modificerede  

 sukkerroer.
 Miljøministeriet har siden lovens vedtagelse i 1986 foretaget  

 videnopbygning inden for økologi og sikkerhed i relation til udsætning af  

 genetisk modificerede organismer, og ministeriet har herigennem opbygget  

 viden og ekspertice i vurderingen af eventuelle konsekvenser ved udsætning af  

 genetisk modificerede organismer.
På baggrund af behandlingen af de 2 ansøgninger om udsætning i miljøet af  

 de genetisk modificerede sukkerroer har miljømyndighederne opnået de første  

 vigtige administrative erfaringer.
Dette erfaringsgrundlag skal sammenholdt  

 med den nødvendige tekniske videnopbygning, som ministeriet løbende foretager  

 i disse år, medvirke til en fortsat kvalificeret sagsbehandling af kommende  

 udsætningsansøgninger.
Det skal iøvrigt bemærkes, at Landbrugsministeriets  

 forskningsinstitutioner har opbygget generel viden om anvendelsen af  

 genteknologi på husdyr- og planteområdet.
Statens Planteavlsforsøg deltog  

 således i behandlingen af ansøgningen om udsætning af de genetisk  

 modificerede sukkerroer i 1989.
 På den baggrund er der nu opbygget så megen viden, at det under alle  

 omstændigheder skønnes rigtigst at ændre den gældende forbudsbestemmelse til  

 en godkendelsesbestemmelse, idet dog den gældende praksis for udsætningssager  

 opretholdes.
Der er siden vedtagelsen af loven i 1986 godkendt omkring 20 industrielle  

 produktioner, der for hovedpartens vedkommende har været produktion af  

 industrienzymer.
Produktionen foregår typisk i store anlæg, hvor  

 produktionstankene kan være op til 160 m3.
 Når risikovurderingen har vist, at der ikke vil være effekter på miljøet,  

 er der blevet givet tilladelse til udledning af begrænsede mængder af de  

 genetisk modificerede organismer.
Administrationen af loven har givet myndighederne mulighed for at sikre  

 miljøet og samtidig ikke givet unødigt restriktive vilkår for industriel  

 produktion.
Dette gælder udledninger eller overførsler af såvel  

 mikroorganismer som andre organismer.
 Der er opbygget ekspertise i Miljøministeriet, hvilket har effektiviseret  

 sagsbehandlingen, og myndighedernes sagsbehandlingstid er nu normalt omkring  

 2 måneder.
6. Afgrænsning til anden lovgivning Formålet med dette lovforslag er fortsat alene at sikre miljø, natur og  

 sundhed i relation til det ydre miljø. Der er således ikke tale om  

 beskyttelse af arbejdsmiljø, som sker efter den gældende  

 arbejdsmiljølovgivning.
 Spørgsmålet om husdyrsundhed og plantesundhed i forbindelse med genetisk  

 modificerede organismer henhører under lovgivningen på disse områder, lov nr.  

 814 af 21. december 1988 om husdyrsygdomme og lov om handel med frø, såsæd,  

 læggekartofler og planter, lovbekendtgørelse nr. 798 af 11. december 1987.
 I praksis vil vurderingen af genetisk modificerede organismer derfor  

 skulle finde sted både efter lovforslagets regler og andre ministeriers  

 lovgivning.
 Lovforslaget omhandler ikke anvendelse af genteknologi på mennesker.  

 Området er reguleret ved lov om oprettelse af Etisk Råd, og regulering af  

 visse biomedicinske forsøg, lov nr. 353 af 3. juni 1987, som er ændret ved  

 lov nr. 315 af 16. maj 1990. Loven administreres af Sundhedsministeriet, jf.  

 Kgl. res. af 10. september 1987.
I forbindelse med spørgsmålet om udsætning af genetisk modificerede  

 organismer bemærkes, at den omstændighed, at der er meddelt en generel  

 godkendelse til udsætning naturligvis ikke medfører, at øvrige regler  

 automatisk sættes ud af kraft.
Såfremt der efter anden lovgivning kræves  

 godkendelse, tilladelse e.lign. vil dette naturligvis fortsat være gældende.
7. Hørte myndigheder og organisationer Det foreliggende lovforslag har været genstand for høring af:
 Arbejdsministeriet, Fiskeriministeriet, Forsvarsministeriet,  

 Indenrigsministeriet, Industriministeriet, Justitsministeriet,  

 Landbrugsministeriet, Statsministeriet, Skatteministeriet,  

 Udenrigsministeriet, Undervisningsministeriet, Administrations-og  

 Personaledepartementet, Budgetdepartementet, Sundhedsministeriet,  

 Levnedsmiddelstyrelsen, Sundhedsstyrelsen, Statens Seruminstitut,  

 Direktoratet for Arbejdstilsynet, Skov- og Naturstyrelsen, Danmarks  

 Miljøundersøgelser, Patentdirektoratet, Forbrugerstyrelsen, Akademiet for de  

 Tekniske Videnskaber, Dansk Arbejdsgiverforening, Danmarks  

 Sportsfiskerforbund, Den Danske Dyrlægeforening, Akademikernes  

 Centralorganisation, Håndværksrådet, Samvirkende Købmandsforeninger i DK,  

 Dansk Organisation af Detailhandelskæder, Naturfredningsrådet,  

 Miljøankenævnet, Biologiforbundet, Foreningen af Danske Biologer, Foreningen  

 af Yngre Biologer, Entomologisk Forening, Dansk Ornitologisk forening, Dansk  

 Botanisk Forening, De samvirkende danske Landboforeninger, Danske  

 Husmandsforeninger, Fællesforeningen for Danmarks Brugsforeninger, Dansk  

 Skovforening, Det Danske Hedeselskab, Danmarks Erhvervsgartnerforening, Dansk  

 Fiskeriforening, Friluftsrådet, Greenpeace, Tolvmandsforeningerne, Danmarks  

 Havfiskeriforening, Industrirådet, De Danske Mejeriers Fællesorganisation,  

 Landbrugsrådet, Forbrugerrådet, NOAH, Kommunernes Landsforening, Danmarks  

 Naturfrednings Forening, Amtsrådsforeningen i Danmark, Københavns Kommune,  

 Magistratens 5. afd., Frederiksberg kommune, Landsorganisationen i Danmark,  

 Arbejderbevægelsens Erhvervsråd, Specialarbejderforbundet i Danmark, Kgl.  

 Veterinær- og Landbohøjskole, Industrifagene, Det Danske Handelskammer,  

 Danske Handelsforeningers Fællesorganisation, Det Etiske Råd, Foreningen af  

 Bioteknologiske Industrier i Danmark, Danske Veterinærhygiejnikeres  

 Organisation, Embedslægeforeningen, Forskningsdirektoratet, Friluftsrådet,  

 Gensplejsningsgruppen, Det Genteknologise Råd og De Samvirkende Danske  

 Skovdyrkerforeninger.
 Lovforslaget har desuden været fremsendt til andre, der har fremsat ønske  

 herom.
8. Administrative og økonomiske konsekvenser Miljøministeriet påbegyndte i årene 1983-84 opbygningen af viden på det  

 genteknologiske område.
Denne viden er blevet opbygget nationalt, og ved  

 deltagelse i internationalt arbejde.
I 1985 blev de første godkendelser til  

 anvendelse af genteknologi givet efter miljøbeskyttelsesloven, og fra 1987  

 efter den gældende lov om miljø og genteknologi.
Indtil dato er der givet  

 ca.20 godkendelser til produktion og 2 godkendelser til udsætning i miljøet  

 af genetisk modificerede planter.
Hertil kommer, at Arbejdstilsynet har  

 klassificeret ca. 150 laboratorier.
 For tiden anvendes der på området ca. 27 årsværk inden for ministeriet.
 Ved gennemførelsen af direktivet om udsætning i miljøet af genetisk  

 modificerede organismer må der forventes en væsentlig stigning af sager  

 henholdsvis om forsøgsudsætning i andre EF-lande, sager Danmark vil få til  

 høring, og om markedsføring af genetisk modificerede organismer, hvor Danmark  

 aktivt skal medvirke ved den fælles sagsbehandling i henhold til reglerne i  

 direktivet om udsætning i miljøet af genetisk modificerede organismer.
 Herudover er der i begge direktiverne fastsat regler om, at  

 medlemsstaterne en gang om året til Kommissionen skal fremsende en rapport om  

 henholdsvis sager om indesluttet anvendelse af genetisk modificerede  

 organismer, med angivelse af anvendelse og risici, og en rapport om  

 kontrollen med brugen af alle produkter, der er markedsført i henhold til  

 direktivet om udsætning.
Administrationen af forsøgsudsætninger i hele EF, og specielt reglerne om  

 en fælles godkendelsesordning for markedsføring af genetisk modificerede  

 organismer i hele EF vil, tillige med informationskravet til EF, medføre et  

 behov for yderligere ressourcer.
Inden for Miljøministeriets område skønnes  

 det øgede personalebehov at være 10 årsværk fordelt med 3 til Miljøstyrelsen,  

 3 til Skov- og Naturstyrelsen og 4 til Danmarks Miljøundersøgelser.
Hertil  

 kommer et årligt behov for konsulentbistand på 2-3 mill. kr.
Disse ressourcer  

 vil blive fundet inden for Miljøministeriets eget område.
Inden for  

 Sundhedsministeriets område, hvor Levnedsmiddelstyrelsen administrerer en del  

 af loven skønnes et øget behov for 8 årsværk.
Hertil kommer et årligt behov  

 for konsulentbistand på 2 mill. kr.
Ressourcerne til Sundhedsministeriet vil  

 blive fundet indenfor Sundhedsministeriets område.
Den nærmere  

 ressourcemæssige tilrettelæggelse vil blive drøftet mellem Miljøministeriet  

 og Sundhedsministeriet.
 Som nævnt under bemærkningerne til lovforslagets § 19, foreslås det, at  

 gebyrdækningen inden for området bringes mere i overensstemmelse med de  

 faktiske omkostninger, der er forbundet med administrationen af loven.
 Bemærkninger til de enkelte bestemmelser.
Til § 1 Lovforslagets primære formål er i lighed med gældende lov at varetage  

 miljø-, natur- og sundhedsinteresserne i forbindelse med anvendelse af  

 genetisk modificerede organismer.
Lovforslaget skal således beskytte befolkningen mod sundhedsskadelige  

 virkninger, samt sikre det omgivende miljø, herunder plante- og dyreområder,  

 som er af rekreativ interesse for befolkningen eller som er af  

 naturvidenskabelig, undervisningsmæssig eller historisk interesse.
Dette er  

 også i overensstemmelse meddirektivet om indesluttet anvendelse af genetisk  

 modificerede mikroorganismer og direktivet om udsætning i miljøet af genetisk  

 modificerede organismer, som bygger på princippet om forebyggende indgreb,  

 som har til formål at bevare, beskytte og forbedre miljøet samt beskytte  

 menneskers sundhed.
Til § 2 Definitionen af en genetisk modificeret organisme og afgrænsningen af  

 lovens område ændres for at blive bragt i overensstemmelse med direktivet om  

 udsætning i miljøet af genetisk modificerede organismer.
Direktivet om indesluttet anvendelse har i forhold til direktivet om  

 udsætning et mere begrænset anvendelsesområde, idet førstnævnte alene  

 regulerer anvendelsen af genetisk modificerede mikroorganismer under  

 indesluttede forhold.
Lovforslagets definition og anvendelsesområde følger  

 derfor det bredere anvendelsesområde, der fremgår af udsætningsdirektivet.  

 Herefter er også planter og dyr omfattet.
Det bredere anvendelsesområde vil  

 også betyde, at de to undtagelser, der er anført i direktivet om indesluttet  

 anvendelse, bilag I.B. pkt. 2 og 4, ikke har betydning for lovforslagets  

 anvendelsesområde.
Af forståelsesmæssige årsager er udsætningsdirektivets definitioner  

 omskrevet til brug for lovteksten.
Den præcise beskrivelse af en  

 »genetisk modificeret organisme« (GMO) fremgår af artikel 2 og  

 bilag 1 i direktivet.
 Efter en sammenskrivning fremgår følgende:
En genetisk modificeret organisme (GMO) er en organisme, hvori det  

 genetiske materiale er blevet ændret på en måde, der ikke forekommer  

 naturligt ved formering og/eller naturlig rekombination.
Inden for rammerne  

 af denne definition forekommer genetisk modifikation i det mindste ved  

 anvendelse af:
 1) Rekombinant DNA-teknikker, hvorved forstås dannelse af nye  

 kombinationer af genetisk materiale ved indføring af nukleinsyremolekyler,  

 der på en eller anden måde er fremstillet uden for cellen i et virus, i  

 bakterieplasmider eller i et andet vektorsystem således, at de kan  

 inkorporeres i en værtsorganisme, hvor de ikke naturligt forekommer, men hvor  

 de fortsat kan formere sig. (Rådets henstilling 82/472/EØF).
2) Teknikker til direkte indføring i en organisme af arvemateriale, der er  

 præpareret uden for organismen, herunder mikroinjektion, makroinjektion og  

 mikroindkapsling, 3) Cellefusions- (herunder protoplastfusions-) eller  

 hybridiseringsteknikker, hvor levende celler med nye kombinationer af  

 genetisk arvemateriale dannes ved fusion af to eller flere celler ved hjælp  

 af metoder, der ikke forekommer naturligt.
 Følgende teknikker betragtes ikke som førende til genetisk modifikation,  

 for så vidt de ikke indebærer brug af rekombinant DNA-molekyler eller GMO'er:
1) Befrugtning in vitro, 2) Konjugation, transduktion, transformation eller enhver anden naturlig  

 proces, 3) Polyploidiinduktion.
 Direktivet finder ikke anvendelse på organismer, som er fremstillet ved  

 anvendelse af følgende teknikker til genetisk modifikation, forudsat at de  

 ikke indebærer brug af GMO'er som recipient- eller forældreorganismer:
1) Mutagenese, 2) Cellefusion (herunder protoplastfusion) af planteceller, når de  

 fremstillede organismer også kan frembringes ved traditionelle  

 formeringsmetoder.
Til § 3 Den territoriale afgrænsning udvides til at omfatte søterritoriet i  

 overensstemmelse med det fremsatte forslag til naturbeskyttelseslov.
Til § 4 Bestemmelsen svarer til den gældende lovs § 5, idet bestemmelsen i stk. 2  

 dog er udvidet således, at affaldshåndtering medregnes i  

 produktionsprocessen.
Bestemmelsen tænkes dog ikke anvendt på genetisk  

 modificerede organismer, der er godkendt til udsætning i forbindelse med  

 markedsføring, idet denne godkendelse normalt vil indeholde vilkår for de  

 forhold, der er omfattet af § 4.
Til § 5 Bestemmelsen svarer til den nugældende lovs § 6. Som følge af EF's indre  

 marked er det i forhold til den gældende lov præciseret, at bestemmelsen  

 alene tager sigte på eksport uden for EF.
Til § 6 I henhold til gældende lovs § 8 er lovforslagets § 6 udvidet til også at  

 omfatte transport, udsætning og markedsføring.
Herudover er gældende lovs regel om »må ikke« ændret til  

 »må kun«.
Herefter må genetisk motificerede organismer kun  

 fremstilles, anvendes, importeres, transporteres, udsættes, sælges eller  

 markedsføres, såfremt der er opnået en godkendelse hertil.
I den  

 administrative sagsbehandling medfører dette ingen ændringer, idet der  

 fortsat vil blive lagt vægt på, at myndighederne får mulighed for at gennemgå  

 alle relevante oplysninger, forinden sagen færdigbehandles.
Et højt  

 beskyttelsesniveau for miljø, natur og sundhed vil således blive opretholdt.
Til § 7 Bestemmelsens ordlyd svarer stort set til ordlyden i den gældende lovs §  

 9, og bestemmelsen tilsigter alene, at forskning med genteknologi skal ske  

 under betingelser, som sikrer miljø, natur og sundhed i tilfælde af udslip  

 eller udledning af genetisk modificerede organismer.
Arbejdstilsynet  

 varetager sager vedrørende anmeldelse og godkendelse af laboratorier,  

 storskalaanlæg, forskningsprojekter og storskalaforsøg.
I en række  

 godkendelsessager afgøres sagerne først efter forhandling med Miljøstyrelsen.
Forskning må kun ske i laboratorier, der er godkendt, og det vil sige  

 klassificeret efter Arbejdsministeriets bekendtgørelse om genteknologi og  

 arbejdsmiljø (bekendtgørelse nr. 578 af 1. september 1987 som ændret ved  

 bekendtgørelse nr. 355 af 29. maj 1989 og bekendtgørelse nr. 649 af 1.  

 oktober 1989). Efter bekendtgørelsens bestemmelser skal et laboratorium  

 klassificeres, forinden det må tages i anvendelse til genteknologisk  

 forskning.
Laboratorierne inddeles i 4 klasser afhængig af risici ved de  

 genteknologiske projekter, der skal udføres i laboratoriet.
Alle laboratorier skal klassificeres, og der vil i klassifikationen være  

 krav til såvel laboratoriearbejdets udførelse som lokalernes indretning.
Der  

 gives ikke godkendelser til udledninger eller overførsler af genetisk  

 modificerede organismer til miljøet.
 Der er indtil nu klassificeret ca. 150 laboratorier, hvoraf langt  

 hovedparten benyttes til projekter, der kan karakteriseres under gruppen  

 uproblematiske og risikofrie.
Ifølge direktivet om indesluttet anvendelse af genetisk modificerede  

 mikroorganismer stilles der krav til såvel anlæg som til de projekter, der  

 ønskes gennemført.
Direktivet, der som mindstemål skal følges af  

 medlemslandene, fastlægger følgende procedure:
Anlæg Direktivet deler organismerne op i 2 grupper efter risiko.
 Anlæg til forskning med gruppe I-organismer skal anmeldes, og arbejdet kan  

 påbegyndes 90 dage efter anmeldelsen eller tidligere efter aftale med den  

 kompetente myndighed.
 Anlæg til forskning med gruppe II-organismer skal altid godkendes.
Projekter a.
For forskning, udvikling eller ikke-industrielle eller  

 ikke-kommercielle operationer af mindre omfang (under 10 liter) skal brugere  

 af gruppe I-organismer selv registrere ved at føre protokol over det udførte  

 arbejde.
b.
For forskning, udvikling eller ikke-industrielle eller  

 ikke-kommercielle operationer af mindre omfang (under 10 liter) skal brugere  

 af gruppe II-organismer indgive anmeldelse herom til vedkommende myndighed.
c.
Storskalaforsøg (over 10 liter) med gruppe I-organismer skal anmeldes.
d.
Storskalaforsøg (over 10 liter) med gruppe II-organismer kræver  

 forudgående godkendelse.
 Projekter, der er anmeldt i henhold til ovenstående regler (punkt b og c)  

 kan finde sted 60 dage efter indsendelse af anmeldelsen, medmindre  

 vedkommende myndighed har givet anden besked.
Storskalaforsøg med gruppe II-organismer (punkt d) kan som nævnt ikke  

 finde sted uden vedkommende myndigheds samtykke.
Afgørelsen skal meddeles  

 skriftligt af myndigheden senest 90 dage efter indsendelse af anmeldelsen.
Lovforslagets § 7, stk. 3 og 4 svarer til gældende lovs § 9, stk. 3 og 4  

 og administreres af Miljøministeriet.
Ud over at udstillinger og  

 informationsformidling m.v. af genetisk modificerede organismer nu er  

 medtaget i bestemmelsen i stk. 4, er reglerne identiske med gældende lovs §  

 9, stk. 3 og 4. For så vidt angår udledninger er der fra lovens vedtagelse i  

 1986 og til i dag ikke givet sådanne tilladelser.
Den gældende lovs § 9, stk. 4, har, siden loven trådte i kraft, været  

 administreret af Levnedsmiddelstyrelsen og fra 1. juli 1989 af  

 Miljøstyrelsen.
Der er givet tilladelser til undervisningsforsøg på  

 universiteter og højere læreanstalter, på tekniske skoler samt i gymnasiet og  

 HF.
Tilladelserne er givet til specifikt ansøgte forsøg, og der er i  

 tilladelserne stillet krav om, at forsøgene udføres under nærmere beskrevne  

 sikkerhedsforskrifter.
Tilladelserne har hovedsageligt været tidsbegrænsede,  

 og med angivelse af, hvor fosøgene må finde sted.
I 1988 blev der givet  

 tilladelse til, at biologilærere i gymnasiet og HF med en nødvendig  

 mikrobiologisk baggrund i deres undervisning må anvende 2 standardforsøg, som  

 er beskrevet i bogen »Eksperimentel Genteknologi«.
I samme bog er  

 også anført sikkerhedsreglerne.
Disse forsøg skal anmeldes til  

 Undervisningsministeriet.
Ifølge artikel 8 i direktiv om indesluttet anvendelse af genetisk  

 modificerede mikroorganismer skal brugeren, når der første gang i et anlæg  

 ønskes foretaget en indesluttet anvendelse af genetisk modificerede  

 mikroorganismer, forelægge myndighederne en anmeldelse.
Anmeldelsen skal  

 indeholde en række nærmere anførte oplysninger, såsom navn på den ansvarlige  

 person, anlæggets beliggenhed, beskrivelse af projektet og et resume af  

 risikovurderingen.
 Den hidtidige administration af § 9, stk. 4, svarer ikke på alle punkter  

 til direktivets krav, men en ændring af den administrative praksis på området  

 kan bringe praksis i overensstemmelse hermed.
 Som en nyskabelse foreslås det, at udstillinger m.v. af genetisk  

 modificerede organismer i særlige tilfælde skal kunne tillades uden for  

 klassificerede laboratorier, uden at dette kræver en egentlig godkendelse til  

 udsætning efter forslagets § 9.Reglen tænkes anvendt i de situationer, hvor  

 der ansøges om at måtte udstille en genetisk modificeret organisme, og hvor  

 det er konstateret, at dette kan ske forsvarligt.
Til § 8 Bestemmelsen svarer til den nugældende lovs § 10 og har som formål at  

 skabe sikkerhed for, at udledninger eller overførsel til miljøet af genetisk  

 modificerede organismer fra produktionsvirksomhed risikovurderes og godkendes  

 på forhånd.
Bestemmelsen fastsætter, at produktionen ikke påbegyndes, før der  

 er foretaget en vurdering af, om der foretages udledninger eller  

 overførsel til omgivelserne, og hvad udledningen eller overførslen -  

 tilsigtet som utilsigtet - vil have af konsekvenser for miljø, natur og  

 sundhed.
I EF-direktivet om indesluttet anvendelse af genetisk modificerede  

 mikroorganismer skelnes der mellem godkendelse af anlæg og iværksættelse af  

 produktion.
Produktioner opdeles efter direktiverne i 2 kategorier.
Gruppe I,  

 der betegner lavrisikoproduktioner, og gruppe II, der omhandler mere  

 risikobetonede produktioner, jf. bemærkningerne til forslagets § 7.
Efter direktivet skal der, første gang der i et anlæg ønskes iværksat en  

 produktion med enten gruppe I-organismer eller gruppe II-organismer,  

 indsendes en anmeldelse herom til myndighederne.
Anlæg, hvori der anvendes  

 gruppe I-organismer kan benyttes, såfremt den nationale myndighed ikke har  

 bestemt andet inden 90 dage efter at ansøgningen er indsendt, mens anlæg til  

 gruppe II-organismer skal godkendes skriftligt af myndigheden senest 90 dage  

 efter at ansøgningen er indsendt. 90-dages fristen forlænges dog, såfremt  

 myndighederne anmoder om supplerende oplysninger, eller hvis der foretages  

 offentlig høring.
 Produktioner med genetisk modificerede organismer i gruppe I og II kan  

 herefter iværksættes efter følgende retningslinier:
Gruppe I-organismer skal anmeldes, hvorefter myndighederne har 60  

 dage til behandlingen af ansøgningen.
Hvis myndigheden ikke bestemmer andet,  

 kan virksomheden iværksætte produktionen efter udløbet af fristen.
 Gruppe II-organismer skal anmeldes og godkendes skriftligt senest  

 90 dage efter indsendelsen af ansøgningen.
Indtil videre opretholdes en godkendelsesordning efter stk. 1, men  

 bestemmelsen i forslagets stk. 2 giver miljøministeren mulighed for at  

 fastsætte regler om en anmeldelsesordning i Danmark.
Indførelse af en sådan  

 anmeldelsesordning kræver en afgrænsning af begreberne lavrisikoorganismer og  

 de omstændigheder, som skal gælde ved en lavrisikoproduktion.  

 Miljøministeriet har derfor etableret første fase af et udredningsarbejde med  

 henblik på at få foretaget en afgrænsning af lavrisikoproduktioner og få  

 specificeret en standard for »god storskala produktions praksis«.  

 Bemyndigelsen i stk. 2 vil efter afslutningen på dette udredningsarbejde  

 kunne anvendes til at indføre en ordning, hvorefter produktionsanlæg skal  

 godkendes efter princippet for »god storskala produktions praksis«,  

 og hvor fremtidige produktioner kan iværksættes i et godkendt anlæg efter en  

 anmeldelsesordning.
Denne ordning vil dog kun kunne komme til at omfatte  

 lavrisikoorganismer.
Miljøministeren vil til sin tid forelægge en sådan  

 ordning for Folketingets Miljø- og Planlægningsudvalg til orientering, før  

 ordningen iværksættes.
Ifølge direktivet om indesluttet anvendelse af mikroorganismer fastsættes  

 myndighedernes sagsbehandlingstid til 60 henholdsvis 90 dage.
I henhold til  

 gældende praksis har sagsbehandlingstiden - eksklusive den tid, hvor der  

 anmodes om yderligere oplysninger fra ansøger - ikke oversteget 2 måneder.
En  

 fortsættelse af den nuværende praksis med ca. 2 måneders netto  

 sagsbehandlingstid vil derfor ikke overskride de tidsfrister, direktivet  

 foreskriver.
Til § 9 Bestemmelserne i stk. 1, 2 og 3 er en følge af  

 harmoniseringsbestemmelserne i EF-direktivet om udsætning i miljøet af  

 genetisk modificerede organismer, hvor der er fastlagt forskellige procedurer  

 for godkendelse af udsætning i enten:
- forsknings- og udviklingsøjemed eller i noget andet øjemed end  

 markedsføring, og som fortsat vil være en national afgørelse, eller - markedsføring, som indebærer en fælles EF-godkendelse.
 Forsøgsudsætninger m.v.
Før der træffes afgørelse efter stk. 1 - udsætning i forsknings- og  

 udviklingsøjemed -, skal der sendes et resume af ansøgningen til  

 Kommissionen.
Dette resume videresendes til de andre EF-medlemslande, som  

 inden for en frist på 30 dage kan anmode om yderligere oplysninger eller  

 fremsætte bemærkninger vedrørende ansøgningen.
Miljømyndighederne kan om  

 nødvendigt tage bemærkninger, som andre medlemsstater har fremsat, i  

 betragtning.
I en ansøgning om tilladelse til udsætning af genetisk modificerede  

 organismer til forskning m.m. kan myndighederne acceptere, at der i en  

 ansøgning anmodes om tilladelse til udsætning af forskellige genetisk  

 modificerede organismer på samme lokalitet, såfremt udsætningen har samme  

 formål.
Myndighederne kan ligeledes acceptere, at der i ansøgningen søges om  

 tilladelse til udsætning af en genetisk modificeret organisme på forskellige  

 lokaliteter, såfremt formålet med udsætningen er ens for de forskellige  

 lokaliteter.
Ansøgningen gælder dog alene i en begrænset periode.
Der skal  

 som hidtil indgives en ny ansøgning, såfremt en tidligere godkendt genetisk  

 modificeret organisme påny ønskes udsat.
Efter at myndighederne har modtaget og bekræftet modtagelsen af  

 ansøgningen, skal den kompetente myndighed sikre sig, at ansøgningen er i  

 overensstemmelse med kravene i udsætningsdirektivet, vurdere risici ved  

 udsætningen og om nødvendig udføre prøver eller foretage tilsyn, som måtte  

 være nødvendige i kontroløjemed.
Myndighederne har 90 dage til at behandle  

 ansøgningen.
Ved beregning af 90 dages fristen skal den tid, hvor  

 myndighederne afventer yderligere oplysninger fra ansøgeren eller foretager  

 en offentlig høring, ikke medregnes.
Direktivet om udsætning af genetisk modificerede organismer åbner mulighed  

 for at anvende forenklede procedurer for udsætning i forbindelse med forsøg  

 m.m.
Det er dog en betingelse, at myndighederne finder, at der er opnået  

 tilstrækkelig erfaring med udsætning af disse genetisk modificerede  

 organismer.
Myndighederne skal dog i den forbindelse indgive en anmodning til  

 Kommissionen om anvendelse af sådanne forenklede procedurer for udsætning af  

 disse genetisk modificerede organismer.
Kommissionen træffer i hvert enkelt  

 tilfælde sammen med den i medfør af direktivet nedsatte revisionskomite  

 afgørelse om anvendelse af de forenklede procedurer.
Kriterierne for  

 anvendelse af forenklede procedurer skal bygge på sikkerhed for menneskers  

 sundhed og miljøet og på de foreliggende beviser for denne sikkerhed.
Markedsføring Markedsføring af genetisk modificerede organismer vil normalt altid  

 betragtes, som en udsætning i miljøet.
Markedsføring i stk. 2 omhandler de  

 tilfælde, hvor der i Danmark ansøges om en tilladelse til markedsføring af  

 genetisk modificerede produkter.
Ifølge EF-direktivet om udsætning skal  

 Danmark indenfor en frist på 90 dage behandle ansøgningen, og såfremt de  

 danske myndigheder finder, at produktet bør kunne markedsføres fremsende  

 ansøgningen, samt en udtalelse, der indeholder forslag til vilkår for en  

 godkendelse, til Kommissionen.
Markedsføring i stk. 3 omhandler de tilfælde, hvor en anden EF-stat for  

 første gang i EF agter at godkende en ansøgning fra en virksomhed om at måtte  

 udsætte en bestemt genetisk modificeret organisme eller et produkt, der  

 indeholder en sådan genetisk modificeret organisme.
Efter direktivets  

 bestemmelser skal ansøgerlandet til Kommissionen fremsende et resume af  

 ansøgningen med en erklæring om, på hvilke vilkår landet agter at godkende  

 markedsføringen af produktet.
Kommissionen fremsender herefter resumeet og  

 erklæringen til de øvrige medlemsstater, og såfremt der ikke er fremkommet  

 indsigelser hertil senest 60 dage fra fremsendelsen fra Kommissionen, skal  

 ansøgerlandet skriftligt godkende anmeldelsen.
Ansøgerlandet meddeler dette  

 til samtlige medlemsstater og Kommissionen, og produktet kan herefter  

 markedsføres i alle medlemsstater.
Hvis myndighederne i Danmark eller i en anden EF-stat fremsender  

 begrundede indvendinger, bliver sagen behandlet i den revisionskomite, der i  

 medfør af direktivet er nedsat til at bistå Kommissionen i arbejdet.  

 Kommissionen fremlægger et udkast til afgørelse, og komiteen afgiver en  

 udtalelse om dette udkast med den stemmevægt, som er fastsat i traktatens  

 art. 148, stk. 2. (kvalificeret flertal, hvilket er 54 ud af 76 mulige, heraf  

 har Danmark 3 stemmer). Kommissionen træffer afgørelse, når den er i  

 overensstemmelse med komiteens udtalelse.
Er afgørelsesudkastet ikke i  

 overensstemmelse med komiteens udtalelser, eller hvis der ikke er afgivet  

 nogen udtalelse, forelægger Kommissionen straks Rådet et forslag til de  

 foranstaltninger, der skal træffes.
Rådet træffer ligeledes afgørelse med  

 kvalificeret flertal.
 Har Rådet efter udløbet af en frist på 3 måneder regnet fra forslagets  

 forelæggelse for Rådet ikke truffet nogen afgørelse, vedtages de foreslåede  

 foranstaltninger af Kommissionen.
De nationale myndigheder har som nævnt 60 dage til at behandle en  

 ansøgning, der er indgivet i og behandlet af et andet EF-land.
Ordningen  

 foreslås administreret således, at Kommissionen fremsender ansøgningen med  

 bilag fra det pågældende land til miljøministeren/Miljøstyrelsen, som  

 herefter indhenter faglige risikovurderinger fra henholdsvis Skov- og  

 Naturstyrelsen, Danmarks Miljøundersøgelser, Levnedsmiddelstyrelsen og evt.  

 eksterne konsulenter.
På denne baggrund foretages en bedømmelse af  

 ansøgningen om markedsføring af den genetisk modificerede organisme tillige  

 med det pågældende lands anbefalinger om de vilkår,  

 sikkerhedsforanstaltninger m.v., der skal fastsættes i forbindelse med  

 godkendelsen.
 Det bemærkes, at henvisningen i forslagets § 9, stk. 3 til reglerne om  

 markedsføring, som fastlagt af EF's ministerråd, er de regler, som er fastsat  

 i direktivet om udsætning i miljøet af genetisk modificerede organismer  

 (220/90/EØF), eller de regler, der i henhold til direktivet måtte træde i  

 stedet for disse.
 En fælles EF-godkendelse vil i visse tilfælde kunne frygtes at være for  

 generel i forhold til f.eks. de regionale økologiske forskelle, som  

 forekommer inden for EF, hvorved godkendelsen ikke i tilstrækkelig grad tager  

 de natur- og miljømæssige hensyn, som ville være ønskelige.
 De vidt forskellige naturforhold inden for det samlede EF-område betyder,  

 at genetisk modificerede organismer vil kunne have forskellige konsekvenser  

 ved etablering og spredning, efter i hvilke geografiske regioner og  

 økosystemer de udsættes.
 En fælles EF-godkendelse vil således i visse tilfælde kunne tænkes at  

 indebære særlige ricisi i forhold til miljøet og naturen i Danmark.
 Lovforslaget pointerer derfor miljøministerens mulighed for at forbyde  

 eller pålægge særlige vilkår ved udsætning i forbindelse med markedsføring af  

 genetisk modificerede organismer i Danmark, uanset at disse er godkendt ved  

 den fælles EF-procedure til markedsføring i hele EF.
Beføjelsen i § 9, stk. 4 tænkes anvendt i sådanne situationer, hvor det  

 vurderes, at den fælles EF-godkendelse ikke tager tilstrækkelige hensyn til  

 danske miljø-, natur- og sundhedsforhold.
Bestemmelsen i stk. 4 forventes  

 anvendt førend en markedsføring finder sted i Danmark.
Udnyttelse af reglen  

 forudsættes alene anvendt rent undtagelsesvis og vil blive forelagt til  

 drøftelse i Folketinget.
Bestemmelsen vedrører således ikke  

 sikkerhedsklausulen i direktivet, som muliggør nedlæggelse af et midlertidigt  

 forbud mod markedsføring, såfremt der efter en markedsføring konstateres  

 uforudsete miljømæssige effekter.
Denne sikkerhedsklausul er indbygget i §  

 17.
Definition af udsætning Definitionen på udsætning i forslagets stk. 5 er blevet bragt i  

 overensstemmelse med EF-direktivet om udsætning af genetisk modificerede  

 organismer.
Hvorvidt en bestemt anvendelse af genetisk modificerede  

 organismer betragtes som en udsætning vil dermed afhænge af de  

 indeslutningsforanstaltninger, der forefindes ved anvendelsen af de genetisk  

 modificerede organismer.
Ved indeslutningsforanstaltninger forstås fysiske  

 barrierer, der er faste stationære anlæg, som alene eller i kombination med  

 kemiske og/eller biologiske barrierer begrænser kontakten væsentligt mellem  

 de genetisk modificerede organismer og det omliggende miljø og befolkningen.
Definition af markedsføring I definitionen på markedsføring i forslagets stk. 6 specificeres, at  

 markedsføringsbestemmelserne i stk. 2 og 3 ikke gælder for bilaterale aftaler  

 og salg af genetisk modificerede organismer mellem virksomheder, såfremt  

 køberen alene skal anvende de genetisk modificerede organismer til forskning  

 eller forsøg.
Høringsprocedure Efter forslagets stk. 7 kan miljøministeren høre en række organisationer  

 i spørgsmål om godkendelse af genetisk modificerede organismer til udsætning.  

 Ordningen er indføjet for at tilgodese den offentlige indsigt i sager, om  

 henholdsvis udsætning i forsknings- og forsøgsøjemed og markedsføring, i  

 hvilke sager der efter lovforslaget ikke er mulighed for en national  

 klageadgang, dels på grund af de stramme tidsfrister og dels på grund af den  

 fælles godkendelsesordning.
Samtidig opretholdes muligheden for at kunne  

 inddrage organisationer m.v. som ministeriet traditionelt har kontakt til.
 Endvidere vil der som hidtil ske en høring af de respektive  

 ressortministerier vedrørende ansøgninger om forsøgsudsætning og  

 markedsføring på områder, der har berøring til disse ministeriers ressort.  

 Dette vil ligeledes ske, inden der træffes afgørelse om afgivelse af  

 begrundede indvendinger til EF-kommissionen ved behandling af sager om  

 markedsføring af genetisk modificerede organismer.
Udover dette vil den hidtidige praksis hvor Folketingets Miljø- og  

 Planlægningsudvalg bliver orienteret i danske udsætningssager blive  

 videreført.
Denne orientering af Folketingets Miljø- og planlægningsudvalg  

 vil blive udstrakt til også at omfatte markedsføringsgodkendelser.
Til § 10 Bestemmelsen er en delvis videreførelse af den gældende lovs § 12. Denne  

 bestemmelse har ikke været udnyttet.
Bestemmelsen omfatter ikke produkter, der indeholder eller består af  

 genetisk modificerede organismer, der er omfattet af bestemmelserne i  

 forslagets § 9, stk. 2 og 3 om markedsføring med henblik på udsætning og § 11  

 om levnedsmidler.
Bestemmelsens anvendelsesområde er således begrænset til  

 produkter m.v. som ikke er et levnedsmiddel, og som ikke skal markedsføres  

 med henblik på udsætning i miljøet.
Bestemmelsen vil finde anvendelse på import, transport og salg af genetisk  

 modificerede organismer, som er bestemt til indesluttet anvendelse, eller som  

 er bestemt til udsætning i forsøgsøjemed.
En godkendelse efter § 10 vil ikke  

 fritage for godkendelse af den konkrete anvendelse, f.eks. anvendelse til  

 forskning, produktion eller forsøgsudsætning.
 Forslaget til stk. 2 åbner mulighed for at ministeren kan bestemme eller  

 fastsætte regler om, at godkendelse i visse tilfælde ikke er nødvendig.
Til § 11 Bestemmelsen i § 11 er i forhold til gældende lovs § 13 ændret således,  

 at de fremtidige godkendelser inden for levnedsmiddelområdet foreslås givet  

 af sundhedsministeren.
Efter overførelsen af af levnedsmiddelområdet til  

 Sundhedsministeriet i 1987, er det mest hensigtsmæssigt, at godkendelser af  

 levnedsmidler m.v., som består af eller indeholder genetisk modificerede  

 organismer gives af sundhedsministeren, eller den styrelse som ministeren  

 bemyndiger hertil.
Ved denne ændring sker der ingen indskrænkninger eller  

 udvidelser af reglens anvendelsesområde i forhold til den gældende lov, idet  

 det fortsat er de sundheds/ernæringsmæssige aspekter, der skal varetages  

 efter denne bestemmelse, hvorimod de miljømæssige konsekvenser skal godkendes  

 efter § 9.
 Efter forslagets stk. 3, er der fastsat bestemmelser om, at  

 sundhedsministeren kan udnytte en række beføjelser efter dette lovforslaget,  

 og det er i forslagets stk. 4 præciseret, at det er reglerne om klage og  

 tilsyn inden for levnedsmiddelloven, der finder anvendelse på området.
Til § 12 Bestemmelsen svarer til den gældende lovs § 17, der åbner mulighed for,  

 at ministeren kan tage hensyn til godkendelser, der er givet som led i et  

 andet lands godkendelsessystem.
Forslaget indebærer dog den ændring, at beføjelsen alene vedrører  

 levnedsmidler m.v., der er godkendt i et andet EF-land.
Beføjelsen overføres  

 til sundhedsministeren som konsekvens af overflytningen af § 11.
 Som nævnt i bemærkningerne til § 11 skal der ligeledes ske en godkendelse  

 af levnedsmidler m.v. efter lovforslagets § 9. Sundhedsministerens beføjelse  

 vedrører derfor alene de ernæringsmæssige aspekter ved et levnedsmiddel m.v.
Til § 13 Bestemmelsen indeholder samme bemyndigelse til at fastsætte regler om  

 godkendelse, transport, oplagring og affaldshåndtering, som findes i den  

 gældende lovs § 14.
Til § 14 Bestemmelserne i stk. 1 har til formål at give myndighederne mulighed for  

 at registrere, hvilke genetisk modificerede organismer, der konkret  

 markedsføres til udsætning på det danske område.
Bestemmelsen er en  

 konsekvens af EF-direktivet om udsætning af genetisk modificerede organismer,  

 hvor medlemslandene er pålagt at vedtage alle nødvendige forholdsregler for  

 at sikre, at brugerne overholder de brugsvilkår, der er anført i den  

 skriftlige godkendelse.
En forudsætning, for at dette kan gennemføres, vil  

 være kendskab til de genetisk modificerede organismer, der importeres til  

 Danmark.
 Bestemmelsen i stk. 2 er en konsekvens af EF-direktivet om udsætning af  

 genetisk modificerede organismer, som fastlægger, at medlemslandene skal  

 træffe alle nødvendige foranstaltninger til at sikre, at produkter, der  

 indeholder eller består af genetisk modificerede organismer, kan  

 markedsføres, såfremt mærkningen og emballagen er deen, der er specificeret i  

 godkendelsen.
Til § 15 Bestemmelsen svarer til gældende lovs § 15, der omhandler ansøgerens  

 oplysningspligt.
Bestemmelsen giver bl.a. godkendelsesmyndigheden mulighed  

 for at kræve oplysninger forelagt, som må anses for nødvendige i forbindelse  

 med vurdering af en ansøgning, herunder i forbindelse med vurdering af de  

 eventuelle ricici.
I forslagets stk. 2, er det i forhold til den gældende  

 bestemmelse præciseret, at det er godkendelsesmyndigheden, der tager stilling  

 til, om en ændring m.v. kræver fornyet godkendelse.
Til § 16 Bestemmelsen svarer til gældende lovs § 16, stk. 1 og 4.
Til § 17 Bestemmelsen svarer til gældende lovs § 16, stk. 2 og 3. Dog er der i  

 stk. 1 indføjet en yderligere begrundelse for at ændre vilkårene i en  

 godkendelse, nemlig i de tilfælde, hvor der er udviklet en renere teknologi.  

 Bestemmelsen er indføjet for at koordinere dette lovforslag med lovforslaget  

 til ny miljøbeskyttelseslov, hvorefter miljøpolitikken baseres på princippet  

 om, at renere teknologi må gennemføres på alle niveauer i samfundet.  

 Bestemmelsen i stk. 4 er indføjet for at koordinere dette lovforslag med  

 forslag til miljøbeskyttelseslov, hvorefter myndighederne kan revidere  

 vilkårerne for en virksomheds godkendelse eller tilladelse for at forbedre  

 virksomhedens kontrol med egen forurening eller for at opnå et mere  

 hensigtsmæssigt tilsyn.
Bestemmelsen i forslagets § 17, stk. 5 skal bl.a. ses i sammenhæng med  

 sikkerhedsbestemmelsen i EF-direktivet om udsætning af genetisk modificerede  

 organismer, hvorefter EF-medlemsstaterne midlertidigt kan begrænse eller  

 forbyde anvendelse og/eller salg af produkter på sit område, såfremt  

 medlemsstaten har berettiget grund til at formode, at et produkt, som er  

 blevet anmeldt og godkendt, udgør en risiko for menneskers sundhed eller  

 miljøet.
Bestemmelsen tænkes anvendt i de situationer, hvor der efter en  

 markedsføring af den genetisk modificerede organisme konstateres uforudsete  

 virkninger på miljø, natur og sundhed.
Direktivet fastlægger, at  

 medlemsstaterne straks skal underrette EF-Kommissionen og de andre  

 medlemsstater om foranstaltningen og angive årsagerne hertil.
Sagen vil  

 herefter blive behandlet i et udvalg, der er nedsat til at bistå Kommissionen  

 i arbejdet.
Kommissionen fremlægger et udkast til de foranstaltninger, der skal  

 træffes, og udvalget afgiver en udtalelse om dette udkast med den stemmevægt,  

 som er fastsat i traktatens art. 148, stk. 2 (kvalificeret flertal).  

 Kommissionen vedtager de påtænkte foranstaltninger, når de er i  

 overensstemmelse med udvalgets udtalelse.
Er de påtænkte foranstaltninger  

 ikke i overensstemmelse med udvalgets udtalelser, eller er der ikke afgivet  

 nogen udtalelse, forelægger Kommissionen straks Rådet et forslag til de  

 foranstaltninger, der skal træffes.
Rådet træffer ligeledes afgørelse med  

 kvalificeret flertal.
 Har Rådet efter udløbet af en frist på 3 måneder regnet fra forslagets  

 forelæggelse for Rådet ikke truffet nogen afgørelse, vedtages de foreslåede  

 foranstaltninger af Kommissionen.
 Ved denne behandling vil de danske foranstaltninger dermed kunne blive  

 godkendt eller afvist som uberettigede, og i sidstnævnte tilfælde vil det  

 kunne være nødvendigt for miljøministeren at anvende bestemmelsen i § 9, stk.  

 4, hvis afgørelsen går imod danske miljø- og sundhedsinteresser.
Til § 18 Bestemmelsen, der er koordineret med bestemmelsen i forslaget til lov om  

 miljøbeskyttelse, præciserer den oplysningspligt, der gælder ved udledning  

 eller overførsel af genetisk modificerede organismer til omgivelserne.
Det  

 slås herefter fast, at der er hjemmel til at pålægge virksomheden at foretage  

 eller lade foretage udgiftskrævende undersøgelser eller tilvejebringe  

 oplysninger i øvrigt om art og omfang af udledningen eller overførslen.  

 Virksomheden har således bevisbyrden for, at den ikke giver anledning til  

 uacceptabel udledning eller overførsel af genetisk modificerede organismer.
Bestemmelsen opregner den type oplysninger, som tilsynsmyndigheden kan  

 finde det nødvendigt at afkræve.
Tilsynsmyndigheden bør have for øje, at der  

 er proportionalitet mellem omfanget af og udgiften til de påbudte  

 undersøgelser, foranstaltninger m.v., og omfanget af den udledning eller  

 overførsel af genetisk modificerede organismer, som virksomheden antages at  

 give anledning til.
Nødvendige og relevante oplysninger kan således afkræves,  

 men forudsætter en nøje stillingtagen til oplysningernes nødvendighed for  

 myndighedernes administration.
Tilsynsmyndighedens påbud kan påklages til  

 miljøministeren.
 Det bemærkes, at en virksomhed har krav på fortrolighed af oplysninger om  

 tekniske indretninger eller fremgangsmåder eller om drifts- og  

 forretningsforhold eller lignende, hvis det skønnes af væsentlig betydning  

 for virksomheden, at andre end miljømyndigheden ikke får kendskab hertil.  

 Reglerne om undtagelser fra aktindsigt i lov om offentlighed i forvaltningen  

 samt reglerne i forvaltningsloven og straffeloven om myndigheders  

 tavshedspligt finder anvendelse.
Til § 19 Lovforslagets bestemmelser er en videreførsel af den gældende lovs § 23.  

 Den nuværende gebyrbekendtgørelse, miljøministeriets bekendtgørelse nr. 315  

 af 22. maj 1987 om gebyr i henhold til lov om miljø og genteknologi, vil dog  

 blive justeret, således at gebyrerne kommer til at afspejle det nuværende  

 omkostningsniveau.
I henhold til bekendtgørelsen, betales et gebyr på 100.000 kr. til dækning  

 af myndighedernes positive omkostninger ved behandlingen af ansøgningen.  

 Beløbet kan dog nedsættes i tilfælde af, at myndighederne behandler flere  

 sager fra samme virksomhed og derfor allerede sidder inde med en del af de  

 nødvendige oplysninger om den pågældende virksomhed.
Undtaget fra  

 gebyrbetaling er efter de gældende regler produktion i en volumen under 30  

 liter, såfremt denne foregår i et klassificeret laboratorium, salg og  

 lignende af genetisk modificerede organismer til forskning, såfremt dette  

 sker mellem klassificerede laboratorier og endelig, import af genetisk  

 modificerede organismer til forskningsbrug.
 Ifølge Miljø- og Planlægningsudvalgets betænkning fra juni 1986 over  

 forslag til lov om miljø og genteknologi skulle gebyret alene fastsættes  

 således, at de positive omkostninger ved behandlingen af ansøgninger, hvilket  

 vil sige rene lønomkostninger, og til dels dækning af overhead, blev dækket.  

 Beregningen af gebyret blev fastsat ud fra en gennemsnitsberegning af  

 tidsforbruget incl. overhead ved de første ca. 5 sager, som blev behandlet i  

 1986-87.
Til kapitel 3 Lovforslagets bestemmelser om tilsyn er omredigeret således, at kapitlet  

 kun indeholder klare tilsynsbestemmelser, mens mere generelle administrative  

 bestemmelser nu er samlet i kapitel 4. Denne opbygning er i overensstemmelse  

 med forslaget til lov om miljøbeskyttelse.
Til § 20 Bestemmelsen i stk. 1 er nu affattet således, at den svarer til  

 formuleringen i miljøbeskyttelsesloven og forslaget til lov om  

 miljøbeskyttelse.
I stk. 2 præciseres ministerens kompetence til at fastsætte  

 regler om, hvem der fører tilsyn på genteknologilovens område.
Til § 21 Bestemmelsen svarer til bestemmelsen i miljøbeskyttelsesloven og i  

 forslaget til lov om miljøbeskyttelse.
Til § 22 Bestemmelsen svarer til bestemmelsen i forslaget til lov om  

 miljøbeskyttelse.
Der foretages her en nærmere opregning af de administrative  

 retshåndhævelsesskridt, tilsynsmyndigheden kan tage i anvendelse, når der  

 konstateres et ulovligt forhold.
Tilsynsmyndigheden vil kunne vælge een eller  

 flere af de nævnte reaktioner alt efter det ulovlige forholds karakter og  

 omfang.
 Tilsynsmyndighedens ret til at foretage selvhjælpshandlinger, der fremgår  

 af gældende lovs § 19, stk. 2, er medtaget som nr. 3 i opregningen.
Til § 23 Bestemmelsen i stk. 1 svarer til gældende lovs § 19, stk. 3. Hele § 23  

 svarer til bestemmelsen i forslaget til lov om miljøbeskyttelse.
Til § 24 Bestemmelsen svarer til gældende lovs § 20.
Til § 25 Bestemmelsen svarer til bestemmelsen i miljøbeskyttelseslovens § 56 og i  

 forslaget til lov om miljøbeskyttelse.
Til kapitel 4 §§ 26-29 Lovforslagets bestemmelser er uændret i forhold til gældende lovs kapitel  

 4. Dog er kapitlets overskrift ændret fra »Myndigheder« til  

 »Administrative bestemmelser« for at tilstræbe en ensartet  

 opbygning af lovgivningen inden for miljø-, natur og planlovgivningen.
Af  

 samme årsager er gældende lovs § 28 flyttet til kapitel 4 som § 26. Som  

 konsekvens af nedlæggelsen af Hovedstadsrådet er der i § 29 som nyt stk. 4  

 fastsat, at det i København og Frederiksberg kommune er kommunalbestyrelsen,  

 der afgør sagerne i de tilfælde, hvor kompetancen efter loven er tillagt  

 amtsrådene.
Hjemlen har tidligere været fastsat i lov om ændring af  

 forskellige lovbestemmelser som følge af nedlæggelse af Hovedstadsrådet, lov  

 nr. 192 af 29. marts 1989.
Til § 28 Bestemmelsen i forslagets § 28 er identisk med gældende lovs § 25. Efter  

 gældende regler kaldes alle produktionssager efter den nugældende lovs § 10  

 ind til afgørelse af miljøministeren.
Behandlingen af sagerne foregår i dag i  

 samarbejde med det berørte amtskommuner, som derigennem får den fornødne  

 erfaring og ekspertise på området.
Det foreslås, at den generelle call-in i  

 disse sager foreløbigt opretholdes, men at godkendelserne senere kan  

 overlades til amtsrådene i takt med at sagsantallet i de enkelte amtskommuner  

 stiger og videnopbygningen decentralt bliver tilstrækkelig stor.
Til kapitel 5 §§ 30-35 Kapitlet svarer til kapitel 5 i den gældende lov.
Dog er der som led i,  

 at administrationen af genteknologiloven blev overført til Miljøministeriet  

 sket en konsekvensændring af klageadgangen, ligesom det er præciseret, hvilke  

 afgørelser der betragtes som administrativ retshåndhævelse uden klageadgang.
 Hertil kommer, at ansøgninger om forsøgsudsætninger og markedsføring af  

 genetisk modificerede organismer, som Danmark vil få til høring fra  

 Kommissionen jf. forslagets § 9, foreslået erstattet med en høringsordning.  

 Såfremt Danmark ikke umiddelbart kan tiltræde, at en markedsføring af det  

 pågældende produkt kan tillades i Danmark, vil der i medfør af direktivet  

 finde en behandling heraf sted i Kommissionens regi.
Lovændringen i sommeren 1989 betød, at klager over godkendelser ikke  

 længere som udgangspunkt skulle have opsættende virkning.
Formålet var at  

 bringe genteknologiloven i overensstemmelse med miljøbeskyttelsesloven.  

 Baggrunden for ændringen var, at hovedparten af de anvendte organismer er  

 lavrisikoorganismer, men iøvrigt er der stadigvæk mulighed for at pålægge  

 opsættende virkning.
I forbindelse med lovændringen blev det overfor Folketingets Miljø~ og  

 Planlægningsudvalg tilkendegivet, at det ved en bekendtgørelse ville blive  

 sikret, at godkendelsesmyndigheden meddeler opsættende virkning i de  

 tilfælde, hvor godkendelsen omfatter andre organismetyper end  

 lavrisikoorganismer, hvor nye typer værtsorganismer tages i anvendelse og i  

 principielle afgørelser i øvrigt.
Der skulle endvidere fastsættes regler, der  

 forpligter myndighederne til at begrunde afgørelser om opsættende virkning og  

 afgørelser om, at klage ikke har opsættende virkning.
En bekendtgørelse om godkendelse af produktion efter § 10 i den nugældende  

 lov, herunder om opsættende virkning m.v. er imidlertid stillet i bero som  

 følge af direktivet om »indesluttet anvendelse«, der vil medføre  

 krav om yderligere oplysninger i produktionssager.
En bekendtgørelse om  

 godkendelse af produktion efter lovforslagets § 8, herunder om opsættende  

 virkning m.v., vil derfor blive udarbejdet i forbindelse med lovens  

 ikrafttræden, således at direktivets krav til ansøgningens indhold samtidig  

 bliver tilgodeset.
Til kapitel 6 §§ 36-39 Udover konsekvensændringer i forbindelse med lovrevisionen er der ikke  

 sket ændringer i kapitlet i forhold til den nuværende lov.
 Ikrafttrædelsestidspunktet er fastsat til den 23. oktober 1991, idet begge  

 direktiver skal være implementeret i den nationale lovgivning senest 23.  

 oktober 1991.
De bekendtgørelser, der er udstedt i medfør af den gældende lov, foreslås  

 videreført, indtil de erstattes af nye regler.
Ved dette lovforslags  

 vedtagelse ophæves dog Miljøministeriets bekendtgørelse nr. 320 af 18. maj  

 1989 om undtagelse af visse genteknologisk fremstillede cellekulturer m.m.  

 fra lov om miljø og genteknologi, idet bekendtgørelsen overflødiggøres som  

 følge af nye definitioner.
Miljøministeriets bekendtgørelse nr. 315 af 22.  

 maj 1987 om gebyr i henhold til lov om miljø og genteknologi ophæves  

 ligeledes og erstattes med nye regler.
Følgende regler opretholdes:
 Miljøministeriets bekendtgørelse nr. 767 af 6. december 1988 om undtagelse  

 af visse genteknologisk fremstillede organismer for importgodkendelse.  

 Miljøministeriets bekendtgørelse nr. 439 af 21. juni 1989 om henlæggelse af  

 opgaver og beføjelser efter lov om miljø og genteknologi til Miljøstyrelsen  

 og Levnedsmiddelstyrelsen.
 Miljøministeriets cirkulære af 21. oktober 1986 om tilsyn med produktion  

 af genteknologisk fremstillede organismer eller produktion af sådanne.
Bilag 1 Bilag 2 Efter 2. behandling den 7. maj 1991 Kapitel 1 Formål og område § 1. Loven skal medvirke til at værne landets miljø og natur, så  

 samfundsudviklingen kan ske på et bæredygtigt grundlag i respekt for  

 menneskers livsvilkår og for bevarelsen af dyre- og plantelivet.
Loven skal  

 desuden medvirke til at beskytte menneskets sundhed og ernæring i forbindelse  

 med genteknologi.
 Stk. 2. Ved bedømmelsen af omfanget og arten af foranstaltningerne  

 til forebyggelse og imødegåelse af uønskede virkninger på miljø, natur og  

 sundhed skal der lægges vægt på de ydre omgivelsers beskaffenhed og  

 økologiske forhold samt risikoen for en uønsket påvirkning.
 § 2. Loven finder anvendelse på fremstilling eller anvendelse af  

 genetisk modificerede organismer.
 Stk. 2. Ved genetisk modificerede organismer forstås planter, dyr,  

 mikroorganismer, cellekulturer og virus, hvori der forekommer nye  

 sammensætninger af det genetiske materiale, som ikke opstår på naturlig måde.
 Stk. 3. Genetisk modificerede organismer fremstillet ved  

 traditionelle forædlingsmetoder er ikke omfattet af loven.
 Stk. 4. Miljøministeren kan fastsætte regler om, at bestemte  

 genetisk modificerede organismer og visse anvendelser heraf i nærmere bestemt  

 omfang undtages fra loven.
 Stk. 5. Ministeren kan fastsætte regler, der er nødvendige for  

 anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.
 § 3. Loven finder tillige anvendelse på søterritoriet og på  

 fiskeriterritoriet som fastlagt efter lov om Danmarks Riges  

 fiskeriterritorium.
 § 4. Lovens regler om salg gælder også udbud til salg, opbevaring  

 i salgsøjemed, tilbud og enhver overgivelse mod eller uden vederlag.
 Stk. 2. Lovens regler om produktion gælder også tilvirkning,  

 opbevaring, aftapning, emballering, ompakning og affaldshåndtering.
 § 5. Lovens §§ 10-11 finder ikke anvendelse på genetisk  

 modificerede organismer bestemt til eksport uden for De Europæiske  

 Fællesskaber.
 Stk. 2. Lovens § 10 finder ikke anvendelse i forbindelse med  

 lægemidler og foderstoffer.
Kapitel 2 Godkendelser m.v.
 § 6. Genetisk modificerede organismer må kun fremstilles,  

 anvendes, importeres, transporteres, udsættes, sælges eller markedsføres i de  

 i §§ 7-12 nævnte tilfælde, jf. dog § 5.
 § 7. Forskning, hvor der fremstilles eller anvendes genetisk  

 modificerede organismer, må kun foregå i laboratorier eller inden for  

 laboratorieområder, der er godkendt til dette formål efter regler udstedt  

 efter lov om arbejdsmiljø.
 Stk. 2. Storskalaforsøg, hvor der anvendes genetisk modificerede  

 organismer, må kun foregå i anlæg, der er godkendt til dette formål efter  

 regler udstedt efter lov om arbejdsmiljø.
 Stk. 3. Miljøministeren fastsætter regler eller træffer  

 bestemmelse om udledning eller overførsel af genetisk modificerede organismer  

 fra de laboratorier, laboratorieområder og anlæg til storskalaforsøg, der er  

 nævnt i stk. 1 og 2, herunder om forbud mod udledning eller overførsel af  

 genetisk modificerede organismer til omgivelserne samt om foranstaltninger,  

 der skal træffes for at forebygge, at udledning eller overførsel kan finde  

 sted.
 Stk. 4. Miljøministeren kan fastsætte regler om eller bestemme, at  

 udstilling eller anden informationsformidling m.v. samt bestemte forsøg i  

 undervisningsøjemed med genetisk modificerede organismer kan gennemføres uden  

 for de laboratorier og laboratorieområder, der er nævnt i stk. 1.
 § 8. Produktion, hvor der anvendes genetisk modificerede  

 organismer, må ikke påbegyndes uden godkendelse fra amtsrådet.
 Stk. 2. Miljøministeren kan fastsætte regler om en  

 anmeldelsesordning for bestemte typer genetisk modificerede organismer.
 § 9. Genetisk modificerede organismer må ikke udsættes i  

 forsknings- og udviklingsøjemed eller i noget andet øjemed end markedsføring  

 uden godkendelse fra miljøministeren.
 Stk. 2. Genetisk modificerede organismer, der er beregnet til  

 udsætning, må ikke markedsføres uden godkendelse fra miljøministeren.
 Stk. 3. Markedsføring af genetisk modificerede organismer, som er  

 godkendt til markedsføring i et andet land inden for De Europæiske  

 Fællesskaber efter reglerne om markedsføring fastlagt af De Europæiske  

 Fællesskabers ministerråd, kræver dog ikke godkendelse efter stk. 2.
 Stk. 4. Uanset bestemmelsen i stk. 3 kan miljøministeren nedlægge  

 forbud mod markedsføring eller stille yderligere vilkår for markedsføringen  

 her i landet, hvis markedsføring ellers ville stride mod varetagelsen af  

 væsentlige miljø-, natur- eller sundhedshensyn.
 Stk. 5. Ved udsætning af genetisk modificerede organismer forstås  

 enhver tilsigtet overførsel til miljøet af sådanne organismer uden brug af  

 indeslutningsforanstaltninger, der anvendes for at begrænse de genetisk  

 modificerede organismers kontakt med mennesker og miljø.
 Stk. 6. Ved markedsføring forstås enhver forsyning af eller  

 stillen til rådighed for en tredjeperson, medmindre de genetisk modificerede  

 organismer i henhold til gensidig aftale alene overdrages med henblik på  

 forskning eller forsøg.
 Stk. 7. Ministeren hører myndigheder og organisationer i spørgsmål  

 om godkendelse af genetisk modificerede organismer til udsætning.
 § 10. Genetisk modificerede organismer og stoffer og produkter,  

 som indeholder eller består af genetisk modificerede organismer, og som ikke  

 er omfattet af § 9, stk. 2 og 3, eller § 11, må ikke importeres,  

 transporteres eller sælges uden godkendelse fra miljøministeren.
 Stk. 2. Ministeren kan fastsætte regler om, at godkendelse efter  

 stk. 1 ikke er nødvendig, når nærmere angivne betingelser er opfyldt.
 § 11. Levnedsmidler, levnedsmiddelingredienser og  

 tilsætningsstoffer, herunder tekniske hjælpestoffer, der indeholder eller  

 består af genetisk modificerede organismer, må ikke fremstilles, anvendes,  

 importeres eller sælges uden godkendelse fra sundhedsministeren.
 Stk. 2. Sundhedsministeren kan fastsætte regler om begrænsning af  

 eller forbud mod fremstilling, anvendelse, import og salg af genetisk  

 modificerede organismer omfattet af stk. 1.
 Stk. 3. Sundhedsministeren kan udnytte beføjelserne i medfør af §§  

 8, stk. 2, 14, 18 og 19 for så vidt angår genetisk modificerede organismer,  

 der anvendes i levnedsmidler m.v. omfattet af stk. 1.
 Stk. 4. Levnedsmiddellovgivningens regler om tilsyn og klage  

 finder tilsvarende anvendelse på sager om genetisk modificerede organismer,  

 der anvendes i levnedsmidler m.v. omfattet af stk. 1.
 § 12. Sundhedsministeren kan fastsætte regler om eller bestemme,  

 at levnedsmidler m.v., der indeholder eller består af genetisk modificerede  

 organismer, jf. § 11, som importeres, og som er godkendt inden for De  

 Europæiske Fællesskaber, ikke skal godkendes her i landet.
 § 13. Miljøministeren kan fastsætte nærmere regler om  

 godkendelsesordningerne efter dette kapitel.
 Stk. 2. Ministeren kan fastsætte regler om transport, oplagring og  

 affaldshåndtering m.v. af genetisk modificerede organismer.
 § 14. Ved markedsføring her i landet af genetisk modificerede  

 organismer efter § 9, stk. 3, skal godkendelsens indehaver eller importøren  

 underrette miljøministeren herom, hvis godkendelse til markedsføring er  

 meddelt i et andet land inden for De Europæiske Fællesskaber.
 Stk. 2. Ministeren kan fastsætte regler om de oplysninger, som  

 underretningen skal indeholde, og om underretningens form.
 § 15. Den, der ansøger om godkendelse, skal efter  

 godkendelsesmyndighedens bestemmelse give alle oplysninger og foretage eller  

 lade foretage undersøgelser til sagen, herunder foretage eller lade foretage  

 undersøgelser efter bestemte retningslinier og på bestemte laboratorier.  

 Foretager godkendelsesmyndigheden selv undersøgelser, kan den pålægge  

 ansøgeren at afholde udgifterne hertil.
Stk. 2. Den, der har fået godkendelse, skal forud underrette  

 godkendelsesmyndigheden om ændringer i eller tilføjelser til de allerede  

 indsendte oplysninger.
Myndigheden tager herefter stilling til, om ændringen  

 eller tilføjelsen kræver fornyet godkendelse.
§ 16. I godkendelser fastsættes der vilkår om virksomhedens  

 indretning, drift og udledningsforhold, vilkår til begrænsning af overførsel  

 af genetisk modificerede organismer til omgivelserne og vilkår om  

 foranstaltninger til forebyggelse og imødegåelse af uønskede virkninger på  

 miljø, natur og sundhed.
Der fastsættes endvidere vilkår om egenkontrol,  

 overvågning, anvendelsesbegrænsninger og afgivelse af oplysninger til  

 tilsynsmyndigheden.
Stk. 2. En godkendelse kan tidsbegrænses.
Dette gælder såvel  

 godkendelsen som helhed som enkelte dele af godkendelsen.
 Stk. 3. I godkendelsen kan der fastsættes en frist for den  

 tidligste eller seneste udnyttelse af godkendelsen.
 § 17. Godkendelsesmyndigheden kan ændre godkendelsens vilkår og  

 give påbud, hvis det er begrundet i hensynet til miljø, natur eller sundhed,  

 eller hvis der er udviklet renere teknologi, mindre forurenende  

 produktionsmetoder eller bedre rensningsformer.
Stk. 2. I indtil 4 år, efter at en godkendelse er givet, kan  

 godkendelsesmyndigheden kun give påbud eller forbud, hvis 1) der er fremkommet nye oplysninger om den genetisk modificerede  

 organismes skadelige virkning, 2) den genetisk modificerede organisme medfører uønskede virkninger på  

 miljø, natur eller sundhed, der ikke kunne forudses, da godkendelsen blev  

 givet, eller 3) påvirkningen af miljø, natur eller sundhed i øvrigt går ud over det,  

 som blev lagt til grund ved godkendelsen.
 Stk. 3. Godkendelsesmyndigheden kan umiddelbart nedlægge forbud,  

 hvis den genetisk modificerede organisme medfører overhængende fare for  

 miljø, natur eller sundhed.
Stk. 4. Godkendelsesmyndigheden kan revidere vilkårene for en  

 virksomheds godkendelse eller tilladelse for at forbedre virksomhedens  

 kontrol med egen udledning eller overførsel (egenkontrol) eller opnå et mere  

 hensigtsmæssigt tilsyn.
Bestemmelser i påbud kan revideres på tilsvarende  

 måde.
 Stk. 5. Godkendelsesmyndigheden kan midlertidigt begrænse eller  

 forbyde anvendelse og salg af genetisk modificerede organismer, der er  

 godkendt efter reglerne i § 9, stk. 2 og 3, såfremt der er berettiget grund  

 til at formode, at de genetisk modificerede organismer udgør en risiko for  

 miljø, natur og sundhed.
 § 18. Den, der er ansvarlig for virksomhed, der kan give anledning  

 til udledning eller overførsel af genetisk modificerede organismer til  

 omgivelserne, skal efter anmodning fra kommunalbestyrelsen, amtsrådet eller  

 miljøministeren give alle oplysninger, herunder om økonomiske og  

 regnskabsmæssige forhold, som har betydning for administrationen af denne  

 lov.
Stk. 2. Kommunalbestyrelsen, amtsrådet eller ministeren kan  

 herunder påbyde den ansvarlige for egen regning at 1) foretage prøveudtagning, analyser og målinger af de genetisk  

 modificerede organismer, der udledes eller overføres til omgivelserne, 2) foretage prøveudtagning og analyser af materialer og produkter, der  

 anvendes eller behandles, samt af eventuelle affaldsstoffer, 3) klarlægge årsagerne til eller virkningerne af en stedfunden udledning  

 eller overførsel af genetisk modificerede organismer til omgivelserne og 4) klarlægge, hvordan følgerne af udledningen eller overførslen afhjælpes  

 eller forebygges.
 § 19. Miljøministeren kan fastsætte gebyrer til hel eller delvis  

 dækning af myndighedernes udgifter ved behandling af godkendelsessager,  

 undersøgelser, tilsyn og kontrol.
Kapitel 3 Tilsyn § 20. Tilsynsmyndigheden fører tilsyn med, at 1) loven og de regler, der er fastsat med hjemmel i loven, overholdes, 2) påbud og forbud efterkommes og 3) vilkår fastsat i forbindelse med godkendelser overholdes.
 Stk. 2. Miljøministeren kan fastsætte regler om, at tilsynet  

 udføres af amtsrådet, kommunalbestyrelsen eller andre myndigheder.
 § 21. Tilsynsmyndigheden skal foranledige et ulovligt forhold  

 lovliggjort, medmindre forholdet har underordnet betydning.
§ 22. I de i § 21 nævnte situationer skal tilsynsmyndigheden  

 meddele den for forholdet ansvarlige, at det ulovlige forhold skal bringes  

 til ophør.
I den forbindelse kan tilsynsmyndigheden 1) forbyde aktiviteten, 2) påbyde den ansvarlige i videst muligt omfang at genoprette den  

 hidtidige tilstand og 3) lade påbudte foranstaltninger udføre for den ansvarliges regning, når  

 den fastsatte frist er udløbet.
 § 23. I tilfælde af overhængende, alvorlig fare for sundheden og i  

 tilfælde, hvor øjeblikkeligt indgreb i øvrigt er påkrævet, foretager  

 tilsynsmyndigheden det nødvendige uden påbud og for den ansvarliges regning.
 Stk. 2. Der er udpantningsret for udgifter, som myndigheden har  

 krav på at få dækket efter § 22, nr. 3, og § 23, stk. 1.
 § 24. Den, der efter §§ 7-13 er ansvarlig for forhold eller  

 indretninger, skal straks underrette tilsynsmyndigheden og  

 embedslægeinstitutionen om alle driftsforstyrrelser eller uheld, der kan  

 medføre udledning eller overførsel af genetisk modificerede organismer, som  

 kan være til skade for miljø, natur eller sundhed eller indebære fare herfor.
 Stk. 2. Underretning efter stk. 1 bevirker ingen indskrænkning i  

 den ansvarliges pligt til at søge følgerne af driftsforstyrrelser eller uheld  

 effektivt afværget eller forebygget, ligesom det ikke fritager for  

 forpligtelsen til i videst muligt omfang at genoprette den hidtidige  

 tilstand.
 § 25. Miljøministeren kan fastsætte nærmere regler for  

 tilsynsmyndighedernes udøvelse af tilsynsvirksomhed.
 Stk. 2. Ministeren kan fastsætte nærmere regler om, at  

 kommunalbestyrelserne og amtsrådene skal indsende indberetninger om deres  

 tilsynsvirksomhed, herunder om resultaterne af målinger og undersøgelser, og  

 fastsætte regler om indberetningernes form.
Kapitel 4 Administrative bestemmelser § 26. Afgørelser efter denne lov meddeles skriftligt til den  

 eller de for de pågældende forhold ansvarlige.
Stk. 2. Afgørelser meddeles samtidig skriftligt til 1) klageberettigede personer, institutioner, organisationer og  

 myndigheder, jf. § 30, og 2) andre berørte myndigheder.
 Stk. 3. Underretning til de i stk. 2, nr. 1, nævnte privatpersoner  

 kan finde sted ved offentlig annoncering.
 § 27. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren.
Stk. 3. Efter forhandling med den pågældende minister kan  

 miljøministeren fastsætte regler om andre myndigheders eller institutioners  

 medvirken ved varetagelsen af opgaver efter loven.
Stk. 1 og 2 finder  

 tilsvarende anvendelse.
 Stk. 4. I Københavns og Frederiksberg Kommuner udøver  

 kommunalbestyrelsen de opgaver, som loven henlægger til amtsrådene, eller som  

 henlægges til amtsrådene i henhold til regler fastsat med hjemmel i loven.
 § 28. Miljøministeren kan i konkrete sager af mere vidtrækkende  

 betydning bestemme, at afgørelser efter loven skal træffes af ministeren i  

 stedet for amtsrådet.
 Stk. 2. Ministeren kan pålægge amtsrådene og kommunalbestyrelserne  

 at tage spørgsmål, herunder konkrete sager omfattet af loven og regler  

 fastsat med hjemmel i loven, op til behandling og afgørelse.
 Stk. 3. Miljøministeren kan på eget initiativ tage en afgørelse,  

 der er truffet af en kommunalbestyrelse eller et amtsråd, op til nærmere  

 undersøgelse og afgørelse.
 § 29. Hvis det skønnes nødvendigt, har miljømyndighederne og  

 personer, der af tilsynsmyndigheden er bemyndiget hertil, til enhver tid mod  

 behørig legitimation og uden retskendelse adgang til offentlige og private  

 ejendomme og lokaliteter for at udøve de beføjelser, loven eller regler  

 fastsat med hjemmel i loven tillægger dem.
Stk. 2. Politiet yder bistand hertil.
Justitsministeren kan efter  

 forhandling med miljøministeren fastsætte nærmere regler herom.
Stk. 3. Miljømyndighederne kan udtage prøver til nærmere  

 undersøgelse af de genetisk modificerede organismer.
Udtagning af sådanne  

 prøver sker uden vederlag, ligesom den, der besidder genetisk modificerede  

 organismer, uden vederlag efter anmodning skal udtage, emballere og forsende  

 prøver til undersøgelse efter tilsynsmyndighedens nærmere bestemmelse.
 Stk. 4. I forbindelse med de i stk. 1 og 3 nævnte tilfælde skal  

 den ansvarlige og beskæftigede personer yde miljømyndighederne fornøden  

 vejledning og hjælp.
Kapitel 5 Klage § 30. Afgørelser i henhold til denne lov og regler fastsat med  

 hjemmel i loven kan påklages af 1) afgørelsens adressat, 2) enhver, der har en individuel, væsentlig interesse i sagens udfald, og 3) berørte amtsråd og kommunalbestyrelser.
 Stk. 2. Embedslægeinstitutionen, Danmarks Naturfredningsforening,  

 Danmarks Sportsfiskerforbund, Danmarks Havfiskeriforening og Dansk  

 Fiskeriforening kan påklage afgørelser efter § 8, efter § 17 vedrørende  

 virksomhed, der er omfattet af § 8, og afgørelser efter § 32.
 Stk. 3. Forbrugerrådet og Arbejderbevægelsens Erhvervsråd kan  

 påklage afgørelser efter §§ 8, 10, 17, stk. 1-4, og 32.
§ 31. Klagefristen er 4 uger fra den dag, afgørelsen er meddelt  

 den pågældende.
I tilfælde, hvor offentlig annoncering har fundet sted, jf. §  

 26, stk. 3, regnes klagefristen fra offentliggørelsen uanset tidspunktet for  

 eventuel individuel underretning.
Hvis klagefristen udløber på en lørdag, en  

 søndag eller en helligdag, forlænges klagefristen til den følgende hverdag.
 Stk. 2. En godkendelse efter § 10 må ikke udnyttes før udløbet af  

 klagefristen.
 Stk. 3. Klage over en meddelt godkendelse efter § 10 har  

 opsættende virkning, indtil klagemyndighedens afgørelse foreligger eller  

 klagemyndigheden bestemmer andet.
 Stk. 4. I godkendelser efter § 8 kan godkendelsesmyndigheden  

 samtidig bestemme, at godkendelsen ikke må udnyttes, før klagefristen er  

 udløbet, og at godkendelsen, hvis den påklages inden for klagefristen, ikke  

 må udnyttes, før klagemyndighedens afgørelse foreligger.
 Stk. 5. Miljøministeren kan fastsætte nærmere regler om den  

 opsættende virkning efter stk. 4, herunder om, at godkendelsesmyndighedens  

 afgørelse herom ikke kan påklages til anden administrativ myndighed.
 Stk. 6. En klage over et påbud eller forbud har opsættende  

 virkning, indtil klagemyndighedens afgørelse foreligger eller  

 klagemyndigheden bestemmer andet.
Stk. 7. Den myndighed, der træffer afgørelse om påbud eller  

 forbud, kan dog, når særlige grunde taler herfor, samtidig med påbudet eller  

 forbudet bestemme, at dette skal efterkommes uanset klage.
Uanset om denne  

 beslutning påklages, skal påbudet eller forbudet efterkommes, indtil  

 klagemyndigheden bestemmer andet.
 Stk. 8. Klage indgives til den myndighed, der har truffet  

 afgørelsen, og fremsendes herfra til klagemyndigheden ledsaget af det  

 materiale, der er indgået i sagens bedømmelse, jf. dog § 34, stk. 3.
 § 32. Amtsrådets og kommunalbestyrelsens afgørelser efter loven  

 eller regler, der er fastsat med hjemmel i loven, kan påklages til  

 miljøministeren, jf. dog §§ 33 og 27, stk. 2 og 3.
§ 33. Godkendelsesmyndighedens afgørelser efter § 15, stk. 2, kan  

 ikke påklages til anden administrativ myndighed.
Tilsvarende gælder for  

 afgørelser efter § 17, såfremt afgørelsen vedrører en godkendelse efter § 9,  

 stk. 2 og 3.
 Stk. 2. Tilsynsmyndighedens afgørelser efter § 22 kan ikke  

 påklages til anden administrativ myndighed.
 § 34. Det Miljøklagenævn, der er nedsat i henhold til lov om  

 miljøbeskyttelse, er klageinstans for administrative afgørelser i henhold til  

 denne lov i det omfang, det er fastsat i stk. 2. De regler, der er fastsat  

 for Miljøklagenævnets virksomhed i lov om miljøbeskyttelse, finder  

 tilsvarende anvendelse med de ændringer, der følger af reglerne i dette  

 kapitel.
Stk. 2. Til Miljøklagenævnet kan påklages 1) afgørelser efter § 32 truffet af miljøministeren eller en styrelse i  

 henhold til bemyndigelse og 2) afgørelser efter § 28, stk.1 og 3, truffet af miljøministeren eller en  

 styrelse i henhold til bemyndigelse.
 Stk. 3. Klage indgives direkte til Miljøklagenævnet.
§ 35. Ved behandlingen af klagesager medvirker sagkyndige  

 medlemmer, der beskikkes af miljøministeren for indtil 4 år ad gangen.  

 Antallet af beskikkede medlemmer fastsættes af miljøministeren.
Medlemmerne  

 beskikkes af miljøministeren efter indstilling fra 1) Industrirådet, Arbejderbevægelsens Erhvervsråd, Håndværksrådet,  

 Landbrugsraadet, De Danske Landboforeninger og Danske Husmandsforeninger i  

 forening, 2) Miljøstyrelsen i samarbejde med Skov- og Naturstyrelsen, Danmarks  

 Miljøundersøgelser og Levnedsmiddelstyrelsen.
 Stk. 2. Afgørelser i de enkelte sager træffes af formanden eller  

 en stedfortræder samt 2 eller 4 beskikkede medlemmer med lige mange fra hver  

 af de to grupper, der er nævnt i stk. 1. Afgørelser træffes ved  

 stemmeflerhed.
 Stk. 3. Ministeren kan fastsætte nærmere regler om klagenævnets  

 sammensætning og virksomhed ved behandling af sager i henhold til denne lov.
Kapitel 6 Straffe, ikrafttrædelses- og overgangsbestemmelser § 36. Medmindre højere straf er forskyldt efter den øvrige  

 lovgivning, straffes med bøde den, der 1) overtræder §§ 6, 7 eller 31, stk. 2, 2) påbegynder eller driver virksomhed omfattet af §§ 8-11 uden  

 godkendelse, 3) tilsidesætter vilkår knyttet til en godkendelse efter loven, 4) undlader at efterkomme et forbud eller påbud efter loven, herunder  

 påbud om at berigtige et ulovligt forhold, 5) undlader at afgive prøver efter § 29, stk. 3, eller at fremkomme med  

 oplysninger efter §§ 15 og 18, 6) undlader at give underretning efter §§ 14, 15, stk. 2, og 24, 7) hindrer udførelsen af selvhjælpshandlinger efter §§ 22, stk. 1, nr. 3,  

 og 23 eller retten efter § 29 eller 8) ved uforsvarlig omgang med genetisk modificerede organismer forvolder  

 skade på miljø, natur eller sundhed eller fremkalder fare herfor.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) forvoldt skade på miljø, natur eller sundhed eller fremkaldt fare  

 herfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
Stk. 3. For overtrædelse af §§ 6, 7, stk. 1 og 2, 8, 9, stk. 1 og  

 2, 10, stk. 1, og 11, stk. 1, kan der pålægges en producent, en importør  

 eller en virksomheds ejer eller bruger bødeansvar, selv om overtrædelsen ikke  

 kan tilregnes denne som forsætlig eller uagtsom.
For bødestraf fastsættes  

 ingen forvandlingsstraf.
Stk. 4. I regler, der udstedes efter §§ 2, stk. 5, 7, stk. 3 og 4,  

 10, stk. 2, 11, stk. 2, 13, stk. 2, og 14, stk. 2, kan der fastsættes straf  

 af bøde.
Det kan endvidere bestemmes, at straffen kan stige til hæfte eller  

 fængsel i indtil 2 år under tilsvarende omstændigheder som anført i stk. 2.
Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
Er overtrædelsen begået af staten, en amtskommune, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, amtskommunen, kommunen eller det kommunale  

 fællesskab bødeansvar.
 Stk. 6. Forældelsesfristen for strafansvaret er 5 år for  

 overtrædelser m.v. som omhandlet i stk. 1, nr. 1 og 3.
§ 37. Sagerne behandles som politisager.
Retsmidlerne i  

 retsplejelovens kapitel 73 kan anvendes i samme omfang som i  

 statsadvokatsager.
 § 38. Loven træder i kraft 23. oktober 1991. Samtidig ophæves lov  

 nr. 288 af 4. juni 1986 om miljø og genteknologi.
Stk. 2. Regler udstedt i medfør af den tidligere lov opretholdes,  

 indtil der udstedes nye regler efter denne lov.
Overtrædelse af reglerne  

 straffes efter de hidtil gældende regler.
Stk. 3. Afgørelser truffet efter de hidtil gældende regler bevarer  

 deres gyldighed, indtil der i medfør af loven eller regler udstedt med  

 hjemmel i loven træffes ny afgørelse.
Overtrædelse af sådanne afgørelser  

 straffes efter de hidtil gældende regler.
 Stk. 4. Miljøministeren kan fastsætte overgangsbestemmelser.
§ 39. Loven gælder ikke for Færøerne og Grønland.
Loven kan dog  

 ved kongelig anordning sættes i kraft for Grønland med de afvigelser, som de  

 særlige grønlandske forhold tilsiger.
