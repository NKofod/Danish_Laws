Fremsat den 28. januar 1999 af skatteministeren (Ole  

 Stavad) Forslag til Lov om ændring af  

 ligningsloven, kursgevinstloven, aktieavancebeskatningsloven,  

 skattekontrolloven og lov om en arbejdsmarkedsfond (Aktiekøberetter i koncernforhold og  

 medarbejderaktier til ansatte i udenlandske selskaber) § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 819 af 3. november 1997, som ændret senest  

 ved § 3 i lov nr. 1008 af 23. december 1998, § 3 i lov nr. 1026 af  

 23. december 1998, lov nr. 1032 af 23. december 1998 og § 3 i lov nr.  

 1033 af 23. december 1998, foretages følgende ændringer:
 1. I § 7 A indsættes efter stk. 7 som nyt  

 stykke:
» Stk. 8-9 bliver herefter stk. 9-10.
 2. § 28 affattes således:
» Stk. 2. Stk. 1 finder tilsvarende anvendelse for  

 køberetter til aktier, der modtages fra et selskab, der er  

 koncernforbundet med det selskab, hvor personen er ansat m.m., jf.  

 kursgevinstlovens § 4, stk. 2. Det er en betingelse, at  

 køberetten er udstedt af det selskab, der yder køberetten.
Stk. 3. Er der ydet køberetter omfattet af stk. 1  

 eller 2, og er der i øvrigt efter reglerne i statsskattelovens  

 § 6, litra a, fradragsret for de herved forbundne udgifter, kan den del  

 af den fradragsberettigede udgift, der svarer til køberettens  

 værdi på udnyttelsestidspunktet, først fradrages ved  

 opgørelsen af den skattepligtige indkomst for det indkomstår,  

 hvor køberetten udnyttes.
Er køberetten ydet af et selskab, der  

 er koncernforbundet med det selskab, hvor modtageren er ansat m.m., jf.  

 kursgevinstlovens § 4, stk. 2, indtræder en eventuel  

 beskatning af det selskab, hvor modtageren er ansat m.m., først i det  

 indkomstår, hvor køberetten udnyttes.
 Stk. 4. Afstår et selskab aktier til opfyldelse af  

 køberetter omfattet af stk. 1 eller 2, og er selskabet omfattet  

 af reglen i stk. 3, 1. pkt., skal selskabet opgøre en fortjeneste  

 eller et tab svarende til forskellen mellem aktiernes handelsværdi  

 på afståelsestidspunktet og den kursværdi, hvortil  

 selskabet har erhvervet aktierne, efter reglerne i  

 aktieavancebeskatningsloven.
Stk. 5. Stk. 1-4 kan ikke anvendes, såfremt  

 reglerne i § 7 A om medarbejderaktieordninger finder anvendelse.« § 2 I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 580 af 5. august 1998, som ændret ved  

 § 1 i lov nr. 911 af 16. december 1998, foretages følgende  

 ændringer:
 1. § 10, stk. 1, nr. 6, affattes  

 således:
» 2. I § 16, 4. pkt., ændres »aktieavancebeskatningslovens § 11,  

 stk. 3,« til: »aktieavancebeskatningslovens § 11,  

 stk. 2-4,«.
 3. § 22, stk. 3, 1. pkt., affattes  

 således:
» 4. § 30, stk. 3, affattes således:
» 5. I § 30, stk. 4, indsættes efter 1.  

 pkt.:
» 6. I § 37, stk. 1, 2. pkt., udgår: »et selskab m.v. eller«.
§ 3 I lov om en arbejdsmarkedsfond, jf. lovbekendtgørelse nr. 728 af 7.  

 oktober 1998, som ændret senest ved § 1 i lov nr. 1033 af 23.  

 december 1998, foretages følgende ændringer:
 1. I § 7, stk. 4, ændres »§§ 2, 3 og 4« til:  

»§ 1«.
 2. § 8, stk. 1, litra b, affattes  

 således:
» 3. I § 10, stk. 3, 2. pkt., indsættes efter  

»indkomst hidrørende fra«: »frit erhverv  

 udøvet i udlandet, «, og »faste driftssteder og faste ejendomme« ændres til: »faste  

 driftssteder eller faste ejendomme«.
 4. I § 11, stk. 1, 1. pkt., ændres  

»§ 8, stk. 1, litra a og b samt litra e, i det omfang« til:  

»§ 8, stk. 1, litra a samt litra b og e  

 i det omfang, «, og »jf. dog stk. 2 og 3«  

 ændres til»: jf. dog stk. 2, 3 og  

 8«.
 5. § 11, stk. 8, affattes således:
» § 4 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 642 af 18.  

 august 1998, som ændret ved § 5 i lov nr. 1026 af 23. december  

 1998, foretages følgende ændringer:
 1. I § 6, stk. 3, 1. pkt., indsættes efter  

»hele aktiebeholdningen« : »forholdsmæssigt«.
 2. § 6, stk. 3, 3. pkt. affattes  

 således:
» 3. § 7 a, stk. 4, 1. pkt. affattes  

 således:
» 4. I § 7 a, stk.4, indsættes efter 1.  

 pkt.:
» § 5 I skattekontrolloven, jf. lovbekendtgørelse nr. 573 af 5. august  

 1998, som ændret senest ved § 6 i lov nr. 1026 af 23. december  

 1998 og § 4 i lov nr. 1056 af 23. december 1998, foretages  

 følgende ændring:
 1. I § 7 A, stk. 2, indsættes som nr. 10  

 og 11:
» 11)	Erhvervelse af en køberet til aktier, når erhvervelsen  

 ikke er omfattet af ligningslovens § 28, men modtageren tilhører den i  

 ligningslovens § 28, stk. 1, nævnte personkreds.  

 «§ 6 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. § 1, nr. 1, har virkning for tegningsretter og  

 medarbejderaktier, der tildeles den 1. januar 1999 eller senere.
 Stk. 3. § 1, nr. 2, § 3, nr. 2 og 4-5, og § 5  

 har virkning for køberetter til aktier, der erhverves den 1. april  

 1999 eller senere, jf. dog stk. 5. Vederlag i form af køberetter  

 til aktier medregnes ikke til bidragsgrundlaget efter lov om en  

 arbejdsmarkedsfond § 9, stk. 1, jf. § 11, stk. 9, som  

 ændret henholdsvis omskrevet med virkning fra den 1. januar 2000 ved  

 § 1, nr. 13 og 15, jf. § 5, stk. 1, i lov nr. 1033 af 23.  

 december 1998.
Stk. 4. § 2, nr. 2, har virkning fra og med  

 indkomståret 1998. Reglerne i kursgevinstlovens § 30, stk. 3,  

 1. pkt., som affattet ved denne lovs § 2, nr. 4, har virkning for  

 kontrakter og aftaler, der indgås i indkomståret 1998 eller  

 senere.
Reglerne i kursgevinstlovens § 30, stk. 3, 3. pkt., som  

 affattet ved denne lovs § 2, nr. 4, har virkning for køberetter  

 til aktier omfattet af ligningslovens § 28, der erhverves i  

 indkomståret 1998 eller senere. § 2, nr. 5, har virkning for  

 køberetter til aktier, der erhverves i indkomståret 1998 eller  

 senere.
Stk. 5. For køberetter til aktier, der er erhvervet i  

 perioden fra og med den 1. januar 1998 til og med den 31. marts 1999, kan  

 parterne vælge at anvende reglerne i ligningslovens § 28, som  

 affattet ved denne lovs § 1, nr. 2, og reglerne i lov om en  

 arbejdsmarkedsfond § 8, stk. 1, litra b, § 11, stk. 1, 1.  

 pkt. og § 11, stk. 8, som affattet ved denne lovs § 3, nr. 2,  

 og 4-5. Valget træffes pr. køberet og gælder for begge  

 parter.
Valget lægges til grund for ligningen, når den  

 pågældende part overfor den skatteansættende myndighed  

 dokumenterer, at parterne er enige om valget.
Stk. 3, 2. pkt., finder  

 tilsvarende anvendelse.
 Stk. 6. § 3, nr. 3, har virkning fra og med  

 indkomståret 1997. Selvstændigt erhvervsdrivende kan dog  

 vælge først fra og med indkomståret 1998, og i det omfang  

 indkomståret 1998 er startet før den 1. januar 1998,  

 først fra og med indkomståret 1999 at anvende bestemmelsen i  

 arbejdsmarkedsfondslovens § 10, stk. 3, som affattet ved denne lovs  

 § 3, nr. 3.
 Stk. 7. § 4 har virkning fra den 1. januar 1999.
Bemærkninger til lovforslaget Almindelige bemærkninger Lovforslaget, der for så vidt angår  

 ændringerne vedrørende køberetter til aktier, i det store  

 og hele er en genfremsættelse af lovforslag L 190 fremsat den 19.  

 februar 1998, indeholder følgende elementer:
 -	En justering af reglerne om udskydelse af tidspunktet for  

 personalegodebeskatningen af tildelte køberetter til aktier.
 -	Indførelse af pligt til at betale arbejdsmarkedsbidrag af  

 køberetter, der tildeles medarbejdere.
 -	Indførelse af indberetningspligt for  

 arbejdsgiverselskabet.
 -	En lempelse af det leveringskrav, som er en betingelse for at visse  

 kontrakter og aftaler er undtaget fra kursgevinstlovens regler om beskatning  

 som finansiel kontrakt, således at kontrakter og aftaler, der  

 udløber uudnyttede, forbliver undtaget.
 -	En ændring af reglerne om godkendte medarbejderaktieordninger,  

 således at båndlæggelseskravet ophæves for  

 medarbejdere ansat i et selskabs udenlandske afdelinger, datterselskaber  

 eller moderselskab.
 -	Redaktionelle ændringer af aktieavancebeskatningslovens regler  

 om beregning af gevinst og tab ved afståelse af aktier, som  

 følge af euroens indførelse i 11 EU-lande pr. 1. januar  

 1999.
Gældende ret 1. Personalegodebeskatning Køberetter til aktier, der tildeles medarbejdere,  

 anses for at udgøre et formuegode, der er skattepligtigt efter  

 ligningslovens § 16, jf. statsskattelovens § 4 som  

 løntillæg, såfremt køberetten kan eller forventes  

 at give mulighed for at erhverve aktier til favørkurs og dermed  

 må anses for at have en værdi for modtageren.
Hovedreglen er, at personalegodebeskatningen  

 indtræder på det tidspunkt, hvor medarbejderen erhverver endelig  

 ret til formuegodet.
Det vil som udgangspunkt sige tildelingstidspunktet.
Er  

 der til tildelingen knyttet betingelser af suspensiv karakter, anses  

 retserhvervelsen og dermed beskatningstidspunktet for udskudt til det  

 tidspunkt, hvor betingelserne er opfyldt.
 Efter reglerne i ligningslovens § 28 er  

 beskatningstidspunktet for tildelte køberetter til aktier imidlertid  

 udskudt til udnyttelsestidspunktet eller afståelsestidspunktet og  

 dermed ikke længere bundet op på retserhvervelsestidspunktet.
Vurderingen af, om den tildelte køberet  

 repræsenterer en økonomisk fordel for medarbejderen, er  

 ligeledes udskudt til udnyttelses- henholdsvis afståelsestidspunktet.  

 Hvor situationen i øvrigt er omfattet af reglerne i ligningslovens  

 § 28, er det afgørende for, om der indtræder en  

 personalegodebeskatning af tildelte køberetter, således  

 udelukkende forholdene på udnyttelsestidspunktet eller  

 afståelsestidspunktet.
Hvorvidt den tildelte køberet allerede  

 på tildelingstidspunktet (retserhvervelsestidspunktet) måtte  

 repræsentere en økonomisk værdi for medarbejderen eller  

 ej, er dermed uden betydning i forhold til indtræden af en eventuel  

 personalegodebeskatning.
Beskatningsgrundlaget er køberettens værdi  

 på udnyttelsestidspunktet henholdsvis afståelsestidspunktet.
Ved  

 udnyttelse opgøres køberettens værdi som forskellen  

 mellem de omhandlede aktiers handelsværdi på  

 udnyttelsestidspunktet og den kursværdi som modtageren har erhvervet  

 aktierne til.
Ved afståelse udgør køberettens værdi  

 et beløb svarende til afståelsessummen.
I de situationer, hvor modtageren har erlagt en betaling  

 for køberetten, udgør beskatningsgrundlaget uændret  

 køberettens værdi på udnyttelsestidspunktet henholdsvis  

 afståelsestidspunktet, idet værdien dog i disse tilfælde  

 opgøres med fradrag af den erlagte betaling.
Udnyttes  

 køberetten ved erhvervelse af aktien, anses aktien for anskaffet til  

 summen af: Det beløb, der er betalt for køberetten, den  

 værdi, der er lagt til grund ved personalegodebeskatningen, og det  

 beløb, der er betalt for aktien på udnyttelsestidspunktet.
Ligningslovens § 28 omfatter kun de situationer, hvor  

 køberetten tildeles af et selskab.
Endvidere er kun køberetter  

 tildelt af det selskab, som modtageren er ansat i, omfattet af reglerne i  

 ligningslovens § 28. Selv om en køberet er tildelt af et andet  

 selskab end arbejdsgiverselskabet, anses køberetten dog for tildelt af  

 arbejdsgiverselskabet, såfremt arbejdsgiverselskabet kan anses for at  

 have haft bestemmende indflydelse på, hvem der skulle modtage  

 køberetterne og har afholdt udgifterne hertil.
Det er derimod ikke et  

 krav, at de tildelte køberetter skal vedrøre aktier i det  

 selskab, hvor modtageren er ansat.
Reglerne i ligningslovens § 28  

 omfatter således også køberetter til aktier i andre  

 selskaber end arbejdsgiverselskabet - det være sig aktier i andre  

 selskaber inden for samme koncern eller aktier i helt udenforstående  

 selskaber.
Ligningslovens § 28 gælder kun for  

 køberetter til aktier og dermed kun for en ret til at erhverve aktier,  

 der eksisterer på leveringstidspunktet.
Tegningsretter, dvs. retten til  

 som aktietegner at deltage i en kapitaludvidelse, er således ikke  

 omfattet af bestemmelsen.
Ved udtrykket »aktier« forstås såvel aktier som anparter  

 omfattet af aktieavancebeskatningsloven, jf. aktieavancebeskatningslovens  

 § 1, stk. 1.
Hvorvidt det selskab, der har tildelt køberetter  

 til selskabets medarbejdere, har fradragsret for de udgifter, der er  

 forbundet med de tildelte køberetter, skal afgøres på  

 grundlag af reglerne i statsskattelovens § 6 a.
Såfremt selskabet  

 har fradragsret for udgifterne, og de tildelte køberetter er omfattet  

 af ligningslovens § 28, er selskabets fradragstidspunkt tilsvarende  

 udskudt til det tidspunkt, hvor medarbejderen udnytter eller afstår den  

 modtagne køberet, idet det udskudte fradrag udgør det samme  

 beløb som køberettens skattepligtige værdi for  

 medarbejderen.
Ligningslovens § 28 indeholder således ikke nogen  

 fradragshjemmel, men er alene en regel om udskydelse af  

 beskatningstidspunktet for udgifter, som selskabet efter andre regler  

 måtte have fradragsret for.
Endvidere er kun udgifter til  

 køberetter, hvor modtageren er omfattet af reglerne i ligningslovens  

 § 28, omfattet af reglen om udskydelse af selskabets  

 fradragstidspunkt.
De gældende regler i ligningslovens § 28  

 omfatter ikke den situation, hvor den tildelte køberet udløber  

 uudnyttet.
I disse situationer er det hovedreglen, der finder anvendelse,  

 dvs. beskatning på tildelingstidspunktet (retserhvervelsestidspunktet)  

 på grundlag af værdien på dette tidspunkt.
Efter de gældende regler indtræder der  

 beskatning af køberetten, såfremt denne udnyttes eller  

 afstås.
Der vil være tale om beskatning - som personlig indkomst  

 - af køberettens værdi på udnyttelses- henholdsvis  

 afståelsestidspunktet og dermed også om beskatning af en eventuel  

 værdistigning fra tildelingen (retserhvervelsen) frem til dette  

 tidspunkt.
Hvor køberetten afstås eller udnyttes ved  

 differenceafregning, indebærer dette samtidig, at betingelserne for at  

 undtage køberetten fra beskatning efter kursgevinstlovens regler for  

 finansielle kontrakter ikke længere er opfyldt - kravet i  

 kursgevinstlovens § 30, stk. 3, om, at levering rent faktisk finder  

 sted og at aftalens parter forbliver de samme, er ikke overholdt.
Det vil  

 sige, at der skal gennemføres en lagerbeskatning (kapitalindkomst) fra  

 tildelingstidspunktet (retserhvervelsestidspunktet) frem til udnyttelses-  

 henholdsvis afståelsestidspunktet.
De gældende regler kan  

 således i princippet medføre en dobbeltbeskatning.
 Samme situation kan opstå, såfremt der er  

 indgået modgående kontrakter eller forretninger, idet dette  

 betyder, at betingelsen for at undtage køberetten fra beskatning efter  

 kursgevinstlovens regler om finansielle kontrakter ikke er opfyldt, jf.  

 kursgevinstlovens § 30, stk. 4.
2. Arbejdsmarkedsbidrag For så vidt angår personalegoder, skal der  

 efter gældende regler betales arbejdsmarkedsbidrag af den  

 skattepligtige værdi af fri kost og logi for personligt arbejde i  

 tjenesteforhold omfattet af kildeskattelovens § 43, stk. 1, og som  

 dermed er »født«  

 A-indkomst, samt den skattepligtige værdi af fri bil og telefon, der  

 stilles til rådighed som led i et ansættelsesforhold eller som  

 led i en aftale om ydelse af personligt arbejde i øvrigt, som er gjort  

 til A-indkomst med hjemmel i kildeskattelovens § 43, stk. 2.
3. Medarbejderaktier Efter ligningslovens § 7 A, stk. 1, om  

 godkendte medarbejderaktieordninger, kan et selskab give sine medarbejdere  

 ret til at tegne aktier - tegningsretter - i selskabet til favørkurs  

 uden at dette udløser beskatning hos medarbejderen på  

 tildelingstidspunktet (af favørelementet som løn) eller af de  

 eksisterende aktionærer (af afståelse af en tegningsret).  

 Medarbejderen beskattes først, når aktierne sælges.  

 Anskaffelsessummen udgør den faktiske kurs, som medarbejderen har  

 betalt ved erhvervelsen af aktierne.
 Efter § 7 A, stk. 6 er det en betingelse for  

 godkendelse og dermed for skattefriheden, at aktierne båndlægges  

 i mindst 5 år i et dansk pengeinstitut.
Efter praksis kan godkendte medarbejderordninger  

 også omfatte medarbejdere i et datterselskab, herunder et udenlandsk  

 datterselskab.
De udenlandske medarbejdere vil imidlertid efter hjemlandets  

 skatteregler ofte blive beskattet af favørelementet på  

 tildelingstidspunktet.
For udenlandske medarbejdere kan det være  

 nødvendigt helt eller delvist at sælge aktierne til at  

 finansiere den udenlandske skat, hvilket båndlæggelseskravet  

 forhindrer.
Båndlæggelseskravet kan derfor i realiteten  

 afskære de udenlandske medarbejdere fra at deltage i godkendte  

 medarbejderaktieordninger.
Hvis aktierne ikke båndlægges, er  

 betingelserne for godkendelse efter § 7 A ikke opfyldt.
Det betyder, at  

 selskabets øvrige aktionærer kan anses for at have afstået  

 tegningsretter til de aktier, der udstedes.
Denne afståelse  

 udløser avancebeskatning efter aktieavancebeskatningsloven, hvilket  

 kan afholde selskabet fra at tildele de udenlandske medarbejdere  

 tegningsretter.
Efter ligningslovens § 7 A, stk. 2, kan  

 et selskab udlodde medarbejderaktier til medarbejdere som led i en  

 udbyttedelingsordning.
De første 8.000 kr. af kursværdien af de  

 udloddede aktier er skattefri for medarbejderen.
Resten af værdien  

 beskattes som personlig indkomst.
 Efter § 7 A, stk. 7 er det bl.a. en betingelse  

 for godkendelse og dermed for skattefriheden, at aktierne  

 båndlægges i mindst 7 år i et dansk pengeinstitut.
Som ved tegningsretterne vil de udenlandske medarbejdere  

 imidlertid efter hjemlandets skatteregler ofte blive beskattet af hele  

 kursværdien af de udloddede aktier på tildelingstidspunktet.  

 Båndlæggelseskravet forhindrer også her, at aktierne helt  

 eller delvist sælges til at finansiere den udenlandske skat.  

 Medarbejderne har således ikke nogen interesse i at modtage aktierne  

 som led i en samlet medarbejderaktieordning.
For dem er det mere  

 hensigtsmæssigt blot at modtage ikke-båndlagte aktier uden om en  

 samlet medarbejderaktieordning.
Hvis et selskab således ønsker  

 at udlodde aktier til samtlige medarbejdere i ind- og udland, gøres  

 dette altså mest fordelagtigt ved at dele udlodningen op i to;  

 én til medarbejdere i Danmark, og én til medarbejdere i  

 udenlandske datterselskaber m.v.
4. Aktieavancebeskatning Efter aktieavancebeskatningslovens § 6,  

 opgøres gevinst og tab efter den såkaldte gennemsnitsmetode,  

 bl.a. ved afståelse af børsnoterede aktier efter 3 års  

 ejertid.
Afstår en skattepligtig en del af sine aktier i et selskab,  

 fordeles anskaffelsessummen for hele aktiebeholdningen imellem de  

 afståede aktier og de aktier, som den skattepligtige beholder.  

 Fordelingen foretages på grundlag af aktiernes pålydende.
I aktieavancebeskatningslovens § 7 a findes en  

 særlig hovedaktionærregel.
Det er en opgørelsesregel, der  

 giver et nedslag ved opgørelsen af gevinst og tab ved afståelse  

 af aktier, der den 18. maj 1993 var hovedaktionæraktier.
Nedslag  

 beregnes med 1 pct. pr. år, den skattepligtige har ejet de  

 pågældende aktier forud for udløbet af indkomståret  

 1998. Hvis aktier omfattet af reglen har forskellig ejertid, fordeles  

 fortjenesten ved beregningen af nedslaget for ejertid forholdsmæssigt  

 efter aktiernes pålydende.
Lovforslaget 1. Personalegodebeskatning De gældende regler i ligningslovens § 28 finder  

 som nævnt ikke anvendelse, såfremt der er tale om  

 køberetter til aktier tildelt af andre selskaber end det selskab, hvor  

 modtageren er ansat m.m., medmindre det selskab, hvor modtageren er ansat  

 m.m., kan anses for at have haft bestemmende indflydelse på, hvem der  

 skulle modtage køberetterne og har afholdt udgifterne hertil.
Det har imidlertid efterfølgende vist sig, at  

 reglerne i ligningslovens § 28 med den gældende udformning har  

 fået et mere begrænset anvendelsesområde, end det egentlig  

 har været tilsigtet.
De fleste større koncerner opererer med en  

 model for tildeling af køberetter, som indebærer, at ordningerne  

 typisk vil falde uden for de nuværende regler.
Ordningerne er i  

 næsten alle tilfælde opbygget således, at ansatte i  

 datterselskaber modtager køberetten direkte fra holdingselskabet,  

at holdingselskabet bestemmer, hvem i datterselskabet, der skal  

 tildeles køberetter og at datterselskabet ikke refunderer  

 holdingselskabet dets udgifter til opfyldelse af køberetten.
 Der er derfor behov for en udvidelse af  

 anvendelsesområdet for reglerne i ligningslovens § 28,  

 således at reglerne om udskydelse af beskatningstidspunktet finder  

 tilsvarende anvendelse, hvor køberetter tildeles i koncernforhold.
Det foreslås derfor, at reglerne om udskydelse af  

 beskatningstidspunktet tillige skal finde anvendelse for køberetter,  

 der modtages fra et selskab, der er koncernforbundet med det selskab, hvor  

 modtageren er ansat m.m.
Et koncernforbundet selskab foreslås defineret  

 i overensstemmelse med koncerndefinitionen i kursgevinstlovens § 4,  

 stk. 2.
 I forlængelse af den foreslåede udvidelse med  

 køberetter modtaget af et koncernforbundet selskab foreslås en  

 række justeringer af reglen vedrørende udskydelse af tidspunktet  

 for selskabets fradrag for den modsvarende udgift.
Det er ved forslaget udtrykkeligt præciseret, at  

 spørgsmålet om, hvorvidt der overhovedet er fradragsret for de  

 modsvarende udgifter, skal afgøres på grundlag af  

 skattelovgivningens almindelige regler.
Endvidere er det præciseret, at  

 det kun er for den del af de modsvarende udgifter, der svarer til  

 køberettens værdi - løntillægget - at  

 fradragstidspunktet udskydes.
Derudover foreslås det, at fradraget altid udskydes  

 til det indkomstår, hvor de tildelte køberetter udnyttes, og  

 dermed at fradragstidspunktet fremover også bliver  

 udnyttelsesåret, hvor den ansatte måtte have afstået den  

 tildelte køberet.
Som en konsekvens heraf foreslås det, at  

 fradraget altid og dermed også , hvor der er sket afståelse, skal  

 opgøres som et beløb svarende til køberettens  

 værdi på udnyttelsestidspunktet.
Da selskabets udgift relaterer  

 sig til køberettens udnyttelse, er det fundet rimeligt, at  

 fradragstidspunkt og opgørelsen af fradragsbeløbet skal  

 følge udnyttelsen og ikke et afståelsestidspunkt og en  

 afståelsessum, som ikke nødvendigvis udtrykker den reelle udgift  

 for selskabet.
Hvor køberetten er ydet af et koncernforbundet  

 selskab, uden at arbejdsgiverselskabet har refunderet det koncernforbundne  

 selskab dets udgifter i den forbindelse, anses arbejdsgiverselskabet typisk  

 for at have modtaget et tilskud, en udlodning eller lignende, som efter  

 skattelovgivningens almindelige regler kan være skattepligtigt  

 for selskabet.
Det foreslås, at beskatningstidspunktet for det herved  

 modtagne tilskud m.v. tilsvarende udskydes til det indkomstår, hvor  

 modtageren udnytter køberetten.
Udnyttes køberetten, skal selskabet levere den  

 eller de omhandlede aktier.
Når selskabet leverer eksisterende aktier,  

 er der tale om en afståelse af aktier, der er omfattet af  

 aktieavancebeskatningslovens regler.
For at sikre at et selskab ikke kan  

 opnå fradrag to gange for samme beløb, dels via reglerne om  

 fradrag for den modsvarende udgift, dels via aktieavancebeskatningslovens  

 regler, indeholder forslaget en særlig regel om opgørelse af  

 fortjeneste eller tab på de afståede aktier.
 Også på et andet område, nemlig hvor  

 tildelte køberetter til aktier ikke udnyttes, har det vist sig, at  

 reglerne i ligningslovens § 28 med den gældende udformning har  

 fået et mere begrænset anvendelsesområde, end det egentlig  

 har været tilsigtet.
 Det foreslås derfor, at reglerne i ligningslovens  

 § 28 udvides til også at omfatte de situationer, hvor tildelte  

 køberetter udløber uudnyttet, men på en sådan  

 måde at personalegodebeskatningen i princippet udskydes i det  

 uendelige, idet det foreslås, at personalegodebeskatningen helt skal  

 bortfalde ved ikke udnyttelse.
Lovforslaget indeholder endvidere en mindre  

 indskrænkning af anvendelsesområdet for ligningslovens § 28,  

 idet det foreslås, at bestemmelsen kun skal finde anvendelse i de  

 situationer, hvor aktiekøberetterne er udstedt af det selskab, der  

 yder køberetterne. Ændringen betyder eksempelvis, at  

 såfremt arbejdsgiverselskabet har erhvervet de aktiekøberetter,  

 der tildeles de ansatte, fra et finansielt institut, så vil det ikke  

 være reglerne i ligningslovens § 28, men den almindelige  

 hovedregel, der finder anvendelse.
Det vil sige, at personalegodebeskatningen  

 indtræder på retserhvervelsestidspunktet og dermed som  

 udgangspunkt på tildelingstidspunktet.
Derudover skal der som for  

 aktiekøberetter omfattet af ligningslovens § 28 efter  

 lovforslaget betales arbejdsmarkedsbidrag af tildelte aktiekøberetter,  

 der omfattes af den almindelige hovedregel.
Baggrunden for forslaget er, at  

 der har vist sig et behov for at indføre en vis fleksibilitet med  

 hensyn til beskatningstidspunktet.
Ved at undtage de situationer, hvor der er  

 tale om videregivelse af erhvervede køberetter, sikres denne  

 fleksibilitet på en enkel måde, uden at de  

 værdiansættelsesproblemer, der bl.a. var baggrunden for  

 indførelsen af ligningslovens § 28, genopstår - selskabets  

 betaling ved erhvervelse af aktiekøberetten udgør et godt  

 grundlag for værdiansættelsen - og uden at den gruppe, der  

 ønsker at anvende ligningslovens § 28, ryger ud af bestemmelsen,  

 idet det typiske er, at køberetterne udstedes af det selskab, der yder  

 dem.
Endelig indeholder lovforslaget en række  

 ændringer af kursgevinstloven.
For at sikre mod dobbeltbeskatning  

 foreslås det præciseret, at reglerne i kursgevinstloven ikke  

 finder anvendelse, når en afståelse m.v. er omfattet af  

 ligningslovens § 28, eller når der er indgået en  

 modgående kontrakt.
Når de tildelte køberetter undtages  

 fra kursgevinstlovens regler, er begrundelsen, dels at samme beløb kun  

 bør beskattes én gang, dels at der ikke bør være  

 mulighed for at undgå personalegodebeskatningen blot ved at afstå  

 køberetten eller indgå en modgående kontrakt.
Endvidere  

 foreslås en lempelse af det leveringskrav, der gælder i forhold  

 til kurskontrakter, aftaler om køb og salg af aktier, valutakontrakter  

 i forbindelse med køb og salg af værdipapirer og aftaler om hel  

 eller delvis afståelse af virksomhed m.m.
Efter forslaget skal de  

 pågældende aftaler og kontrakter fortsat være undtaget fra  

 kursgevinstlovens regler om beskatning af finansielle kontrakter, hvis de  

 udløber uudnyttet, dvs. hvis de bortfalder, uden at dette  

 udløser noget krav parterne i mellem. Årsagen til at de  

 udløber uudnyttet kan enten være en opgivelse af leveringen af  

 det aktiv/passiv, som aftalen eller kontrakten relaterer sig til, eller at  

 det ikke er fordelagtigt at udnytte aftalen eller kontrakten i forhold til en  

 direkte erhvervelse af det underliggende aktiv.
Hvor leveringen blot opgives,  

 kan der være tale om aftaler eller kontrakter med såvel gevinst  

 som tab, men når der slet ikke udveksles nogen ydelser mellem parterne,  

 hverken i form af levering eller kontanter, synes det ikke særligt  

 hensigtmæssigt at gennemføre en eventuel beskatning.
Tilsvarende  

 gælder, hvor ikke udnyttelse skyldes, at det ikke er fordelagtigt.
En  

 tilbagevenden til beskatning efter kursgevinstlovens almindelige regler for  

 finansielle kontrakter, herunder lagerprincippet, vil betyde, at der skal ske  

 efterregulering af den skattepligtige indkomst for måske flere  

 indkomstår, alt afhængig af aftalens eller kontraktens  

 løbetid.
Lagerprincippet betyder, at der for hvert indkomstår  

 skal ske en opgørelse af gevinst og tab, og dermed at  

 indkomstopgørelsen for hvert enkelt indkomstår skal reguleres,  

 hvilket endvidere kan udløse restskat/overskydende skat i det enkelte  

 år.
Selv om der måske samlet set kan blive tale en  

 nettoskattebetaling, forekommer det ikke særligt hensigtsmæssigt  

 at foretage efterreguleringer, som i den sidste ende måske ikke har den  

 store skattemæssige betydning.
Tilsvarende gælder, hvor en  

 efterregulering måtte føre til et samlet tab for den  

 skattepligtige, idet adgangen til at fradrage tab er undergivet  

 begrænsninger.
Det foreslås derfor, at de omhandlede kontrakter  

 og aftaler, uanset leveringsbetingelsen, skal forblive undtaget fra  

 kursgevinstlovens regler om beskatning af finansielle kontrakter, hvis de  

 ikke udnyttes.
2. Arbejdsmarkedsbidrag I tilknytning til de ovenfor omtalte udvidelser af  

 anvendelsesområdet for reglerne i ligningslovens § 28,  

 foreslås de omhandlede vederlag - uanset de omfattes af de  

 foreslåede regler i ligningslovens § 28 eller af samme lovs  

 § 16, jf. statsskattelovens § 4 - omfattet af bidragsgrundlaget  

 efter lov om en arbejdsmarkedsfond for lønmodtagere og  

 honorarmodtagere.
I følge forslaget vil de pågældende  

 vederlag skulle indgå i bidragsgrundlaget med de værdier og  

 på det tidspunkt, hvormed de indgår i grundlaget for  

 indkomstbeskatning.
Opkrævningen af arbejdsmarkedsbidraget vil, som det  

 er tilfældet med andre bidragspligtige B-indkomster, ske ved de  

 statslige told- og skattemyndigheders foranstaltning.
Af samme grund  

 foreslås det, at køberetterne ikke skal indgå i  

 bidragsgrundlaget for arbejdsgivernes eget arbejdsmarkedsbidrag, der under  

 alle omstændigheder bortfalder fra den 1. januar 2000, jf. lov nr. 1033  

 af 23. december 1998. Baggrunden for forslaget er bl.a., at de  

 pågældende køberetter helt eller delvist kan træde i  

 stedet for et egentligt (bidragspligtigt) lønvederlag.
Da der efter  

 gældende regler skal betales arbejdsmarkedsbidrag af et egentligt  

 lønvederlag, findes det rimeligt, at der også indføres  

 pligt til at betale arbejdsmarkedsbidrag af de omhandlede  

 køberetter.
3. Medarbejderaktier Baggrunden for reglen om medarbejderaktier er et  

 ønske om at fremme at medarbejdere ejer aktier i deres arbejdsplads.  

 Ved tildeling af tegningsretter/udlodning af aktier knyttes medarbejderen til  

 virksomheden.
Medarbejderaktierne båndlægges imidlertid for at  

 hindre medarbejderen i straks at sælge aktierne, hvorved det  

 nævnte formål med medarbejderaktieordningen ikke ville blive  

 opnået.
Et hurtigt salg af tildelte tegningsretter/udloddede aktier  

 knytter ikke medarbejderen nærmere til virksomheden end en almindelig  

 lønudbetaling.
For medarbejdere, ansat i selskaber beliggende i  

 Danmark, udgør båndlæggelsen intet problem.
Selve  

 tildelingen udløser ikke beskatning.
I det omfang beskatning skal ske,  

 sker denne først ved afståelsen af aktierne.
Som nævnt kan godkendte medarbejderordninger  

 også omfatte medarbejdere i et datterselskab m.v., herunder et  

 udenlandsk datterselskab.
De udenlandske medarbejdere vil imidlertid efter  

 hjemlandets skatteregler ofte blive beskattet af favørelementet  

 på tildelingstidspunktet.
Båndlæggelsen, der stilles som  

 betingelse for tilladelse, hindrer imidlertid at de udenlandske ansatte  

 sælger aktierne til at finansiere den udenlandske skat.
Dette kan efter  

 omstændighederne afholde medarbejdere i udenlandske datterselskaber  

 m.v. fra at deltage i en medarbejderaktieordning.
Formålet med  

 medarbejderaktieordningen gøres derfor illusorisk.
 Det foreslås derfor, at  

 båndlæggelseskravet så vidt muligt ikke finder anvendelse  

 på ansatte, der arbejder i udenlandske datterselskaber,  

 datterdatterselskaber, evt. moderselskab eller afdeling.
Båndlæggelseskravet opretholdes for  

 medarbejdere i selskaber beliggende i Danmark.  

 Båndlæggelseskravet fastholdes desuden i situationer, hvor  

 medarbejderen nok arbejder i udlandet, men hvor det af  

 omgåelsesmæssige hensyn er skønnet nødvendigt at  

 stille betingelse om båndlæggelse.
Således kræves der  

 båndlæggelse, hvis medarbejderen inden for de seneste 2 år  

 før tildelingen har været fuldt skattepligtig til Danmark.  

 Endelig foreslås det, at aktierne båndlægges i  

 tilfælde, hvor medarbejderen er eller inden for de seneste 2 år  

 har været omfattet af kildeskattelovens § 2 af den indkomst, der  

 ligger til grund for den ansattes deltagelse i medarbejderaktieordningen.
4. Aktieavancebeskatningsloven Ved overgang til euro vil de lande, der den 1. januar 1999  

 er overgået til euroen, skulle foretage en euro-redenominering af deres  

 værdipapirer denomineret i national valuta.
En af metoderne er at  

 tillade anvendelsen af no par value-aktier.
Disse er karakteriseret ved, at  

 en aktie svarer til en andel af den samlede aktiekapital i stedet for at have  

 en pålydende værdi.
I stedet for eksempelvis en 100krs.-aktie har  

 man herefter blot  »en  

 aktie«.
Denne metode  

 bliver i hvert fald tilladt i Frankrig, Spanien og Tyskland.
Gevinst og tab ved afståelse af bl.a.  

 børsnoterede aktier ejet i mere end 3 år skal opgøres  

 efter aktieavancebeskatningslovens § 6, hvilket også gælder  

 udenlandske børsnoterede aktier.
Afstår en skattepligtig en del  

 af sine aktier i et selskab, fordeles anskaffelsessummen for hele  

 aktiebeholdningen imellem de afståede aktier og de aktier, som den  

 skattepligtige beholder.
Fordelingen foretages på grundlag af aktiernes  

 pålydende.
Derimod tager reglen efter sin ordlyd ikke højde for  

 no par value-aktier.
 Samme problemstilling gør sig gældende for  

 så vidt angår aktieavancebeskatningslovens § 7 a, der  

 anvender den pålydende værdi ved den forholdsmæssige  

 fordeling af fortjenesten ved beregning af nedslag for ejertid på  

 aktier, der den 18. maj 1993 var hovedaktionæraktier og erhvervet  

 på forskellige tidspunkter.
Det foreslås at justere §§ 6 og 7 a  

 således, at de tager højde for no par value-aktier.
Hvis der er  

 tale om aktier med pålydende værdi, finder denne fortsat  

 anvendelse ved den forholdsmæssige fordeling af anskaffelsessummen,  

 hhv. fortjenesten.
5. Skattekontrolloven De køberetter, der omfattes af dette lovforslag,  

 ydes som vederlag til lønmodtagere.
Det foreslås derfor, at der  

 skabes mulighed for at etablere en indberetningsordning vedrørende  

 køberetter, som ydes til de ansatte m.m.
Oplysningen vil blive brugt i  

 kontroløjemed.
Høring Den del af lovforslaget, der vedrører  

 aktiekøberetter, har været til høring hos  

 Finansrådet, Realkreditrådet, Advokatrådet, Foreningen af  

 Statsautoriserede Revisorer, Foreningen af Registrerede Revisorer,  

 Erhvervenes Skattesekretariat, IT-Brancheforeningen, Kommunernes  

 Landsforening, Københavns Kommune, Frederiksberg Kommune,  

 Skattechefforeningen, Skatterevisorforeningen, Erhvervsministeriet,  

 Finansministeriet, Økonomiministeriet og Justitsministeriet.
Foreningen af Statsautoriserede Revisorer har  

 foreslået, at reglen om selskabets fradrag for den modsvarende udgift  

 ændres, så det udtrykkeligt fastslås, at tildelingen af  

 aktiekøberetter til de ansatte modsvares af en fradragsberettiget  

 lønudgift.
Det følger allerede af statsskattelovens § 6,  

 litra a, at der er fradragsret for driftsomkostninger, herunder  

 lønudgifter, da lønudgifter er omfattet af  

 driftsomkostningsbegrebet.
Det er anset for unødvendigt at  

 indføre en dobbelt fradragshjemmel.
Forslaget er derfor ikke  

 imødekommet.
I øvrigt skal bemærkes, at det er  

 Skatteministeriets opfattelse, at såfremt en afholdt udgift direkte kan  

 forbindes med aflønningen af de ansatte, vil der foreligge en  

 fradragsberettiget driftsomkostning, også hvor aflønningen sker  

 i form af køberetter til aktier.
Foreningen af Statsautoriserede  

 Revisorer har endvidere foreslået, at ikrafttrædelsestidspunktet  

 ændres, således at dette følger tildelingstidspunktet i  

 stedet for retserhvervelsestidspunktet.
En ændring til  

 tildelingstidspunktet vil indebære en lang overgangsperiode og en  

 komplicering af regelsættet, idet ellers identiske situationer lang tid  

 fremover vil skulle behandles efter forskellige regler.
Hovedreglen er, at  

 retserhvervelsen er afgørende for beskatningstidspunktet og dermed for  

 efter hvilke regler beskatningen skal ske.
Ved indførelsen af  

 ligningslovens § 28 fulgte ikrafttræden da også  

 retserhvervelsestidspunktet.
Forslaget er derfor ikke imødekommet.  

 IT-Brancheforeningen har foreslået, at beskatningen af tildelte  

 aktiekøberetter udskydes til det tidspunkt, hvor de aktier, der er  

 erhvervet på grundlag af aktiekøberetten, sælges, og at  

 beskatningen ændres fra personlig indkomst til aktieindkomst.
Den  

 ønskede ændring er ensbetydende med, at løn vil blive  

 omklassificeret til aktieavance og dermed at der vil opstå en yderst  

 uheldig sammenblanding af de to begreber.
I forhold til aktier og  

 aktieavancer eksisterer der - i modsætning til løn -  

 særlige bindinger, bl.a. i form af direktivstyrede  

 succcessionsmuligheder, som betyder, at det ikke vil være muligt at  

 begrænse skatteudskydelsen til tidspunktet for afståelsen af  

 aktierne.
Beskatningen vil således i princippet kunne udskydes i det  

 uendelige.
Forslaget er derfor ikke imødekommet.
 Den del af lovforslaget, der vedrører  

 medarbejderaktier og no par value-aktier, har været til høring  

 hos Finansrådet, Realkreditrådet, Rådet for Dansk  

 Forsikring og Pension, InvesteringsForeningsRådet, Advokatrådet,  

 Foreningen af Statsautoriserede Revisorer, Foreningen af Registrerede  

 Revisorer, Erhvervenes Skattesekretariat, Børsmæglerforeningen,  

 Københavns Fondsbørs, Kommunernes Landsforening,  

 Københavns Kommune, Frederiksberg Kommune, Skattechefforeningen,  

 Erhvervsministeriet, Finansministeriet, Økonomiministeriet og  

 Justitsministeriet.
Advokatrådet og Foreningen af Statsautoriserede  

 Revisorer har stillet spørgsmål ved, om 2-årsreglen er  

 nødvendig og rimelig.
Det er bl.a. anført, at medarbejdere, der  

 udstationeres pga. 2-årsreglen, stilles ligeså  

 uhensigtsmæssigt som de lokalt ansatte er efter de nugældende  

 regler, og at der egentlig slet ikke er behov for reglen, da den  

 skattebesparelse, som medarbejderen kan opnå, ikke står mål  

 med de omkostninger, der er forbundet med udstationeringen.
Især ved udstationering til lande med skatteregler,  

 hvorefter avance ved salg af aktier er skattefri efter en vis kortere  

 ejerperiode, bl.a.
Tyskland, er der imidlertid en risiko for, at der  

 spekuleres i reglen.
Risikoen skærpes, hvis udstationeringslandet ikke  

 beskatter tildelingen af aktierne som lønaccessorium.
At  

 medarbejderaktier til ansatte i udenlandske datterselskaber m.v. efter den  

 foreslåede regel ikke skal båndlægges, bør ikke  

 være en mulig årsag til, at medarbejdere vælger at lade sig  

 udstationere i kortere tid. 2 år anses som en rimelig grænse, der  

 vil begrænse spekulation.
Foreningen af Statsautoriserede Revisorer har  

 foreslået, at hvis 2-årsreglen anses for at være  

 nødvendig, kan den bindes sammen med, at den udstationerede  

 medarbejder får båndlagt aktierne, hvis vedkommende ikke kan  

 påvise, at favørelementet er underlagt beskatning i udlandet ved  

 tildelingen.
Dette vil imidlertid kræve undersøgelser, som vil  

 komplicere gennemførslen af medarbejderaktieordningerne  

 unødigt.
Foreningen af Statsautoriserede Revisorer bemærker,  

 at en udstationeret medarbejder, som ikke ophører med fuld  

 skattepligt, men som søger lempelse efter ligningslovens § 33 A  

 eller en dobbeltbeskatningsoverenskomst, stadig vil lide under  

 båndlæggelsesproblemet for medarbejdere ansat i udenlandske  

 datterselskaber m.v.
Under udstationeringen vil medarbejderen typisk  

 være underlagt samme beskatning som lokalt ansatte medarbejdere,  

 hvorfor det ikke er hensigtsmæssigt at anvende kildeskattelovens  

 § 1 som kriterium for, om en medarbejder fritages for  

 båndlæggelseskravet.
Foreningen af Statsautoriserede Revisorer  

 foreslår i stedet, at kriteriet burde være, om medarbejderen er  

 underlagt beskatning i arbejdslandet.
En sådan regel vil indebære  

 væsentlige administrative problemer, både for erhvervsliv og for  

 ligningsmyndighederne.
Der skal således i hver eneste  

 medarbejderaktieordning undersøges, hvorledes den enkelte medarbejder  

 beskattes i udlandet.
I forhold hertil er kildeskattelovens § 1 som  

 kriterium mere håndfast og lettere at administrere.
Forslaget er derfor  

 ikke imødekommet.
Administrative konsekvenser Lovforslaget skønnes at medføre  

 engangsudgifter i ToldCSkat på 0,8 mill. kr. til tilretning af edb-systemer.
Derudover  

 skønnes lovforslaget ikke at have nævneværdige  

 administrative konsekvenser.
Provenumæssige konsekvenser Den foreslåede udvidelse af anvendelsesområdet  

 for ligningslovens § 28 samt de hertil knyttede foreslåede  

 ændringer og præciseringer har ikke i sig selv  

 provenumæssige konsekvenser, idet de samlet set sikrer § 28 det  

 oprindeligt tilsigtede anvendelsesområde.
 Den foreslåede lempelse af leveringskravet i  

 kursgevinstlovens § 30, stk. 3, skønnes ikke at have  

 nævneværdige provenumæssige konsekvenser.
 Udvidelsen af grundlaget for arbejdsmarkedsbidraget til  

 også at omfatte aktiekøberetter vil medføre et vist  

 merprovenu, som det ikke er muligt at kvantificere nærmere.  

 Merprovenuet skønnes dog at være beskedent.
Ophævelsen af båndlæggelseskravet for  

 personer, der ikke er skattepligtige til Danmark, skønnes ikke at have  

 nævneværdige provenumæssige konsekvenser.
Det skyldes, at  

 forslaget blot gør aktierne likvide for de pågældende  

 personer.
Kun for så vidt dette fører til øget anvendelse  

 af medarbejderaktier, kan et beskedent provenutab blive aktuelt.
 Præciseringen vedrørende  

 avanceopgørelsen for no par value-aktier har ikke provenumæssige  

 konsekvenser.
Økonomiske og administrative konsekvenser for  

 erhvervslivet Lovforslagets præciseringer m.v. i forhold til  

 reglerne om køberetter til aktier skønnes at skabe klarere  

 regler til gavn for erhvervsvirksomhederne.
Herudover vil den  

 foreslåede udvidelse af arbejdsmarkedsbidragsgrundlaget neutralisere en  

 utilsigtet begunstigelse af udbetaling af vederlag til ansatte i form af  

 køberetter.
Den del af lovforslaget, der vedrører  

 køberetter til aktier, har været forelagt alle aktie- og  

 anpartsselskaber i Erhvervsministeriets Testpanel med 5 ansatte eller  

 derover.
Lovforslaget vil være administrativt neutralt for 89 pct. af  

 virksomhederne, idet de vurderer, at deres administration ikke vil blive  

 berørt af lovforslagets ændringer.
6 pct. af virksomhederne har vurderet, at de vil få  

 administrative byrder på engangsbasis.
Opgaverne er typisk  

 personaleinformation, registrering af medarbejderaktier og køberetter  

 samt ændringer i lønsystem og interne rutiner.
For de fleste er  

 tidsforbruget på 1 time eller derunder på engangsbasis. 7 pct. af  

 virksomhederne får behov for ekstern service på engangsbasis til  

 tilpasning af edb-system og lønbogholderi samt rådgivning fra  

 advokat og revisor.
Omfanget af den eksterne rådgivning svinger  

 meget.
7 pct. af virksomhederne vurderer, at de vil få  

 løbende administrative byrder.
De løbende byrder er typisk  

 indberetning og administration af køberetterne.
For de fleste af  

 virksomhederne er tidsforbruget på 1 time eller derunder pr.  

 måned. 1,8 pct. af virksomhederne får desuden behov for ekstern  

 rådgivning fra henholdsvis revisor, edb-konsulent og  

 lønservicebureau.
Omfanget heraf svinger dog meget.
 På grund af for få svar og for få  

 berørte virksomheder er det ikke muligt at opregne resultaterne af  

 Testpanelets besvarelser, så man får et resultat for det  

 berørte erhvervsliv som helhed.
Lovforslaget indebærer, at medarbejderaktieordninger  

 vil blive mere attraktive for medarbejdere i udenlandske datterselskaber m.v.  

 Medarbejderne har efter omstændighederne behov for helt eller delvist  

 at sælge tildelte aktier eller tegningsretter for at finansiere  

 udenlandsk skat af tildelingen, hvilket båndlæggelseskravet  

 hidtil har hindret.
Dette har betydet, at medarbejderne i udenlandske  

 datterselskaber ikke har fundet det hensigtsmæssigt at deltage i en  

 medarbejderaktieordning, hvorefter formålet med  

 medarbejderaktieordningen - at knytte medarbejderne til virksomheden ved  

 aktiebesiddelse - er gjort illusorisk.
Dette råder forslaget bod  

 på ved at afskaffe båndlæggelseskravet for ansatte i  

 udenlandske datterselskaber m.v.
Forholdet til EU-retten Lovforslaget indeholder ikke EU-retlige aspekter.
Miljømæssige konsekvenser Lovforslaget anses ikke for at indeholde  

 miljømæssige konsekvenser.
 Sammenfatning af økonomiske og  

 administrative konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Ændringerne i ligningsloven og kursgevinstloven  

 vedrørende aktiekøberetter til medarbejdere, skønnes  

 ikke i sig selv at have provenumæssige konsekvenser.
 Indførelsen af pligt til at betale arbejdsmarkedsbidrag af  

 aktiekøberetter til medarbejdere skønnes at medføre et  

 beskedent merprovenu.
 Ophævelsen af båndlæggelseskravet for personer, der ikke  

 er skattepligtige til Danmark, skønnes ikke at have  

 nævneværdige provenumæssige konsekvenser.
 Præciseringen vedrørende avanceopgørelsen for no par  

 value-aktier har ikke provenumæssige konsekvenser.
Administrative konsekvenser for stat, amter og  

 kommuner Ingen Engangsudgifter til EDB på 0,8 mill. kr.
Økonomiske konsekvenser for erhvervslivet Lovforslaget indebærer, at medarbejderaktieordninger  

 vil blive mere attraktive for medarbejdere i udenlandske datterselskaber  

 m.v.
Ingen Administrative konsekvenser for erhvervslivet Lovforslagets præciseringer skønnes at skabe  

 klarere regler til gavn for erhvervsvirksomhederne.
 Lovforslaget har været forelagt alle aktie- og anpartsselskaber i  

 Erhvervsministeriets Testpanel med 5 ansatte eller derover. 89 pct. af  

 virksomhederne vurderede, at deres administration ikke ville blive  

 berørt af de foreslåede ændringer.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Indeholder ikke EU-retlige aspekter Bemærkninger til de enkelte  

 bestemmelser Til § 1 Til nr. 1 Det foreslås, at båndlæggelseskravet i  

 ligningslovens § 7 A, stk. 6, ikke skal iagttages, når  

 tildelingen af tegningsretter sker til ansatte, der ikke er eller har  

 været fuldt skattepligtige i henhold til kildeskattelovens § 1  

 indenfor de 2 seneste år før tildelingen.
Herved sikres, at ansatte i selskabets udenlandske  

 afdelinger, datterselskaber og evt. moderselskab som hovedregel kan tildeles  

 tegningsretter uden båndlæggelseskrav.
Disse ansatte kan derfor  

 sælge aktierne helt eller delvist til finansiering af den skat, de  

 typisk betaler i hjemlandet.
På den anden side opretholdes  

 båndlæggelseskravet for ansatte, der arbejder i selskabets danske  

 afdelinger, datterselskaber og evt. moderselskab.
Disse vil som absolut  

 hovedregel være fuldt skattepligtige til Danmark, og vil derfor ikke  

 skulle betale skat på tidspunktet for tildeling af  

 tegningsretterne.
Som nævnt foreslås det at opretholde  

 båndlæggelseskravet for ansatte, der indenfor de seneste 2  

 år har været fuldt skattepligtige til Danmark.
Reglen vil  

 hovedsageligt få betydning for ansatte, der udstationeres.
Den  

 forhindrer, at den ansatte i en dansk afdeling af selskabet for en kort tid  

 sørger for at komme ud af kildeskattelovens § 1, f.eks. ved en  

 korterevarende udstationering, hvorefter vedkommende tildeles tegningsretter  

 til aktier uden båndlæggelseskrav og tager hjem igen og  

 sælger medarbejderaktierne.
Herved ville den ansatte helt undgå  

 at skulle betale skat af værdien af tegningsretterne som  

 lønaccessorium. 2 år anses som en rimelig grænse, der vil  

 forhindre den altovervejende del af den mulige spekulation ved udflytning og  

 senere hjemkomst til Danmark.
 Hvis en ansat, der er fuldt skattepligtig til Danmark  

 udstationeres, kan vedkommende således først 2 år efter  

 den fulde skattepligts ophør tildeles tegningsretter uden  

 båndlæggelseskrav.
Ud fra tilsvarende betragtninger foreslås det, at  

 båndlæggelseskravet i § 7 A, stk. 7, 1. pkt., ikke skal  

 iagttages, når udlodningen af aktier sker til ansatte, der ikke er  

 eller har været fuldt skattepligtige i henhold til kildeskattelovens  

 § 1 indenfor de 2 seneste år før tildelingen.
Medarbejdere  

 i udenlandske datterselskaber m.v. kan derfor sælge aktierne helt eller  

 delvist til finansiering af evt. skat i hjemlandet.  

 Båndlæggelseskravet opretholdes også her for ansatte, der  

 indenfor de seneste 2 år har været fuldt skattepligtige til  

 Danmark.
Ved udstationering af en ansat, der er fuldt skattepligtig til  

 Danmark, kan der herefter først 2 år efter den fulde  

 skattepligts ophør udloddes medarbejderaktier efter § 7 A,  

 stk. 2 uden båndlæggelseskrav efter stk. 7.
§ 7 A, stk. 7, stiller i forhold til  

 stk. 6, nogle yderligere betingelser for godkendelse.
Disse yderligere  

 betingelser foreslås ikke ændret.
Det foreslås endvidere, at aktierne  

 båndlægges i tilfælde, hvor medarbejderen er eller inden  

 for de seneste 2 år har været omfattet af kildeskattelovens  

 § 2 af den indkomst, der ligger til grund for den ansattes deltagelse i  

 medarbejderaktieordningen.
Grænsegængere kunne i visse  

 situationer ellers konvertere en skattepligtig løn til en skattefri  

 aktieavance.
Hvis en medarbejder f.eks. bor i Tyskland, men arbejder i  

 Danmark for et selskab beliggende her i landet, vil vedkommendes  

 lønindkomst efter den gældende dobbeltbeskatningsoverenskomst  

 mellem Danmark og Tyskland blive beskattet i Danmark, mens en aktieavance  

 beskattes i Tyskland.
En godkendt medarbejderaktieordning indebærer, at  

 der ikke sker beskatning på tildelingstidspunktet, men at en eventuel  

 skat udskydes til afståelsen af medarbejderaktien.
 Den tyske grænsegænger modtager således  

 tegningsretten/medarbejderaktien skattefrit, og kan efter de tyske  

 avancebeskatningsregler skattefrit sælge aktierne efter 6  

 måneders ejertid, hvis der ikke er tale om hovedaktionæraktier.  

 Når båndlæggelseskravet opretholdes, vil denne skattefri  

 gevinst således først realiseres efter 5, hhv. 7 år.
Det bemærkes, at kun i tilfælde, hvor den  

 ansatte er begrænset skattepligtig af indkomst fra det selskab, der  

 udbyder medarbejderaktierne, vil aktierne skulle båndlægges.
Hvis  

 eksempelvis en medarbejder, der bor i Tyskland og er ansat i et selskab  

 beliggende i Tyskland, modtager medarbejderaktier fra det danske  

 moderselskab, skal der ikke ske båndlæggelse, blot fordi den  

 ansatte af andre årsager måtte være begrænset  

 skattepligtig til Danmark - medmindre den begrænsede skattepligt  

 knytter sig til arbejde udført i Danmark for moderselskabet.
Til nr. 2  

 Til stk. 1 Det foreslås, at kun tildelte  

 aktiekøberetter, der er udstedt af det selskab, hvor modtageren er  

 ansat m.m., omfattes af reglerne om udskydelse af beskatningstidspunktet.  

 Formålet hermed er at indføre en vis fleksibilitet med hensyn  

 til beskatningstidspunktet.
Med den valgte model sikres det samtidig, at  

 fleksibiliteten indføres uden, at de  

 værdiansættelsesproblemer, der bl.a. var baggrunden for  

 indførelsen af ligningslovens § 28, genopstår.
Det  

 foreslås endvidere, at såfremt tildelte aktiekøberetter  

 udløber uudnyttet, dvs. at køberetterne bortfalder, uden at  

 dette udløser noget krav parterne i mellem, så skal  

 personalegodebeskatningen bortfalde.
Derudover er der alene tale om  

 ændringer af sproglig karakter.
Til stk. 2 Det foreslås, at reglerne om, at  

 beskatningstidspunktet for køberetter til aktier, der er tildelt i  

 ansættelsesforhold m.m., udskydes til udnyttelsestidspunktet  

 henholdsvis afståelsestidspunktet, samt reglen om at  

 personalegodebeskatningen bortfalder ved ikke udnyttelse, udvides til  

 også at omfatte de situationer, hvor køberetten udstedes og  

 tildeles af et selskab, der er koncernforbundet med det selskab, hvor  

 modtageren er ansat m.m.
Reglen omfatter ansatte og personer, der har  

 modtaget køberetter for udførelse af personligt arbejde i  

 øvrigt, bestyrelsesmedlemmer samt bestyrelsesmedhjælpere.  

 Definitionen af et koncernforbundet selskab følger definitionen i  

 kursgevinstlovens § 4, stk. 2. Efter kursgevinstlovens § 4,  

 stk. 2, anses selskaber m.v. for koncernforbundne, hvis samme  

 aktionærkreds eller en fond direkte eller indirekte ejer mere end 50  

 pct. af aktiekapitalen i hvert selskab eller direkte eller indirekte  

 råder over mere end 50 pct. af stemmerne i hvert selskab.
Ud over  

 moder- og datterselskaber omfatter definitionen således f.eks.  

 også søsterselskaber.
Anvendelsen af kursgevinstlovens  

 koncerndefinition betyder en bredere definition af koncerner end den, der  

 efter praksis benyttes i forhold til reglerne i ligningslovens § 7 A om  

 medarbejderaktieordninger, idet sidstnævnte kun omfatter moderselskaber  

 samt datter- og datterdatterselskaber.
Til stk. 3 Det foreslås for det første udtrykkeligt  

 præciseret, at bestemmelsen ikke udgør en fradragshjemmel, men  

 alene er en regel om udskydelse af beskatningstidspunktet.
Hvorvidt der  

 overhovedet er fradragsret for den modsvarende udgift skal fortsat  

 afgøres på grundlag af skattelovgivningens almindelige regler.  

 Endvidere er det tydeliggjort, at udskydelsen kun omfatter den del af den  

 fradragsberettigede udgift, der svarer til køberettens værdi  

 på udnyttelsestidspunktet.
For det andet foreslås det, at fradraget for den  

 modsvarende udgift i givet fald altid skal foretages i det indkomstår,  

 hvor køberetten udnyttes, også selvom modtageren måtte  

 have afstået køberetten forinden.
I konsekvens heraf skal det  

 udskudte fradrag altid opgøres til et beløb svarende til  

 køberettens værdi på udnyttelsestidspunktet.
Hvor køberetten ydes af et koncernforbundet  

 selskab, kan der være tale om, at arbejdsgiverselskabet godtgør  

 koncernselskabet for de herved forbundne udgifter.
Har arbejdsgiverselskabet  

 refunderet koncernselskabet dets udgifter ved ydelse af køberetter til  

 de ansatte i arbejdsgiverselskabet, vil situationen typisk være den, at  

 koncernselskabet ikke skal medregne refusionsbeløbet ved  

 indkomstopgørelsen, og modsat at arbejdsgiverselskabet ikke har  

 fradragsret for den betalte refusion.
En godtgørelse af dokumenterede  

 udgifter, som et selskab har afholdt på vegne af et andet selskab,  

 anses således efter praksis normalt som værende  

 indkomstopgørelsen uvedkommende både i forhold til modtager og  

 yder.
Hvis refusionen betyder, at yderen dermed har afholdt udgifter, der i  

 forhold til yderen har karakter af driftsomkostninger, vil yderen dog have  

 fradragsret for de afholdte udgifter.
Arbejdsgiverselskabet vil således  

 formentlig have fradragsret efter statsskattelovens § 6 a for et  

 beløb svarende til den betalte godtgørelse.
Reglen om  

 udskydelse af fradragstidspunktet for den del af udgiften, der svarer til  

 køberettens værdi på udnyttelsestidspunktet, vil dermed i  

 disse situationer gælde for arbejdsgiverselskabet.
Har arbejdsgiverselskabet ikke eller kun delvist godtgjort  

 koncernselskabet dets udgifter, anses arbejdsgiverselskabet typisk for at  

 have modtaget et beløb fra koncernselskabet i form af et tilskud, en  

 udlodning eller lignende.
Det foreslås, at beskatningstidspunktet for  

 det herved modtagne tilskud m.v. tilsvarende udskydes til det  

 indkomstår, hvor køberetten udnyttes.
Som det er tilfældet  

 i forhold til fradragssiden, er der ikke tale om en beskatningshjemmel, men  

 alene om udskydelse af beskatningstidspunktet.
Hvorvidt det modtagne tilskud  

 m.v. er skattepligtigt for arbejdsgiverselskabet, må vurderes ud fra  

 skattelovgivningens almindelige regler, herunder eksempelvis  

 selskabsskattelovens § 13. Udskydelsen omfatter kun den del af de ikke  

 godtgjorte udgifter, der svarer til køberettens værdi på  

 udnyttelsestidspunktet.
Arbejdsgiverselskabet vil derudover formentlig kunne  

 fradrage et beløb af samme størrelse som det skattepligtige  

 tilskud m.v. som en driftsudgift.
I givet fald vil arbejdsgiverselskabet  

 være omfattet af reglen om udskydelse af fradragstidspunktet.
Til stk. 4 Der foreslås indsat en særlig regel om  

 opgørelse af fortjeneste og tab på aktier, som det selskab, der  

 skal opfylde de ydede køberetter, afstår til opfyldelsen.
Efter  

 aktieavancebeskatningsloven opgøres fortjeneste og tab som forskellen  

 mellem afståelsessummen og anskaffelsessummen.
Ved afvikling af  

 køberetter til aktier ved levering udgør aktiernes  

 anskaffelsessum og dermed afståelsessummen for den part, der skal  

 levere aktierne, den aftalte kontraktspris.
Selskabets afståelsessum  

 vil dermed være den kursværdi, som modtageren erhverver aktierne  

 til, dvs. favørkursen.
Når selskabet efter ligningslovens  

 § 28 kan fradrage forskellen mellem handelsværdien på  

 afståelsestidspunktet og favørkursen, vil en anvendelse af  

 aktieavancebeskatningslovens opgørelsesregler kunne medføre, at  

 selskabet opnår fradrag for den samme udgift to gange.
Derfor  

 foreslås der indsat en regel om, at fortjeneste/tab på de  

 afståede aktier i stedet skal opgøres som forskellen mellem  

 handelsværdien på afståelsestidspunktet og  

 anskaffelsessummen.
Der er alene tale om en opgørelsesregel.
Hvorvidt  

 selskabet er skattepligtig af fortjeneste/tab på aktierne skal fortsat  

 afgøres efter aktieavancebeskatningslovens regler.
Særreglen  

 skal efter forslaget kun gælde i forhold til det selskab, der er  

 omfattet af fradragsreglen i ligningslovens § 28, stk. 3, 1.  

 pkt.
Til stk. 5 Det foreslås, at såfremt ydede  

 køberetter til aktier er omfattet af reglerne i ligningslovens  

 § 7 A om medarbejderaktieordninger, så finder reglerne i  

 ligningslovens § 28 ikke anvendelse.
Til § 2 Til nr. 1 og 3 Det foreslås, at det i stedet for en henvisning til  

 realkreditlovens § 21, stk. 6, udtrykkeligt nævnes i de  

 pågældende bestemmelser, hvilke institutters kontantlån,  

 der er omfattet af bestemmelserne.
Bestemmelserne bliver dermed mere  

 læsevenlige samtidig med, at et eventuelt behov for konsekvensrettelser  

 som følge af ændringer i realkreditloven bortfalder.
 De foreslåede ændringer indeholder ikke  

 ændringer af indholdsmæssig karakter.
Til nr. 2 Der er tale om en rettelse, som sikrer, at bestemmelsen  

 bliver bragt i overensstemmelse med det oprindelige indhold.
Til nr. 4 Der er for det første tale om en sproglig  

 omformulering af kravet om, at parterne skal forblive de samme.
Det  

 tydeliggøres herved, at det kun er i forhold til den part, der  

 afstår kontrakten eller aftalen, at konsekvensen er, at kontrakten  

 eller aftalen i stedet skal behandles efter kursgevinstlovens almindelige  

 regler for beskatning af finansielle kontrakter.
I forhold til den part, der  

 er indtrådt i kontrakten eller aftalen som følge af  

 overdragelsen, behandles kontrakten eller aftalen efter reglerne i  

 kursgevinstlovens § 30, såfremt betingelserne herfor er  

 opfyldt.
Derudover foreslås det, at kravet om, at der rent  

 faktisk sker levering som forudsætning for undtagelsen fra reglerne i  

 kursgevinstlovens § 29 om beskatning af finansielle kontrakter, ikke  

 skal gælde, hvis kontrakten eller aftalen udløber uudnyttet.
Det  

 vil sige, hvor kontrakten eller aftalen bortfalder, uden at dette  

 udløser noget krav parterne i mellem.
Det foreslås  

 således, at kravet om faktisk levering udgår, da denne betingelse  

 alene har betydning for de situationer, hvor kontrakten eller aftalen  

 udløber uudnyttet.
De øvrige betingelser, dvs. kravet om, at  

 aftalen eller kontrakten ved indgåelsen skal være udformet  

 således, at den kun kan opfyldes ved levering, og kravet om, at  

 parterne skal forblive de samme, gælder uændret.
Herved sikres,  

 at de situationer, hvor der sker differenceafregning eller afståelse  

 fortsat indebærer, at aftalen eller kontrakten omfattes af reglerne i  

 kursgevinstlovens § 29. Hvis der sker differenceafregning viser det, at  

 kontrakten eller aftalen rent faktisk kunne opfyldes på anden  

 måde end ved levering, hvorfor betingelsen herom ikke er opfyldt.
 Endvidere foreslås det, at kravet om levering og  

 kravet om, at kontrakten eller aftalen ikke afstås, ikke skal finde  

 anvendelse i forhold til køberetter til aktier, der er omfattet af  

 ligningslovens § 28. Undtagelsen fra leveringskravet og kravet  

 vedrørende afståelse gælder såvel i forhold til  

 modtageren af køberetten som i forhold til det selskab, der har ydet  

 køberetten.
I forhold til køberetter omfattet af ligningslovens  

 § 28 betyder den foreslåede ændring, at såfremt  

 modtageren afstår køberetten eller udnytter denne ved  

 differenceafregning, vil der alene indtræde beskatning efter reglerne i  

 ligningslovens § 28, dvs. at der alene vil blive tale om  

 personalegodebeskatning.
Hvis modtageren lader køberetten  

 udløbe uudnyttet, vil konsekvensen være, at der ikke skal ske  

 beskatning.
Når køberetten ikke udnyttes, indebærer den  

 foreslåede ændring af reglerne i ligningslovens § 28, jf.  

 forslagets § 1, nr. 2, at der ikke vil blive tale om  

 personalegodebeskatning.
Forslaget om, at leveringskravet og kravet  

 vedrørende afståelse ikke skal gælde, hvis  

 aktiekøberetten er omfattet af ligningslovens § 28, betyder  

 samtidig, at der ikke vil blive tale om beskatning efter kursgevinstlovens  

 § 29.
Til nr. 5 Det foreslås, at køberetter til aktier, der  

 er omfattet af ligningslovens § 28, skal være undtaget fra  

 beskatning efter reglerne i kursgevinstlovens § 29, selv om der er  

 indgået modgående kontrakter eller forretninger.
Undtagelsen fra  

 beskatning efter kursgevinstlovens § 29 omfatter kun tildelte  

 køberetter omfattet af ligningslovens § 28, og ikke de  

 modgående kontrakter eller forretninger.
I forhold til de  

 modgående kontrakter eller forretninger vil reglerne i  

 kursgevinstlovens § 29 således fortsat finde anvendelse.
Den foreslåede ændring betyder, at  

 såfremt der er indgået modgående kontrakter eller  

 forretninger, og modtageren afstår køberetten eller udnytter  

 denne ved erhvervelse af aktien eller ved differenceafregning, vil der alene  

 indtræde beskatning efter reglerne i ligningslovens § 28, dvs. at  

 der alene vil blive tale om personalegodebeskatning.
Hvis modtageren derimod  

 lader køberetten udløbe uudnyttet, vil der hverken blive tale  

 om personalegodebeskatning, jf. forslagets § 1, nr. 2, eller beskatning  

 efter reglerne i kursgevinstlovens § 29.
Til nr. 6 Der er tale om en redaktionel ændring, idet  

 kursgevinstlovens § 37 kun omfatter selskaber, der er begrænset  

 skattepligtige til Danmark, og sådanne selskaber kan ikke blive  

 hjemmehørende uden for Danmark i henhold til bestemmelserne i en  

 dobbeltbeskatningsoverenskomst.
Til § 3 Til nr. 1 Den foreslåede ændring af  

 arbejdsmarkedsfondslovens § 7, stk. 5, er en redaktionel  

 konsekvensændring som følge af, at der ved lov nr. 424 af 26.  

 juni 1998 oprettedes en samlet arbejdsmarkedsfond til afløsning af de  

 hidtidige tre fonde.
Henvisningen i § 7, stk. 5 skal derfor  

 retteligt være til lovens § 1, hvor de ydelser, som finansieres  

 gennem arbejdsmarkedsfonden, er opregnet.
Til nr. 2 og 4-5 Med den foreslåede ændring af  

 arbejdsmarkedsfondslovens § 8, stk. 1, litra b, udvides  

 bidragsgrundlaget for lønmodtagere og honorarmodtagere til at omfatte  

 den skattepligtige værdi, dvs. de værdier, der danner grundlag  

 for indkomstbeskatningen, af køberetter til aktier, jf. ligningslovens  

 § 16 og § 28, stk. 1-2, jf. statsskattelovens § 4.
 Den foreslåede ændrede affattelse af  

 opkrævningsbestemmelserne i § 11, stk. 1, og § 11,  

 stk. 8, er en konsekvens af den ovenfor omtalte udvidelse af  

 bidragsgrundlaget.
 Der henvises endvidere til lovforslagets almindelige  

 bemærkninger.
Til nr. 3 Ved lov nr. 424 af 26. juni 1998 blev det sikret, at  

 selvstændigt erhvervsdrivende, der ikke anvender virksomhedsordningen,  

 ikke skal medregne indkomst hidrørende fra frit erhverv udøvet  

 i udlandet i den selvstændigt erhvervsdrivendes bidragsgrundlag.
Ved en  

 fejl blev der ikke skabt hjemmel til, at selvstændigt erhvervsdrivende,  

 der anvender virksomhedsordningen, tilsvarende ikke skal betale  

 arbejdsmarkedsbidrag af indkomst hidrørende fra frit erhverv  

 beliggende i udlandet.
Med forslaget rettes denne fejl således, at  

 også selvstændige, der anvender virksomhedsordningen, fritages  

 for at medregne sådan (positiv) indkomst i bidragsgrundlaget.
Til § 4 Til nr. 1 og 2 Ved en aktionærs afståelse af en del af  

 aktieposten i selskabet opgøres fortjeneste eller tab på  

 grundlag af en anskaffelsessum, der beregnes som en forholdsmæssig  

 andel af den samlede anskaffelsessum for hele aktionærens  

 aktiebeholdning i selskabet lige før afståelsen, idet den  

 samlede anskaffelsessum fordeles på de afståede aktier og de  

 aktier, som aktionæren beholder.
Den del af den samlede  

 anskaffelsessum, der ved denne fordeling henføres til de  

 afståede aktier, lægges til grund ved opgørelsen af  

 fortjeneste eller tab ved afståelsen.
Resten af den samlede  

 anskaffelsessum betragtes som anskaffelsessum for de i behold værende  

 aktier og skal ved senere afståelser fordeles efter foranstående  

 regler.
Fordelingen af den samlede anskaffelsessum mellem  

 afståede aktier og beholdne aktier sker på grundlag af aktiernes  

 pålydende.
I de tilfælde, hvor aktierne er forbundet med  

 forskellige rettigheder, tages der altså ikke hensyn til aktiernes  

 forskellige kursværdi ved fordelingen.
Aktier med forskellige  

 rettigheder holdes dermed ikke adskilt ved opgørelsen af den samlede  

 anskaffelsessum og ved fordelingen af denne.
Fordelingen af anskaffelsessum forudsætter, at der  

 er tale om aktier med en pålydende værdi.
Aktier behøver  

 imidlertid ikke nødvendigvis at have en pålydende værdi.  

 Som nævnt i forslagets almindelige bemærkninger er de  

 såkaldte no par value-aktier karakteriseret ved, at en aktie svarer til  

 en andel af den samlede aktiekapital i stedet for at have en pålydende  

 værdi.
I stedet for eksempelvis en 100krs.-aktie har man herefter blot  

»en aktie«.
Kapitalen opgøres for  

 så vidt ikke i et pålydende aktiebeløb, men i antal  

 aktier.
No par value-aktier bliver fra den 1. januar 1999 tilladt i hvert  

 fald i Frankrig, Spanien og Tyskland.
Det foreslås derfor at ændre  

 aktieavancebeskatningslovens § 6 således, at den fremover mere  

 klart tager højde for no par value-aktier.
I det omfang, aktierne har  

 en pålydende værdi, anvendes denne fortsat ved fordelingen af  

 anskaffelsessummen.
Dette foreslås ikke ændret.
Hvis der er tale  

 om en beholdning af no par value-aktier, fordeles anskaffelsessummen ikke  

 efter pålydende - der ikke findes - men ganske enkelt med et ens  

 beløb på hver eneste aktie.
 Følgende eksempel kan illustrere anvendelsen af  

 opgørelsesmetoden for en beholdning af no par value-aktier.
Eksempel En aktionær erhverver den 1. august 1995 nominelt  

 100.000 D-mark aktier i et tysk, børsnoteret selskab til kurs 100  

 (altså for 100.000 D-mark). Den 1. oktober 1995 erhverver  

 aktionæren yderligere nominelt 50.000 D-mark aktier i selskabet til  

 kurs 120 (for 60.000 D-mark). Det tyske selskab konverterer den 1. januar  

 1999 sine aktier til no par value-aktier.
Aktionæren modtager ved denne  

 konvertering 1.500 aktier.
Den 1. maj 1999 sælger aktionæren 450 aktier  

 for 90.000 D-mark, altså for 200 D-mark stykket.
Aktierne har på  

 dette tidspunkt været ejet i mere end 3 år, og kursværdien  

 af den samlede beholdning har ligget over 83.300 kr. (reguleret efter  

 personskattelovens § 20, 1999-niveau: 113.300 kr.) inden for de sidste 3  

 år før afståelsen.
Der er derfor tale om en skattepligtig  

 afståelse.
Fortjenesten opgøres efter  

 aktieavancebeskatningslovens § 6. Idet der ses bort fra, at fortjenesten  

 egentlig skal opgøres i danske kroner, kan den opgøres  

 således:
450 aktier solgt i 1999 for 200 D-mark stykket:	90.000 D-mark Anskaffelsessummen for aktierne   

 kan opgøres til 160.000 D-mark * 450/1500:	48.000 D-mark Skattepligtig gevinst 42.000 D-mark Den resterende beholdning på 1.050 aktier   

 anses herefter for anskaffet for   

 160.000 - 48.000 D-mark	102.000 D-mark Til nr. 3 og 4 Samme problemstilling gør sig gældende for  

 så vidt angår aktieavancebeskatningslovens § 7 a, der  

 indeholder en overgangsordning for de aktionærer, der i egenskab af at  

 være hovedaktionærer eller ophørende hovedaktionærer  

 den 18. maj 1993 (dagen før fremsættelsen af lov nr. 421 af 25.  

 juni 1993) skulle opgøre fortjenester eller tab ved afståelse af  

 aktier efter gennemsnitsmetoden.
 Bestemmelsen går ud på, at aktionærer,  

 der var hovedaktionærer i et selskab den 18. maj 1993, får et  

 nedslag i den skattepligtige avance på 1 pct. pr. afsluttet år,  

 hovedaktionæraktierne har været ejet forud for udløbet af  

 indkomståret 1998. Der kan højst gives et nedslag på 25  

 pct. af avancen.
Er aktierne ikke erhvervet samtidigt, fordeles den  

 nedslagsberettigede avance forholdsmæssigt efter aktiernes  

 pålydende, idet de først erhvervede aktier anses for  

 først afstået.
Reglen tager efter sin ordlyd imidlertid ikke  

 højde for eksistensen af no par value-aktier, der som nævnt ikke  

 har en pålydende værdi.
Det foreslås derfor at ændre  

 aktieavancebeskatningslovens § 7 a således, at den - som den  

 foreslåede omformulering af § 6 - tager højde for no par  

 value-aktier.
I det omfang aktierne har en pålydende værdi,  

 anvendes denne fortsat ved fordelingen af nedslaget for ejertid.
Hvis der er  

 tale om en beholdning af no par value-aktier, fordeles nedslaget med et ens  

 beløb på hver eneste aktie.
Til § 5 Efter forslaget bemyndiges skatteministeren til at  

 bestemme, at den, der som led i sin virksomhed yder ansatte en køberet  

 til aktier omfattet af ligningslovens § 28, skal foretage indberetning til de  

 statslige told- og skattemyndigheder om udnyttelse eller overdragelse af  

 retten.
Skatteministeren bemyndiges endvidere til at bestemme, at  

 i tilfælde, hvor køberetter til aktier ydes af selskaber i  

 udlandet, der er koncernforbundet med det selskab her i landet, hvori den  

 ansatte m.m. arbejder, skal arbejdsgiverselskabet her i landet foretage  

 indberetningen om udnyttelse eller overdragelse af retten.
Dette  

 indebærer, at arbejdsgiverselskabet her i landet eventuelt må  

 sikre sig de til opfyldelse af indberetningspligten fornødne  

 oplysninger fra det udenlandske selskab.
 Endelig bemyndiges skatteministeren efter forslaget til at  

 bestemme, at den, der som led i sin virksomhed yder ansatte m.m. en  

 køberet til aktier, men hvor forholdet ikke er omfattet af  

 ligningslovens § 28, skal foretage indberetning til de statslige told- og  

 skattemyndigheder om den ansattes m.m. erhvervelse af retten.
Med den foreslåede ændring af ligningslovens §  

 28, hvorefter kun køberetter til aktier udstedt af det ydende selskab  

 eller et hermed koncernforbundet selskab er omfattet, indføres der en  

  form for valgfrihed for arbejdsgiverselskabet med hensyn til  

 beskatningstidspunktet.
Da indberetningen ikke bør afhænge af,  

 hvilket valg der træffes, og for at få samlede kontrolregler  

 vedrørende aktiekøberetter i ansættelsesforhold,  

 foreslås der i skattekontrolloven også indført  

 indberetningspligt for de aktiekøberetter tildelt i  

 ansættelsesforhold, der ikke omfattes af ligningslovens § 28.
 Forslaget indebærer generelt, at den virksomhed,  

 hvor den, der får tildelt køberetten, er ansat m.m., skal  

 føre en fortegnelse over de køberetter, der er tildelt  

 medarbejdere som led i arbejdet i virksomheden.
Hvor tildelingen er omfattet af ligningslovens § 28,  

 omfatter indberetningspligten for det første oplysninger om den  

 ansattes m.m. udnyttelse af køberetten, herunder oplysning om  

 værdien af køberetten på udnyttelsestidspunktet.
Herved  

 sikres, at en fortjeneste ved den ansattes m.m. udnyttelse af  

 køberetten bliver beskattet.
Har den ansatte m.m. overdraget køberetten til  

 trediemand, skal der ikke foretages indberetning om køberettens  

 udnyttelse.
I disse tilfælde skal der foretages indberetning om den  

 ansattes m.m. afståelse af køberetten, dvs. oplysning om den 1.  

 afståelse efter at køberetten er tildelt den ansatte.
 Hvor tildelingen ikke er omfattet af ligningslovens § 28,  

 omfatter indberetningspligten oplysninger om den ansattes m.m. erhvervelse af  

 køberetten, herunder oplysning om værdien af køberetten  

 på erhvervelsestidspunktet.
Til § 6 Til stk. 1 Det foreslås, at loven træder i kraft dagen  

 efter bekendtgørelsen i Lovtidende.
Til stk. 2 Det foreslås, at ændringen af ligningslovens  

 § 7 A, skal have virkning for tegningsretter og medarbejderaktier, der  

 tildeles, hhv. udloddes til medarbejdere den 1. januar 1999 eller senere.
Til stk. 3 og 5 Det foreslås, at ændringen af ligningslovens  

 § 28 skal have virkning for køberetter, der erhverves den 1.  

 april 1999 eller senere.
Endvidere foreslås det, at udvidelsen af  

 bidragsgrundlaget efter lov om en arbejdsmarkedsfond til at omfatte  

 køberetter til aktier skal have virkning for køberetter, der  

 erhverves den 1. april 1999 eller senere.
Dog foreslås det, at  

 værdien af køberetter til aktier ikke skal medregnes i  

 bidragsgrundlaget for arbejdsgivernes eget arbejdsmarkedsbidrag i perioden  

 indtil den 1. januar 2000, hvor arbejdsgiverbidraget bortfalder, jf. lov nr.  

 1033 af 23. december 1998.
 Endelig foreslås det, at ændringen af  

 skattekontrolloven om indførelse af indberetningspligt skal have  

 virkning for køberetter, der erhverves og dermed ydes den 1. april  

 1999 eller senere.
For køberetter til aktier, der erhverves i perioden  

 fra og med den 1. januar 1998 og indtil den 1. april 1999, kan parterne  

 vælge, at ligningslovens § 28, som udformet ved  

 nærværende lovforslag, samt de foreslåede regler om  

 arbejdsmarkedsbidrag skal finde anvendelse.
Det er en betingelse, at parterne  

 er enige om, at de pågældende regler skal finde anvendelse.  

 Valget skal træffes for begge regelsæt under ét.
Den nye  

 udformning af ligningslovens § 28 kan således ikke vælges  

 alene, men kun sammen med reglerne om arbejdsmarkedsbidrag.
Efter forslaget  

 træffes valget pr. køberet, idet valget samtidig gælder  

 for begge parter.
Oplysning til skattemyndighederne om, at de nye  

 regelsæt ønskes anvendt, skal gives i forbindelse med  

 selvangivelsen for 1998 ved erhvervelse i kalenderåret 1998 og i  

 forbindelse med selvangivelsen for 1999 ved erhvervelse fra og med den 1.  

 januar 1999 til og med den 31. marts 1999. Valg af de nye regelsæt vil  

 kun blive lagt til grund ved ligningen, såfremt det positivt  

 dokumenteres, at begge parter er enige om valget.
 Det foreslås tilsvarende det ovenfor anførte,  

 at såfremt parterne udnytter ovennævnte valgmulighed, skal  

 køberetterne ikke medregnes i bidragsgrundlaget for arbejdsgiverens  

 eget arbejdsmarkedsbidrag.
Udnyttelse af valgmuligheden vil være aktuel,  

 såfremt der inden for den nævnte periode er tildelt  

 aktiekøberetter i koncernforhold, og den ansatte m.m. ønsker,  

 at personalegodebeskatningen først skal indtræde på  

 udnyttelsestidspunktet.
Endvidere vil en udnyttelse af valgmuligheden  

 være aktuel, såfremt der inden for den nævnte periode er  

 modtaget aktiekøberetter, som ikke er udstedt af det ydede selskab, og  

 den ansatte m.m. ønsker, at personalegodebeskatningen skal  

 indtræde på retserhvervelsestidspunktet  

 (tildelingstidspunktet).
Til stk. 4 Det foreslås, at de øvrige ændringer af  

 kursgevinstloven, jf. forslagets § 2, nr. 2, 4 og 5, skal have virkning  

 fra og med indkomståret 1998. Ændringen vedrørende  

 køberetter til aktier omfattet af ligningslovens § 28, jf.  

 forslagets § 2, nr. 4 og 5, skal således efter forslaget have  

 virkning for køberetter, der erhverves i indkomståret 1998 eller  

 senere.
Tilsvarende skal ændringen vedrørende kontrakter og  

 aftaler, der udløber uudnyttet, jf. forslagets § 2, nr. 4, efter  

 forslaget have virkning for kontrakter og aftaler, der er indgået i  

 indkomståret 1998 eller senere.
Til stk. 6 Forslaget om, at (positiv) indkomst, der hidrører  

 fra frit erhverv udøvet i udlandet, ikke skal medregnes i  

 bidragsgrundlaget for selvstændigt erhvervsdrivende, der anvender  

 virksomhedsordningen, foreslås som udgangspunkt at have virkning fra og  

 med indkomståret 1997. Dog kan selvstændigt erhvervsdrivende  

 vælge først at anvende reglen fra og med indkomståret 1998  

 eller i det omfang personen har bagudforskudt indkomstår, hvor  

 indkomståret 1998 er startet før den 1. januar 1998, fra og med  

 indkomståret 1999.
 Det foreslåede virkningstidspunkt svarer til  

 virkningstidspunktet for ændringen ved lov nr. 424 af 26. juni 1998  

 vedrørende indkomst fra frit erhverv udøvet i udlandet af  

 selvstændige uden for virksomhedsordningen.
Til stk. 7 Det foreslås, at ændringen af  

 aktieavancebeskatningslovens §§ 6 og 7 a, skal have virkning for  

 afståelser af aktier fra den 1. januar 1999, samtidigt med euroens  

 indførelse i de 11 euro-lande.
Bilag Lovforslaget sammenholdt med gældende lov Gældende formulering Lovforslaget § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 819 af 3. november 1997, som ændret senest  

 ved § 3 i lov nr. 1008 af 23. december 1998, § 3 i lov nr. 1026 af  

 23. december 1998, lov nr. 1032 af 23. december 1998 og § 3 i lov nr.  

 1033 af 23. december 1998, foretages følgende ændringer:
 1. I § 7 A indsættes efter stk. 7 som nyt  

 stykke:
»Stk. 8. Stk. 6 og stk. 7, 1. pkt., gælder  

 ikke ansatte, der hverken er eller inden for de seneste 2 år før  

 tildelingen har været omfattet af kildeskattelovens § 1 eller  

 kildeskattelovens § 2 af den indkomst, der ligger til grund for den  

 ansattes deltagelse i medarbejderaktieordningen.« Stk. 8-9 bliver herefter stk. 9-10.
 2. § 28 affattes således:
§ 28. For personer, der af et selskab modtager  

 køberetter til aktier som vederlag som led i et  

 ansættelsesforhold eller som led i en aftale om ydelse af personligt  

 arbejde i øvrigt, indtræder beskatningen af den modtagne  

 køberet først på det tidspunkt, hvor køberetter  

 udnyttes eller afstås.
Tilsvarende gælder beskatning af  

 køberetter til aktier, som personer, der er valgt til medlem af eller  

 medhjælp for selskabets bestyrelse, modtager som vederlag.
Beskatningen  

 sker på grundlag af køberettens værdi på  

 udnyttelsestidspunktet henholdsvis afståelsestidspunktet.
»§ 28. For personer, der som vederlag modtager  

 køberetter til aktier af det selskab, hvor de er ansat,  

 indtræder beskatningen af den modtagne køberet først  

 på det tidspunkt, hvor køberetten udnyttes eller afstås.  

 Tilsvarende gælder beskatning af køberetter til aktier, der  

 modtages som led i en aftale om personligt arbejde i øvrigt samt for  

 køberetter til aktier, som personer, der er valgt til medlem af eller  

 medhjælp for selskabets bestyrelse, modtager som vederlag.
Anvendelse  

 af reglerne i 1. og 2. pkt. er betinget af, at køberetten er udstedt  

 af det selskab, hvor modtageren er ansat m.m.
Beskatningen sker på  

 grundlag af køberettens værdi på udnyttelsestidspunktet  

 henholdsvis afståelsestidspunktet.
Såfremt den modtagne  

 køberet udløber uudnyttet, bortfalder beskatningen efter  

 § 16, jf. statsskattelovens § 4.
Stk. 2. Den for selskabet modsvarende udgift ved ydelse af  

 køberetter til aktier omfattet af stk. 1 kan fradrages ved  

 opgørelsen af den skattepligtige indkomst for det indkomstår,  

 hvor køberetten udnyttes eller afstås.
Den fradragsberettigede  

 udgift udgør køberettens værdi på  

 udnyttelsestidspunktet henholdsvis afståelsestidspunktet.
 Stk. 2. Stk. 1 finder tilsvarende anvendelse for  

 køberetter til aktier, der modtages fra et selskab, der er  

 koncernforbundet med det selskab, hvor personen er ansat m.m., jf.  

 kursgevinstlovens § 4, stk. 2. Det er en betingelse, at  

 køberetten er udstedt af det selskab, der yder køberetten.
Stk. 3. Er der ydet køberetter omfattet  

 af stk. 1 eller 2, og er der i øvrigt efter reglerne i  

 statsskattelovens § 6, litra a, fradragsret for de herved forbundne  

 udgifter, kan den del af den fradragsberettigede udgift, der svarer til  

 køberettens værdi på udnyttelsestidspunktet, først  

 fradrages ved opgørelsen af den skattepligtige indkomst for det  

 indkomstår, hvor køberetten udnyttes.
Er køberetten ydet  

 af et selskab, der er koncernforbundet med det selskab, hvor modtageren er  

 ansat m.m., jf. kursgevinstlovens § 4, stk. 2, indtræder en  

 eventuel beskatning af det selskab, hvor modtageren er ansat m.m.,  

 først i det indkomstår, hvor køberetten udnyttes.
 Stk. 4. Afstår et selskab aktier til opfyldelse af  

 køberetter omfattet af stk. 1 eller 2, og er selskabet omfattet  

 af reglen i stk. 3, 1. pkt., skal selskabet opgøre en fortjeneste  

 eller et tab svarende til forskellen mellem aktiernes handelsværdi  

 på afståelsestidspunktet og den kursværdi, hvortil  

 selskabet har erhvervet aktierne, efter reglerne i  

 aktieavancebeskatningsloven.
Stk. 5. Stk. 1-4 kan ikke anvendes, såfremt  

 reglerne i § 7 A om medarbejderaktieordninger finder anvendelse.« § 2 I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 580 af 5. august 1998, som ændret ved  

 § 1 i lov nr. 911 af 16. december 1998, foretages følgende  

 ændringer:
 § 10. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark og Danmarks Skibskreditfond, skal uanset reglerne i § 9 ikke  

 medregne gevinst og tab på følgende fordringer og gæld ved  

 opgørelsen af den skattepligtige indkomst:
 1. § 10, stk. 1, nr. 6, affattes  

 således:
--- 6)	kontantlån i danske kroner og de dertil svarende obligationer,  

 jf. realkreditlovens § 21, stk. 6.
»6)	kontantlån i danske kroner og de dertil svarende  

 obligationer, der er ydet henholdsvis udstedt af realkreditinstitutter  

 godkendt i henhold til realkreditloven, Dansk Landbrugs Realkreditfond eller  

 Kreditforeningen af Kommuner i Danmark.« --- § 16. Gevinst og tab på fordringer i fremmed valuta  

 medregnes, jf. dog § 18. Gevinst og tab skal dog alene medregnes, hvis  

 årets nettogevinst eller nettotab sammenlagt med gevinster og tab, som  

 omfattes af § 23, overstiger 1.000 kr.
Uanset 1. pkt. kan tab på  

 regreskrav erhvervet ved kautionsbetaling ikke fradrages.
Tab på  

 fordringer på selskaber, hvorover den skattepligtige har eller har haft  

 indflydelse som omhandlet i aktieavancebeskatningslovens § 11,  

 stk. 3, eller tab på fordringer på den skattepligtiges  

 ægtefælle, forældre og bedsteforældre samt  

 børn og børnebørn og disses ægtefæller eller  

 dødsboer efter de nævnte personer, kan ikke fradrages.  

 Stedbarns- og adoptivforhold sidestilles med naturligt  

 slægtsskabsforhold.
Det ikke-fradragsberettigede tab efter 3. og 4.  

 pkt. opgøres på grundlag af valutakurserne på tidspunktet  

 for fordringens erhvervelse uden hensyn til ændringer i  

 valutakurserne.
 2. I § 16, 4. pkt., ændres  

 »aktieavancebeskatningslovens § 11, stk. 3,« til:  

 »aktieavancebeskatningslovens § 11, stk. 2-4,«.
§ 22. --- 3. § 22, stk. 3, 1. pkt., affattes  

 således:
Stk. 3. Gevinst, som en debitor opnår ved  

 ekstraordinær hel eller delvis indfrielse af et kontantlån i  

 danske kroner, jf. realkreditlovens § 21, stk. 6, medregnes.
Det  

 gælder dog ikke indfrielse, som foretages af sælger, og  

 indfrielse, som foretages af køber i forbindelse med overdragelse af  

 fast ejendom, såfremt gælden indfries eller opsiges til  

 indfrielse i perioden fra 6 måneder før til 6 måneder  

 efter afståelsestidspunktet henholdsvis anskaffelsestidspunktet og der  

 for sælger henholdsvis køber er tale om første indfrielse  

 inden for det pågældende tidsrum. 2. pkt. finder ikke anvendelse  

 ved ejerskifte mellem ægtefæller, medmindre indfrielsen sker ved  

 ejerskifte som led i separation eller skilsmisse. 2. pkt. finder heller ikke  

 anvendelse ved en persons afståelse af en ejendom til et selskab m.v.  

 som nævnt i selskabsskattelovens §§ 1 og 2 eller  

 fondsbeskatningsloven, hvor personen på grund af aktiebesiddelse,  

 vedtægtsbestemmelse eller aftale har bestemmende indflydelse på  

 selskabets handlemåde.
»Gevinst som en debitor opnår ved  

 ekstraordinær hel eller delvis indfrielse af et kontantlån i  

 danske kroner, der er ydet af et realkreditinstitut godkendt i henhold til  

 realkreditloven, Dansk Landbrugs Realkreditfond eller en filial af et  

 udenlandsk kreditinstitut omfattet af realkreditlovens § 3,  

 medregnes.« --- § 30. --- 4. § 30, stk. 3, affattes således:
 Stk. 3. Det er en betingelse i stk. 1, nr. 3,5,6 og 8, at  

 kontrakten eller aftalen kun kan opfyldes ved levering, og at levering rent  

 faktisk finder sted, samt at kontraktens eller aftalens parter forbliver de  

 samme.
»Stk. 3. Det er en betingelse i stk. 1, nr. 3, 5, 6 og 8,  

 at kontrakten eller aftalen kun kan opfyldes ved levering.
Det er endvidere  

 for hver af parterne en betingelse, at kontrakten eller aftalen ikke  

 afstås.
Reglerne i 1. og 2. pkt. gælder ikke for  

 køberetter til aktier, der er omfattet af ligningslovens  

 § 28.« 5. I § 30, stk. 4, indsættes efter 1.  

 pkt.:
Stk. 4. Uanset reglerne i stk. 1, nr. 5, 6 og 7, finder  

 § 29 dog anvendelse, hvis der er indgået modgående  

 kontrakter eller forretninger.
Som modgående kontrakter eller  

 forretninger betragtes også modgående kontrakter eller  

 forretninger, der er indgået af den skattepligtiges  

 ægtefælle eller af et koncernforbundet selskab, jf. § 4,  

 stk. 2, og modgående kontrakter eller forretninger, der er  

 indgået af et selskab m.v., hvori den skattepligtige er  

 hovedaktionær, jf. aktieavancebeskatningslovens § 11,  

 stk. 2-4, eller omvendt.
»Er der indgået modgående kontrakter eller  

 forretninger i forhold til køberetter til aktier, der er omfattet af  

 ligningslovens § 28, finder § 29 dog kun anvendelse for de  

 modgående kontrakter eller forretninger, der ikke er omfattet af  

 ligningslovens § 28.« --- § 37. Gevinst og tab på fordringer, gæld og  

 kontrakter omfattet af reglerne i denne lov betragtes som realiseret, hvis  

 gevinsten eller tabet vedrører en fordring, gæld eller kontrakt,  

 der omfattes af skattepligt her i landet, og denne skattepligt ophører  

 af anden grund end den skattepligtiges død.
Når et selskab m.v.  

 eller en person efter bestemmelserne i en dobbeltbeskatningsoverenskomst  

 indgået mellem Danmark og en fremmed stat, Færøerne eller  

 Grønland bliver hjemmehørende uden for Danmark, sidestilles  

 dette ved anvendelsen af reglen i 1. pkt. med ophør af  

 skattepligt.
 6. I § 37, stk. 1, 2. pkt., udgår: »et  

 selskab m.v. eller«.
--- § 3 I lov om en arbejdsmarkedsfond, jf. lovbekendtgørelse nr. 728 af 7.  

 oktober 1998, som ændret senest ved § 1 i lov nr. 1033 af 23.  

 december 1998, foretages følgende ændringer:
§ 7. --- Stk. 4. Bidragspligt efter stk. 1-2  

 bortfalder, hvor dette for en eller flere af de i §§ 2, 3 og 4  

 nævnte ydelser følger af en af Danmark tiltrådt  

 mellemfolkelig aftale.
 1. I § 7, stk. 4, ændres »§§ 2, 3 og 4«  

 til: »§ 1«.
 § 8. For personer omfattet af lønmodtagerbidraget, jf.  

 § 7, stk. 1, udgør bidragsgrundlaget:
 2. § 8, stk. 1, litra b, affattes  

 således:
--- b)	den skattepligtige værdi af privat anvendelse af bil og  

 telefon, der helt eller delvis vederlagsfrit stilles til rådighed som  

 led i et ansættelsesforhold eller som led i en aftale om personligt  

 arbejde i øvrigt, --- »b)	den skattepligtige værdi af privat anvendelse af bil eller  

 telefon, der helt eller delvis vederlagsfrit stilles til rådighed som  

 led i et ansættelsesforhold eller som led i en aftale om ydelse af  

 personligt arbejde i øvrigt samt den skattepligtige værdi af  

 køberetter til aktier omfattet af ligningslovens § 16 og  

 § 28, stk. 1 eller 2, jf. statsskattelovens § 4,« § 10. - - - Stk. 3. Indkomst hidrørende fra frit erhverv  

 udøvet i udlandet, faste driftssteder eller faste ejendomme beliggende  

 i udlandet medregnes ikke til bidragsgrundlaget efter stk. 1. Ved  

 opgørelsen af det overførte skattepligtige overskud fra  

 virksomheden til den skattepligtige efter stk. 2 fragår summen af  

 positiv indkomst hidrørende fra faste driftssteder og faste ejendomme  

 beliggende i udlandet. 1. og 2. pkt. finder tilsvarende anvendelse på  

 indkomst, som Grønland og Færøerne i henhold til  

 indgåede dobbeltbeskatningsaftaler med Danmark ikke er afskåret  

 fra at beskatte.
 3. I § 10, stk. 3, 2. pkt., indsættes efter  

 »indkomst hidrørende fra«: »frit erhverv udøvet i udlandet,«,  

 og »faste driftssteder og faste ejendomme« ændres til: »faste  

 driftssteder eller faste ejendomme«.
§ 11. For bidragsgrundlag, der skal opgøres efter  

 § 8, stk. 1, litra a og b samt litra e, i det omfang indkomsterne  

 er gjort til A-indkomst med hjemmel i kildeskattelovens § 43,  

 stk. 2, opgør arbejdsgiveren ved enhver udbetaling af løn,  

 vederlag, honorarer m.v. bidragsgrundlaget og beregner bidragets  

 størrelse, jf. dog stk. 2 og 3. Fri kost og logi omfattet af  

 kildeskattelovens § 43, stk. 1, fri bil og fri telefon indgår  

 i bidragsgrundlaget med de værdier, som indgår i grundlaget for  

 A-skattetræk.
Arbejdsgiveren giver den ansatte meddelelse om bidragets  

 størrelse.
 4. I § 11, stk. 1, 1. pkt., ændres  

 »§ 8, stk. 1, litra a og b samt litra e, i det omfang« til:  

 »§ 8, stk. 1, litra a samt litra b og e i det omfang,«, og »jf. dog  

 stk. 2 og 3« ændres til: »jf. dog stk. 2, 3 og 8«.
--- 5. § 11, stk. 8, affattes således:
 Stk. 8. For personer omfattet af § 7, stk. 1, litra  

 c, opgør de statslige told- og skattemyndigheder på grundlag af  

 de oplysninger, der er lagt til grund ved skatteansættelsen,  

 bidragsgrundlaget og beregner bidragets størrelse.
--- »Stk. 8. For vederlag i form af køberetter til aktier,  

 jf. § 8, stk. 1, litra b, og vederlag m.v. som nævnt i  

 § 8, stk. 1, litra e, der er B-indkomst, opgør de statslige  

 told- og skattemyndigheder på grundlag af de oplysninger, der er lagt  

 til grund ved skatteansættelsen, bidragsgrundlaget og beregner  

 bidragets størrelse.
Køberetter til aktier indgår i  

 bidragsgrundlaget med de værdier, der indgår i grundlaget for  

 indkomstbeskatning.« § 4 I lov om beskatning af fortjeneste ved afståelse af  

 aktier m.v. (aktieavancebeskatningsloven), jf. lovbekendtgørelse nr.  

 642 af 18. august 1998, som ændret ved § 5 i lov nr. 1026 af 23.  

 december 1998, foretages følgende ændringer:
§ 6. --- Stk. 3. Afstår en skattepligtig en del af sine aktier i  

 et selskab, fordeles anskaffelsessummen for hele aktiebeholdningen imellem de  

 afståede aktier og de aktier, som den skattepligtige beholder.
Dette  

 gælder også i tilfælde, hvor afståelsen ikke  

 udløser beskatning.
Fordelingen foretages på grundlag af  

 aktiernes pålydende.
Den del af den samlede anskaffelsessum, der ved  

 denne fordeling henføres til de afståede aktier, lægges  

 til grund ved opgørelsen af fortjeneste eller tab ved  

 afståelsen.
Resten af den samlede anskaffelsessum betragtes som  

 anskaffelsessum for de i behold værende aktier og skal ved senere  

 afståelser af en del af aktierne fordeles efter foranstående  

 regler.
 1. I § 6, stk. 3, 1. pkt., indsættes efter  

 »hele aktiebeholdningen« : »forholdsmæssigt«.
 2. § 6, stk. 3, 3. pkt. affattes  

 således:
»Hvis aktierne har en pålydende værdi,  

 foretages fordelingen på grundlag af denne værdi.« --- § 7 a --- Stk. 4. Er aktierne erhvervet på forskellige  

 tidspunkter, fordeles fortjenesten ved beregningen af nedslaget for ejertid  

 forholdsmæssigt efter aktiernes pålydende.
Afstås en del af  

 aktierne i samme selskab, anses de først erhvervede aktier for  

 først afstået.
 3. § 7 a, stk. 4, 1. pkt. affattes  

 således:
»Er aktierne erhvervet på forskellige tidspunkter,  

 fordeles fortjenesten ved beregningen af nedslaget for ejertid  

 forholdsmæssigt mellem aktierne.« 4. I § 7 a, stk.4, indsættes efter 1.  

 pkt.:
»Hvis aktierne har en pålydende værdi,  

 foretages fordelingen på grundlag af denne værdi.« § 5 I skattekontrolloven, jf. lovbekendtgørelse nr. 573  

 af 5. august 1998, som ændret senest ved § 6 i lov nr. 1026 af 23.  

 december 1998 og § 4 i lov nr. 1056 af 23. december 1998, foretages  

 følgende ændring:
§ 7 A. --- 1. I § 7 A, stk. 2, indsættes som nr. 10  

 og 11:
 Stk. 2. Indberetningspligten omfatter efter skatteministerens  

 bestemmelse, i det omfang beløbet ikke er A-indkomst:
»10) Udnyttelsen af en køberet til aktier som nævnt i  

 ligningslovens § 28 samt afståelse af sådanne rettigheder  

 foretaget af den der har modtaget køberetten fra det selskab, der har  

 ydet køberetten.
Er køberetten ydet af et selskab i udlandet,  

 der er koncernforbundet med det selskab her i landet, hvori den ansatte m.m.  

 arbejder, kan arbejdsgiverselskabet pålægges  

 indberetningspligten.
11) Erhvervelse af en køberet til aktier, når erhvervelsen  

 ikke er omfattet af ligningslovens § 28, men modtageren tilhører den i  

 ligningslovens § 28, stk. 1, nævnte personkreds.« 1)	Honorar, provision og andet vederlag for personlig arbejds- eller  

 tjenesteydelse, når beløbet er B-indkomst og der efter  

 merværdiafgiftsloven ikke skal svares merværdiafgift af  

 beløbet, herunder beløb, der er ydet som godtgørelse for  

 afholdte udgifter ved indkomstens erhvervelse.
Tilsvarende gælder,  

 når modtageren ikke er skattepligtig her til landet og vederlaget ikke  

 er erhvervet ved selvstændig erhvervsvirksomhed.
 2)	Vederlag for udnyttelse af ophavsrettigheder, patentrettigheder,  

 mønster, varemærke og lignende samt vederlag for  

 reklamemæssig udnyttelse af en person.
 3)	Gave- og legatbeløb som nævnt i ligningslovens § 7  

 O, stk. 1, nr. 1.
 4)	Gaver, gratialer, godtgørelser m.v. som nævnt i  

 ligningslovens § 7 O, stk. 1, nr. 2, samt den del af sådanne  

 beløb, som arbejdsgiveren indbetaler til en pensionsordning for  

 modtageren, jf. pensionsbeskatningslovens § 19.
 5)	Vederlag som nævnt i ligningslovens § 7 O, stk. 1,  

 nr. 4.
 6)	Ydelser som nævnt i kildeskattelovens § 43,  

 stk. 2.
 7)	Erstatning for arbejdsindtægt eller skattepligtig erstatning i  

 øvrigt.
 8)	Tilskud, der ydes af staten eller af en kommune.
 9)	Ydelser som nævnt i ligningslovens § 7 K.
