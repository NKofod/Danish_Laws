A.F.1 Generelle fradrag for lønmodtagere A.F.2 Fradrag for specielle grupper af lønmodtagere A.F.3 Befordringsfradrag A.F.4 Underholdsydelser A.F.5 Gaver til visse foreninger LL § 8 A A.F.1 Generelle fradrag for lønmodtagere Under dette punkt behandles en række fradrag, som vedrører alle  

 lønmodtagere eller i hvert fald større (ikke afgrænsede) grupper af  

 lønmodtagere.
I den skattepligtige indkomst foretages et fradrag på 3 pct. af den  

 personlige indkomst, dog højst 3.700 kr. i 1991, jf.
LL § 8 F.
Se nærmere i  

 afsnit A.A.
 Ud over 3 pct.'s fradraget kan lønmodtagere fradrage deres udgifter i  

 forbindelse med det indtægtsgivende arbejde i den skattepligtige indkomst  

 (ligningsmæssige fradrag).
Hovedreglen er, at disse udgifter kun kan fradrages med det beløb, hvormed  

 udgifterne sammenlagt overstiger * 3.500 kr. i 1991, jf.
LL § 9, stk.1.  

 Fradrag i forbindelse med visse indtægter rammes dog ikke af bundgrænsen,  

 selv om indtægten ikke hidrører fra selvstændig virksomhed, se herom f.eks.  

 A.F.2.3 og 2.11.
Endvidere gælder bundgrænsen på * 3.500 kr. ikke fradrag for udgifter til  

 befordring mellem bopæl og arbejdsplads, mellem skiftende eller flere  

 samtidige arbejdssteder samt kontingenter til A-kasser eller  

 fagforeningskontingent, jf.
LL § 9, stk.2, og de under afsnit A.F.4 og 5  

 nævnte former for fradrag.
Skatteyderen skal godtgøre berettigelsen af de enkelte fradrag.
Hvor der  

 er fastsat standardsatser for det pågældende fradrag, er det tilstrækkeligt,  

 at skatteyderen dokumenterer berettigelsen til fradraget.
 Derimod må skatteyderen i de tilfælde, hvor der ikke er fastsat  

 standardsatser, normalt godtgøre såvel berettigelsen som størrelsen til  

 fradraget.
 Om der i almindelighed må kræves en egentlig dokumentation for en påstået  

 udgift eller retten til et bestemt fradrag, eller en evt. sandsynliggørelse  

 heraf vil være tilstrækkelig, må afhænge af den enkelte situation.
A.F.1.1 Rejseudgifter Rejse- og befordringsudgifter kan ikke fradrages ved indkomstopgørelsen i  

 det omfang, de er dækket af en skattefri godtgørelse, jf.
LL § 9, stk.5,  

 eller en ydelse omfattet af SL § 5 d, se afsnit A.B.1.6.1 og 2.
Hvis der ikke udbetales godtgørelse, men betingelserne herfor er opfyldt,  

 jf. * T&S-cirk. 1990.48, * vil der dog kunne foretages et tilsvarende  

 fradrag i den skattepligtige indkomst.
Er udbetaling af skattefri godtgørelse  

 sket med lavere beløb end muligt, kan der foretages fradrag med et beløb  

 svarende til differencen.
 Ved opgørelsen af fradraget for rejser med/uden overnatning i Danmark samt  

 rejse uden overnatning i udlandet har Ligningsrådet vedtaget, at der skal  

 anvendes følgende enhedssatser for indkomståret 1991:
 Logi: * 125,60 kr.
 Fortæring: * 226,95 kr.
 Tilsluttende rejsedag og rejse uden overnatning: * 9,45 kr. pr. time.
 Hvor arbejdsgiveren yder fri kost, kan der fradrages * 56,75 kr. pr. døgn  

 for andre merudgifter på rejsen end merudgifter til ophold og fortæring.
Når der på rejser/møder modtages fri fortæring, kan der ikke foretages  

 tilsvarende fradrag i den skattepligtige indkomst.
Hvis der modtages delvis  

 fri fortæring, skal der ske reduktion i fradraget.
Ved rejse i Danmark  

 med/uden overnatning og ved rejse uden overnatning i udlandet sker der  

 rekuktion for morgenmad, frokost og middag med henholdsvis * 34,05 kr., *  

 68,10 kr. og * 68,10 kr.
Ved rejse i udlandet med overnatning reduceres  

 satsen i det pågældende land med 15 %, 30 % og 30 %.
 Andre rejseudgifter kan - hvad enten der er oppebåret godtgørelse eller  

 ikke - fradrages i den skattepligtige indkomst i det omfang, de er  

 fradragsberettigede efter de almindelige regler.
Fradraget er begrænset af * 3.500 kr.'s-grænsen, jf.
LL § 9, stk.1.
A.F.1.2 Dagpenge til offentligt ansatte - bortset fra § 5 d-ydelser Dagpenge til tjenestemænd og offentlig ansatte, herunder diæter, time- og  

 sejlpenge, der udbetales under tjeneste, som ikke medfører ophold uden for  

 hjemstedskommunen, d.v.s. at de ikke er omfattet af SL § 5 d, medregnes til  

 den personlige indkomst, medmindre udbetalingen sker efter LL § 9, stk.5,  

 medens de med opholdet uden for det normale arbejdssted forbundne merudgifter  

 til sædvanlig forplejning på samme levefod som hjemme kan fradrages i den  

 skattepligtige indkomst.
A.F.1.3 Dobbelt husførelse Ligningsrådet har vedtaget, at der kan gives fradrag i den skattepligtige  

 indkomst for merudgift til kost og bolig til enlige forsørgere, der har børn  

 under 18 år ved indkomstårets begyndelse, ugifte samlevende (papirløse par),  

 herunder samlevende af samme køn, og gifte, hvis de pågældende på grund af  

 erhverv midlertidigt opretholder dobbelt husførelse.
Fradraget kan uden videre gives, såfremt samlivet har varet i et år eller  

 mere.
Som dokumentation for varigheden kan man bl.a. lægge vægt på  

 folkeregisteroplysningerne.
Hvor der er tale om samliv under et år, kan  

 fradrag gives efter en konkret vurdering.
 Hvor skatteyderen bor ved arbejdsstedet under pensionatsforhold eller ved  

 privat indkvartering eller under tilsvarende forhold, kan der uden  

 dokumentation for merudgifternes størrelse fradrages 400 kr. pr. uge. Ønskes  

 fradrag ud over dette beløb, må berettigelsen hertil godtgøres af den  

 pågældende skatteyder.
 Der kan ikke foretages fradrag for dobbelt husførelse, hvis skatteyderen i  

 forbindelse med opholdet modtager § 5d-ydelse eller skattefri  

 rejsegodtgørelse.
På grund af erhverv Det er en betingelse, at opretholdelsen af dobbelt husførelse skyldes  

 erhvervsmæssige forhold.
 Der gives ikke fradrag, hvis adskillelsen skyldes andre forhold såsom  

 hensynet til børnenes opdragelse, ægtefællernes personlige forhold o.lign.  

 Der kan ikke gives fradrag for dobbelt husførelse, hvis samlivet mellem  

 ægtefællerne er ophævet som følge af uoverensstemmelser o.lign., se bl.a.  

 lsr.1985.109.
 I et tilfælde, hvor et ægtepar havde fælles bopæl i X, hvor manden var  

 under uddannelse, og hvor hustruen havde udgifter til kost og logi på det  

 hospital i Y, hvor hun arbejdede, kunne der foretages fradrag for dobbelt  

 husførelse, lsr.1970.154.
 En skatteyder, der i to vinterperioder måtte overnatte i nærheden af sin  

 arbejdsplads som følge af trafiksammenbrud på grund af snestorm, fik ikke  

 fradrag for udgifterne herved, da den dobbelte husførelse ikke var begrundet  

 i hans erhverv, men skyldtes hans personlige transportforhold, lsr. 1984.114.
 Fradrag for dobbelt husførelse under kursusophold afgøres ud fra en  

 vurdering af, om kursusudgifterne i øvrigt er fradragsberettigede som  

 driftsudgifter, lsr.1981.23 og Skat 1987.6.435. Fradrag for dobbelt  

 husførelse blev nægtet en lærer under et kursusophold uden for hendes  

 fagområde, lsr.1976.39.
 Værnepligtige, herunder værnepligtige befalingsmænd, der under  

 indkaldelsen bor på en kaserne, men samtidig opretholder deres hidtidige  

 bopæl, anses ikke for berettigede til fradrag for dobbelt husførelse.
Midlertidig Det er endvidere en betingelse, at adskillelsen er midlertidig.
Det er  

 ikke nogen betingelse, at der har været etableret fælles husholdning efter  

 ægteskabets indgåelse, jf. lsr.1967.136.
 Efter 6 års ophold og fast arbejde i en anden by kunne adskillelsen ikke  

 anses som midlertidig, og fradrag blev nægtet, ØLD af 24.okt. 1974. Jf. en  

 lignende afgørelse i VLD af 10.sept. 1987 (Skat 1987.10.720).
 Af VLD af 20.april 1979 (skd.56.90) fremgår, at fradrag godt kan opnås for  

 de første 2 år af et samlet ophold på 5 år, idet retten henså til, at  

 opholdet oprindelig var tænkt at skulle være kortvarigt, og at afgørelsen af,  

 om skatteyderen var berettiget til fradrag for dobbelt husførelse for de 2  

 første år, måtte ske ud fra en vurdering af forholdene, som de var ved  

 udgangen af hvert af disse år.
I lsr.1973.47 vedrørende trafikassistent i DSB - der i 1969 blev  

 forflyttet og først den 1.5.1971 påny fik tjenestested i nærheden af  

 ægtefællernes fælles bopæl - fandtes adskillelsen kun at have været  

 midlertidig, og fradrag kunne herefter foretages.
Se endvidere lsr.1974.154  

 og 1981.24, hvor hhv. en kaptajn og en premierløjtnant fik godkendt fradrag  

 for dobbelt husførelse i forbindelse med forflyttelser.
En kontorfunktionær blev ansat som forbundssekretær i København med en  

 prøvetid på to år.
Efter ansættelsen indgik han ægteskab og flyttede til  

 ægtefællens bopæl i Jylland.
Han blev anset for berettiget til fradrag for  

 dobbelt husførelse indtil prøvetidens udløb, da stillingen måtte anses for  

 midlertidig, lsr.1983.17.
 En forbundssekretær, der havde etableret dobbelt husførelse, foreløbig for  

 en ansættelsesperiode på 4 år (svarende til valgperioden som kongresvalgt  

 tillidsmand) ansås ikke berettiget til fradrag ud over 2 år, lsr. 1980.141.
 I lsr.1971.60 er fradrag nægtet en lokomotivfører ved DSB udstationeret i  

 X-by, hvor han undertiden måtte overnatte, idet han ikke kunne anses  

 midlertidigt at opretholde dobbelt husførelse.
Ved lsr.1973.46 blev fradrag for dobbelt husførelse nægtet en driftsleder,  

 der efter at have købt et savværk i Y, tog ophold der og boede i et lejet  

 værelse, og kun i weekender og når arbejdet i savværket i øvrigt tillod det,  

 opholdt sig i hjemmet hos hustruen, der af hensyn til sit erhverv stadig  

 boede i X.
Landsskatteretten fandt ikke, at der forelå en midlertidig  

 adskillelse, heller ikke selv om familiens eksistens efter det oplyste var  

 betinget af hustruens arbejde, og at det ikke havde været muligt at skaffe  

 hende tilsvarende indtægtsmulighed i Y.
Der kunne derfor ikke indrømmes  

 fradrag for dobbelt husførelse hverken for manden eller hustruen.
 En lærer, der i sine ferier og under orlov drev en campingplads og boede i  

 eget sommerhus i nærheden, fik ikke fradrag for dobbelt husførelse, da han  

 ikke havde merudgifter til logi og da forholdet - som en årligt  

 tilbagevendende begivenhed - ikke kunne anses for midlertidigt, lsr.  

 1984.115.
Afstanden mellem bopælene Det må endvidere være en forudsætning for, at der kan opnås fradrag for  

 dobbelt husførelse, at afstanden mellem ægtefællernes boliger er så stor, at  

 skatteyderen ikke med rimelighed kan henvises til daglig at rejse frem og  

 tilbage.
I modsat fald kan der kun foretages sædvanligt befordringsfradrag.
Særlige afgørelser Det er forudsat, at der er tale om merudgifter i anledning af den dobbelte  

 husførelse.
 I lsr.1966.138 har Landsskatteretten statueret, at en skatteyder, der  

 under en udstationering havde frit logi, og som kunne købe tre daglige  

 måltider for 7,80 kr. pr. dag, ikke kunne antages at have haft merudgifter  

 som følge af dobbelt husførelse.
 En oberstløjtnant, som var midlertidigt udstationeret i Skive oplyste, at  

 han under hele sin tjeneste i Skive havde bevaret bopæl i Århus, at han havde  

 beboet et lejet værelse på tjenestestedet, når han ikke har kunnet opholde  

 sig i sit hjem, samt at han havde købt sine måltider på kasernens cafeteria.  

 I VLD af 2. juni 1982 (skd. 64.97) fik han medhold i sin påstand om fradrag  

 efter de fastsatte standardsatser, idet landsretten bl.a. anfører, at der i  

 Ligningsrådets anvisning er fastsat "en fælles fradragssats, omfattende  

 både kost og bolig, og denne sats finder anvendelse, når skatteyderen bor  

 "under pensionatsforhold eller ved privat indkvartering eller under  

 tilsvarende forhold." Det må antages, at denne fælles fradragssats i  

 første række er tænkt anvendt i tilfælde, hvor skatteyderen betaler samlet  

 for kost og bolig, og derfor er afskåret fra at dokumentere merudgiften til  

 hver af de to poster, men efter bestemmelsens formulering findes den også at  

 måtte finde anvendelse i tilfælde, hvor skatteyderen vel betaler særskilt for  

 kost og bolig, når den pågældende indkvarteringsform typisk vil være  

 forbundet med merudgifter både til kost og til bolig, og der findes ikke i  

 bestemmelsen noget grundlag for i disse tilfælde at kræve særskilt  

 dokumentation for merudgifter til kost og til bolig." Da skatteyderen  

 har boet "under tilsvarende forhold," der typisk medfører  

 merudgifter til både kost og bolig, findes han at opfylde betingelserne for  

 fradrag efter den fælles standardsats.
 Fradrag for befordring til hjemrejse i weekenderne kan gives samtidig med  

 fradrag for dobbelt husførelse efter LL § 9 C, jf. lsr. 1974.57.
 En arkitekt, der var udstationeret i Mellemøsten af DANIDA, fik ikke  

 fradrag for udgifterne ved dobbelt husførelse under hensyn til, at indtægten  

 fra DANIDA var indkomstskattefri, lsr. 1980.140.
 En styrmand, der gjorde tjeneste på færgen mellem Fåborg og Gelting, blev  

 ikke anset for berettiget til fradrag for dobbelt husførelse, da der ikke var  

 tale om en midlertidig stilling, lsr.1985.156.
 En salgschef, der havde hele landet som rejsedistrikt, blev anset som  

 berettiget til fradrag for både dobbelt husførelse (hustruen boede i Jylland,  

 han på Sjælland) og som handelsrejsende (Skat 1987.2.131).
 En plejehjemsassistent, der var under uddannelse, fik godkendt fradrag for  

 dobbelt husførelse og for befordringsudgifter efter LL § 9 C for de perioder,  

 hvor hun gjorde praktiktjeneste og fik overenskomstmæssigt vederlag for  

 arbejdet (Skat 1987.4.290).
 En arbejdsmand, der boede på Fyn, arbejdede på en boreplatform i Nordsøen.  

 Under hensyn til, at der under opholdet på boreplatformen blev ydet fri  

 forplejning, kunne der bl.a. ikke gives fradrag for dobbelt husførelse m.v.,  

 lsr. 1985.55.
A.F.1.4 Fradrag for merudgifter ved lønarbejde i udlandet Fuldt skattepligtige, der udfører arbejde uden for Danmark kan i den  

 skattepligtige indkomst fradrage udgifter til kost og logi med de af  

 Ligningsrådet fastsatte satser for skattefri godtgørelse på rejser.
Fradraget  

 forudsætter, at den skattepligtige ikke har modtaget skattefri  

 rejsegodtgørelse eller har fået sine udgifter dækket ved udlæg efter regning.
 Herudover har Ligningsrådet vedtaget, at der kan foretages et  

 standardfradrag i den skattepligtige indkomst efter følgende retningslinjer:
 Lønmodtageren skal have opholdt sig uafbrudt i udlandet i 60 hele døgn.  

 (1/1-31/12).
For eksportmedarbejdere ansat af en dansk arbejdsgiver er det dog  

 tilstrækkeligt, at der samlet har været tale om ophold i udlandet i mindst  

 100 døgn.
Eksportmedarbejdere kan medregne ophold i udlandet, når opholdet  

 har varet mindst 24 timer.
Efterfølgende påbegyndte døgn medregnes fuldt ud.
 Afholdelse af ferie i udlandet eller arbejdsløshedsperioder kan ikke  

 medregnes ved opgørelse af udlandsopholdets varighed.
Lønmodtagere, der transporterer varer, personer m.v., er mønstret på  

 skibe, udfører privat husligt arbejde samt modtager ydelser i medfør af  

 statsskattelovens § 5 d eller ligningslovens § 7 litra r, er ikke berettiget  

 til standardfradrag.
Dette gælder også SAS' personale under udstationering.
Ved arbejde i Vesteuropa, dvs.
Finland, Tyskland, Østrig, Italien, og de  

 vest herfor liggende lande kan fradrages 55 kr. pr. fulde eller opgjorte  

 døgn.
Til Vesteuropa henregnes endvidere Færøerne og Grønland.
 Ved arbejde uden for Vesteuropa kan fradrages 140 kr. pr. opgjorte eller  

 fulde døgn.
 Fradraget dækker samtlige merudgifter i forbindelse med arbejdet, bortset  

 fra fagforeningskontingent, udgift til arbejdsløshedsforsikring og eventuelt  

 fradrag for udgift til kost og logi.
 Fradraget kan ikke overstige den skattepligtige indkomst ved arbejdet i  

 udlandet.
 Skattepligtige, der er berettiget til fradrag efter disse regler, kan i  

 stedet vælge i den skattepligtige indkomst at fratrække dokumenterede eller  

 sandsynliggjorte merudgifter.
A.F.1.5 Kongres og studierejser - Kursusudgifter Udgifter til kongres- og studierejser vil i almindelighed være relativt  

 sjældent forekommende hos lønmodtagere.
Specielt vedrørende kongresrejser indicerer en højesteretsdom, refereret i  

 UfR 1970.51, at fradrag herfor i almindelighed ikke kan indrømmes  

 lønmodtagere.
Fradrag for lønmodtagere indrømmes kun, når det er godtgjort,  

 at udgiftens afholdelse har været nødvendig.
Et sådant bevis vil praktisk  

 taget kun foreligge, når arbejdsgiveren ud fra objektive kriterier har betalt  

 rejseudgifterne, som herefter ikke vil blive beskattet hos lønmodtageren.  

 Hvis deltagelse i kongressen har været nødvendig for stillingens forsvarlige  

 bestridelse, må det være arbejdsgiverens sag at holde skatteyderen skadesløs.  

 Retten har herved bragt det synspunkt i forgrunden, at det ikke skal være  

 skattemyndighedernes sag at bedømme rejsens nødvendighed.
 Af landsskatteretskendelser, hvor fradrag blev nægtet, kan nævnes  

 lsr.1970.157, 158, 159 og 1973.51 (tandlæge, der efter opfordring deltog som  

 foredragsholder i international mikrobiologikongres i Mexico City), og  

 lsr.1976.56. (En lønansat tandlæge nægtet fradrag for udgift til deltagelse i  

 verdenskongres for tandlæger i Mexico). Ligeledes er en overlæge (der havde  

 fået tilskud til og løn under opholdet) samt en øjenlæge og professor nægtet  

 fradrag, idet der ikke fandtes at være en sådan direkte forbindelse mellem  

 udgiften til kongres m.v. og den årlige indtægtserhvervelse, at fradrag var  

 berettiget.
 Om selvstændige erhvervsdrivende, se E.B.3.2.
Studierejser Udgifter til studierejser kan ikke fradrages i det omfang, de har egentlig  

 videreuddannelse til formål.
De vil ofte have et etableringsmæssigt præg.  

 Afgrænsningen af fradragsberettigede studierejseudgifter må i øvrigt ske  

 efter retningslinier, der ligger meget nær op ad det på s. 372 beskrevne  

 vedrørende udgifter til kongresrejser.
En adjunkt i samfundshistorie fik ved HD af 15.feb. 1989 (Skat 1989.4.311)  

 ikke fradrag for udgiften til en studietur til Ægypten, uanset det faglige  

 formål som rejsen måtte antages at have haft.
Rejsen fandtes efter sit  

 indhold ikke at have haft den nødvendige forbindelse med sagsøgerens  

 undervisning i historie og samfundsfag.
 En etnografs (kandidatstipendiat) rejse til Sardinien for at fremskaffe  

 undervisningsmateriale var ikke fradragsberettiget, lsr.1972.61. Fradrag er  

 ligeledes nægtet ved lsr.1974.52 (studie- og messerejse til USA) og 1974.148  

 (kgl. kapelmusikus).
 En lærer på et gymnasium opnåede heller ikke fradrag for udgifterne til to  

 rejser, han havde foretaget som forberedelse til ekskursioner med eleverne,  

 lsr.1985.58.
 Læge, der med henblik på fortsat ansættelse (forlængelse af vikariat) på  

 Rigshospitalets hjertekirurgiske afdeling efter opfordring af arbejdsgiveren,  

 men for egen regning og i opsparet fritid deltog som observatør ved nogle  

 operationer i USA, blev nægtet fradrag, lsr.1977.167.
En børnehavelærerinde på statens kostskole for blinde og svagtseende fik  

 ikke godkendt fradrag for en rejse til England for at studere pædagogiske  

 metoder til optræning og udvikling af åndssvage blinde børn.
Rejsen blev  

 betragtet som en studierejse af generel karakter, lsr.1975.164.
Efter at en lokal turistforening ikke længere havde set sig i stand til at  

 betale en turistchefs rejser til Japan til de af Danmarks Turistråd  

 arrangerede "workshops" (en afløsning for de tidligere  

 traditionelle udstillinger), men kun ydede et tilskud, havde skatteyderen  

 selv betalt og fratrukket differencen.
Udgiften kunne ikke anses som en  

 driftsudgift i forbindelse med indtægtserhvervelsen, lsr.1977.69.
Efter at have gennemgået en 3-årig landbrugsuddannelse tog en skatteyder  

 på et 6 måneders praktik- og arbejdsophold i Canada, arrangeret af  

 International Agricultural Exchange Association.
Under opholdet oppebar  

 skatteyderen en lønindtægt på 14.036 kr. fra den canadiske arbejdsgiver.  

 Opholdet i Canada blev anset for foretaget i studiemæssigt øjemed og fradrag  

 for rejseudgifter blev nægtet, lsr.1982.180.
En adjunkt, der deltog i en af Geografiforbundet arrangeret rejse til  

 Færøerne, fik ikke fradrag for udgiften, da rejsen havde haft et  

 turistmæssigt sigte og ikke konkret kunne relateres til klagerens  

 undervisning, jf.
VLD af 23.jan. 1989, Skat 1989.3.217.
En adjunkt havde deltaget i en studierejse til Italien, arrangeret af en  

 lærerkreds.
Deltagerne i rejsen havde været lærere i fagene historie, latin  

 og italiensk, oldtidskundskab, fysik, religion og formning.
Rejsens pris var  

 3.095 kr.
Han havde oppebåret et tilskud fra amtet på 1.750 kr. og mente, at  

 de udækkede udgifter var fradragsberettigede.
Landsskatteretten lagde til  

 grund, at der havde været tale om en tværfaglig studierejse, der således ikke  

 fuldt ud havde haft en specifik tilknytning til den enkelte rejsedeltagers  

 faglige område.
Den havde for en del haft karakter af en studierejse af mere  

 generel karakter, for hvilken rejseandel udgiften ikke kunne anses som  

 fradragsberettiget.
Retten fandt, at den del af rejseudgiften, der lå udover  

 det opnåede offentlige tilskud, passende kunne henføres til den sidstnævnte  

 ikke-fradragsberettigede rejseandel, jf.
Skat 1986.10.605.
En universitetslektor i teoretisk fysik og kemi havde under henvisning til  

 LL § 8 B fradraget udgifterne til tre forskningsrejser, som universitetet på  

 grund af budgetnedskæring ikke havde bevilget penge til.
I henhold til sin  

 ansættelseskontrakt var skatteyderen forpligtet til at udføre forsøg og  

 forskningsvirksomhed.
Efter bl.a. bemærkningerne i lovforslaget til LL § 8 B  

 om bestemmelsens anvendelsesområde, fandt Landsskatteretten ikke, at § 8 B  

 gav hjemmel til fradrag for udgifter til forskning, der skulle sikre en varig  

 lønnet stilling, ligesom retten ikke fandt, at udgifterne kunne anses for  

 fradragsberettigede i henhold til SL § 6 a, lsr.1983.98.
* En kontraktansat lektor ved Geologisk Centralinstitut under Københavns  

 Universitet havde gennemført forskningsrejser i en række lande.
Han havde  

 modtaget tilskud til dækning af de med rejserne forbundne udgifter fra  

 arbejdsgiveren og selv afholdt udgifter dels til ekstra beklædning dels til  

 rejseudgifter i øvrigt.
Retten fandt det ikke godtgjort, at de udgifter,  

 skatteyderen selv havde afholdt ved rejserne, havde været nødvendige for, at  

 han kunne bestride sin lektorstilling.
Omkostningerne var derfor ikke  

 fradragsberettigede, jf. ØLD af 19.sept. 1991. Dommen er anket til  

 Højesteret. * Om beskatning af rejser betalt af arbejdsgiveren og om studierejselegater,  

 se A.B.1.7.10 og A.B.6.5.
Kursus Kursusudgifter: Udgifter ved deltagelse i faglige kurser er  

 fradragsberettigede i den skattepligtige indkomst, når der er tale om kurser,  

 der har til formål at vedligeholde og ajourføre den pågældendes faglige viden  

 og uddannelse.
Der kan derimod ikke foretages fradrag for udgifter til kurser  

 med videreuddannelsesformål, jf.
UfR 1976.401 VLD, der drejede sig om en  

 skatteyder, der var uddannet flyvemekaniker og som deltog i et 18 uger langt  

 flyvemekanikerkursus i Tyskland, hvilket var en betingelse for hans senere  

 autorisation som mekaniker (og varige ansættelse i flyselskabet). Retten  

 fandt, at hans deltagelse i kurset ikke alene havde haft til formål at  

 genopfriske og ajourføre hans tidligere uddannelse, men tillige at skabe  

 grundlag for, at han senere kunne opnå autorisation som mekaniker, hvorfor  

 udgifterne til deltagelse i kurset ikke kunne fradrages som en  

 driftsomkostning.
Modsat VLD af 29.april 1982 (skd.64.92): En adjunkt var ansat ved et  

 seminarium, hvor han underviste i fagene idræt, pædagogik og  

 undervisningslære.
I forbindelse med dette arbejde havde han deltaget i  

 kurser i henholdsvis Vejle, Skjern og København, ligesom han med et af sine  

 hold havde været på ekskursion til Østrig, hvor der var afholdt kursus i  

 vinteridræt - skisport.
Om kurserne anførte han, at faget idræt er i fortsat  

 udvikling, og at formålet med de afholdte kurser har været indføring af et  

 nyere syn på idrætten, dens motivation, idrætten set ud fra pædagogiske  

 synsvinkler samt nyere metoder for udførelse af idræt samt legemsøvelser.  

 Efter bevisførelsen lagde landsretten til grund, at den pågældendes  

 deltagelse i kurserne alene eller i hvert fald i langt overvejende grad har  

 haft til formål at vedligeholde og ajourføre hans faglige viden.
Udgifterne  

 til deltagelse i kurserne må derfor anses for fradragsberettigede efter SL §  

 6 a.
En adjunkts udgifter til deltagelse i et kursus i Grækenland blev anset  

 for fradragsberettiget under hensyn til rejsemålets sammenhæng med kursets  

 faglige formål, jf.
VLD af 8.okt. 1984 (skd.72.127) En cand.oecon., der var ansat som økonomichef, kunne ikke fradrage  

 udgiften til et MBA-kursus i Lausanne (Master of Business Administration),  

 idet lsr. fandt, at deltagelse i et etårigt kursus måtte anses for at have  

 karakter af videreuddannelse, der bl.a. kunne virke fremmende på klagerens  

 senere muligheder inden for erhvervslivet, lsr.1984.122.
Læger og tandlæger, der deltager i de af henholdsvis Den almindelige  

 danske lægeforening og Dansk tandlægeforening afholdte årlige  

 fortsættelseskurser, kan fratrække de med deltagelsen forbundne udgifter.
Det  

 samme gælder tandlægers udgifter for deltagelse i kursus om universel  

 analgesi.
 En øjenlæges udgift til det årlige møde i det danske øjenlægeselskab blev  

 anset fradragsberettiget.
 I lsr.1970.158 nægtes en skolelæge fradrag for udgifter ved  

 videreuddannelseskursus for skolelæger i skolehygiejne.
En reservelæge på en medicinsk hospitalsafdeling havde frivilligt deltaget  

 i et kursus i samtaleterapi.
Formålet var at give indblik i, hvorvidt man  

 kunne helbrede patienter ved samtaleterapi frem for ordinering af medicin.  

 Hans deltagelse i kurset "måtte antages at gå ud over en ajourføring af  

 tidligere erhvervet viden" og fradrag blev derfor nægtet, lsr.1982.80.
En læge, der i 1981 havde påbegyndt en specialuddannelse inden for  

 psykiatri, fik ikke fradrag for udgiften afholdt i 1984 til faglitteratur  

 samt til kurser arrangeret af Dansk Psykiatrisk Selskab.
De omhandlede  

 udgifter blev anset for afholdt som led i hans videreuddannelse, Skat  

 1987.6.438.
 Fysioterapeuter kan få fradrag for dokumenterede eller sandsynliggjorte  

 udgifter som afholdes i forbindelse med deltagelse i de af Den almindelige  

 danske lægeforening og Danske fysioterapeuter afholdte kurser i afspænding.
 Udgifter ved deltagelse i kurser på lærerhøjskolen og den sociale højskole  

 kan fradrages, hvis kurset overvejende har til formål at vedligeholde og  

 ajourføre den faglige viden, skat 1990.3.211. I andre tilfælde kan udgifterne  

 ikke fradrages, jf. lsr.1955.162, 1961.140 og 1963.146.
 En lektor, der deltog i et kursus i Frankrig, og som havde modtaget  

 tilskud til deltagelsen, fik fradrag for egne udgifter ved kursusdeltagelsen,  

 lsr.1968.60, men ellers vises der stor tilbageholdenhed med at indrømme  

 fradrag for kursusdeltagelse for lærere, lsr.1956.114 og 1963.146.
En lærer, som havde afsluttet sin seminarieuddannelse i 1971, kunne ikke  

 få fradragsret for kursusudgifter i 1972 for et "Refresher Course for  

 Teachers of English" i Oxford.
Udgifterne antoges ikke at have været  

 nødvendige for at vedligeholde den i 1971 afsluttede seminarieuddannelse, men  

 ansås for afholdt med videreuddannelse for øje, lsr.1975.163. Se også  

 lsr.1975.70.
 En psykolog, der kort tid efter sin embedseksamen (1-1/2 år) deltog i  

 nogle terapikurser i udlandet, fik ikke fradrag for kursusudgiften, da  

 kurserne blev anset for videreuddannelse, Skat 1986.7.476.
 Kursusdeltagelse kort tid efter færdiguddannelsen, må i almindelighed  

 betragtes som videreuddannelse.
En overlærer, der i mange år havde været sløjdlærer, deltog i et kursus,  

 der svarede til den sløjduddannelse (herunder metalsløjd) man i dag får på  

 seminariet.
Efter det oplyste, herunder navnlig, at der var tale om et fag,  

 han havde haft som liniefag under sin seminarieuddannelse, fandt lsr. at der  

 alene forelå en ajourføring af hans viden og at han derfor kunne fratrække  

 kursusudgifterne, lsr.1981.201.
 Cand. pharm. fik godkendt fradrag for udgift ved deltagelse i  

 farmakologikursus, lsr.1973.136. Exam.pharm. fik godkendt fradrag for udgift  

 ved deltagelse i kurser i biofarmaci og veterinære lægemidler, da disse  

 kurser udelukkende var efteruddannelseskurser og ikke  

 videreuddannelseskurser, lsr.1974.50.
 Premierløjtnant ved flyvevåbnet blev nægtet fradrag for udgift til  

 deltagelse i kursus til erhvervelse af C/D-certifikat (trafikflyvercertifikat  

 af II og I klasse) - anset som videreuddannelse, lsr.1973.50.
En sognepræst fik ikke fradrag for udgifter ved at deltage i et kursus,  

 arrangeret af Almindeligt Dansk Præstekonvent.
Der var ikke den fornødne  

 forbindelse mellem afholdelsen af kursusudgiften og klagerens  

 indtægtserhvervelse, lsr. 1979.95.
 Deltagelse i et kursus til uddannelse af beskæftigelsesvejledere blev  

 anset for videreuddannelse, da der var tale om opskoling af allerede ansat  

 personale uden relevant uddannelsesbaggrund, lsr.1981.202.
 Såfremt deltagelse i et kursus efter reglerne herom anses for en  

 fradragsberettiget driftsudgift, kan der også indrømmes fradrag for dobbelt  

 husførelse under kursusopholdet, lsr.1981.23 dog forudsat, at den fratrukne  

 kursusudgift ikke omfatter betaling for opholdsudgifter under kurset.
En smedesvends befordringsudgifter til et kursus i offshore-svejsning blev  

 anset fradragsberettigede, jf.
Skat 1985.10.285.
 Om kursusudgifter for selvstændige erhvervsdrivende, se E.B.3.4.
A.F.1.6 Flytteudgifter Bestemmelsen i statsskattelovens § 6 a om fradrag for driftsudgifter  

 omfatter efter gældende praksis også flytteudgifter.
 For at være fradragsberettigede skal flytteudgifter - som andre  

 driftsomkostninger - være afholdt for "at erhverve, sikre og  

 vedligeholde indkomsten".
I modsætning hertil står udgifter til etablering af nye indtægtkilder.
Er  

 udgifterne således alene afholdt for at opnå nye indtægter, vil de som regel  

 ikke kunne fradrages som driftsudgifter.
A.F.1.6.1 Offentligt ansatte De nuværende regler om offentligt ansattes flytteudgifter er beskrevet i  

 det følgende:
 Offentlige ansatte modtager flyttegodtgørelse efter reglerne om  

 flyttegodtgørelse m.v. til tjenestemænd i staten, folkeskolen og folkekirken,  

 herunder en supplerende godtgørelse, der ydes med et fast beløb, der bl.a. er  

 afhængigt af den pågældendes lønrammeplacering.
De modtagne godtgørelser skal medregnes til den personlige indkomst.  

 Flyttegodtgørelsen anses efter praksis for medgået til dækning af  

 fradragsberettigede udgifter.
Fradraget foretages i den skattepligtige  

 indkomst, dog tillades godtgørelse til dækning af rentetab vedrørende  

 ejerbolig og godtgørelse til udgifter til advokat- og ejendomsmæglersalær,  

 stempeludgift m.m., ikke fradraget, jf. lsr.1985.41 og 128.
Den supplerende godtgørelse kan ikke fradrages fuldt ud.
Der gives i  

 stedet et skønsmæssigt fradrag på 3.000-6.000 kr., afhængig af bohavet og  

 husstandens størrelse m.v.
Ingen flyttegodtgørelse Ifølge lsr.1955.55 kunne en konstitueret præst, der uden ansøgning blev  

 forflyttet, og som ikke modtog nogen flyttegodtgørelse, da der ikke forelå  

 beskikkelse i et fast præsteembede, fradrage sin udgift til flytning.
 En premierløjtnant, der efter at have gennemgået Hærens Officersskole blev  

 forflyttet uden flyttegodtgørelse, blev anset berettiget til at fradrage de  

 med den stedfundne flytning forbundne udgifter, lsr.1960.155.
En dommer fraflyttede embedsboligen før han fratrådte stillingen og fik  

 derfor ingen flyttegodtgørelse.
Under henvisning til, at han, såfremt han var  

 blevet boende til sin fratræden, ville have modtaget en flyttegodtgørelse på  

 3.000 kr., ansås han berettiget til at fratrække dokumenterede afholdte  

 flytteudgifter på 2.990 kr., lsr.1981.46.
Tjenesteskift fra statslig til kommunalt civilforsvar eller omvendt anses  

 for flytning inden for samme organisation.
Flytteudgifter afholdt i  

 forbindelse hermed er derfor fradragsberettiget, Skat 1988.11.687.
 I lsr.1983.110 nægtes fradrag for ikke godtgjorte udgifter til en  

 efterfølgende flytning af bohavet fra et sommerhus, der blev solgt efter, at  

 skatteyderen var flyttet i forbindelse med et stillingsskifte.
Nedsat flyttegodtgørelse I tilfælde, hvor en tjenestemands forflyttelse sker efter ansøgning og  

 uden at være forbundet med forfremmelse, nedsættes flyttegodtgørelsen med 20%  

 for så vidt angår udgifterne til flytning af bohave.
Dette medfører, at  

 modtageren af godtgørelsen får fradrag for 80% af de pågældende udgifter, jf.  

 lsr.1981.155. Samme nedsættelse sker endvidere ved en tjenestemands  

 tilbagekomst fra tjenestefrihed uden løn, ved en ugift tjenestemands  

 tilbagekomst efter militærtjeneste samt i forbindelse med disciplinær straf  

 ved overførelse til andet arbejdssted.
A.F.1.6.2 Privat ansatte Private ansatte, der forflyttes under samme arbejdsgiver, kan fratrække  

 deres flytteudgifter i den skattepligtige indkomst, uanset om arbejdsgiveren  

 yder flyttegodtgørelse.
Modtaget flyttegodtgørelse skal medregnes til den  

 personlige indkomst.
 Fradrag for flytteudgifter gives også ved forflyttelse fra én  

 stilling til en anden inden for samme koncern, lsr. 1980.164 (ELSAM), og i  

 lsr. 1980.43 opnåede en bankfunktionær, der blev forflyttet fra en af bankens  

 afdelinger til en anden, fradrag for udgifter i anledning af forflyttelsen,  

 selv om der var tale om en forflyttelse efter ansøgning og forbundet med  

 avancement.
 Er der derimod tale om overtagelse af en stilling i en ny arbejdsgivers  

 tjeneste, anses udgiften for en ikke-fradragsberettiget etableringsudgift,  

 lsr.1954.48 og 1955.54, 1963.46 og 47.
En taxaflyvers overgang fra en deltidsstilling til en heltidsstilling  

 inden for samme flyveselskab blev sidestillet med erhvervelse af en ny  

 stilling, hvorfor hans flytteudgifter i den anledning ikke kunne fratrækkes,  

 jf.
Skat 1985.9.255.
Hvilke udgifter kan fradrages Følgende udgifter kan fratrækkes efter regning:
 1.
 Flytning af møbler m.v.
 2.
 Rejseudgifter for husstanden.
 3.
 Udgifter til nødvendige installationer (dvs. tilslutninger, flytning af  

 telefon m.v.).
 4.
Evt huslejetab, dvs. udgift til leje m.v. som skal betales for den  

 fraflyttede lejlighed for tiden indtil udløbet af opsigelsesfristen.
For  

 ejerboliger gælder, at der ikke skal medregnes lejeværdi for tiden efter  

 fraflytningen, når det dokumenteres, at boligen er udbudt til salg i  

 forbindelse med fraflytningen.
Udgifter til advokat- og mæglersalær i  

 forbindelse med køb og salg af fast ejendom kan efter praksis ikke fradrages,  

 jf. lsr. 1984.45.
 Hvis arbejdsgiveren godtgør de under 1-4 nævnte fradragsberettigede  

 flytteudgifter mod dokumentation ved eksterne udgiftsbilag, skal både  

 godtgørelsen og de pågældende udgifter holdes uden for den ansattes indkomst  

 og påvirker derfor ikke skatteberegningen.
 Herudover kan der foretages et skønsmæssigt fradrag for supplerende  

 flytteudgifter på 3.000-6.000 kr. afhængig af bohavet og husstandens  

 størrelse m.v., jf. lsr.1984.45.
 En direktør, der ved firmaets flytning skulle flytte med, fik godkendt  

 fradrag dels for selve flytteudgiften, dels for et skønsmæssigt beløb på  

 3.000 kr. for de med flytningen påførte udgifter i analogi af  

 tjenestemandsbestemmelserne og dels for udgifter ved midlertidig  

 opretholdelse af 2 boliger (huslejen i den fraflyttede lejlighed, indtil  

 lejemålet kunne opsiges). Derimod godkendtes ikke fradrag for investering i  

 forbedringer i den fraflyttede lejlighed på 54.000 kr., lsr.1975.170.
 Tilsvarende godkendte Landsskatteretten i en anden sag fradrag for udgift  

 til flyttebil og jernbanebilletter tillige med et skønsmæssigt fradrag på  

 4.000 kr., lsr.1978.45.
 Udgift til opmagasinering af møbler blev ikke anset for  

 fradragsberettiget, da udgiften hertil ikke direkte vedrørte flytningen (Skat  

 1987.6.439).
Læger Landsskatteretten har for medicinske kandidater og reservelæger med  

 kortvarige tidsbegrænsede ansættelsesforhold anlagt en praksis, hvorefter  

 udgifter i forbindelse med flytning til ny kommune på grund af  

 stillingsskifte er fradragsberettigede.
Ved stillingsskifte forstås ikke blot  

 flytning fra en tidsbegrænset stilling til en anden tidsbegrænset stilling,  

 men også hvor der flyttes fra en tidsbegrænset stilling til f.eks. en  

 overlægestilling eller en privat lægepraksis, lsr. 1970.165.
Det er dog en forudsætning, at der er tale om flytning fra et dansk  

 sygehus.
Der vil derfor ikke kunne fratrækkes flytteudgifter i de tilfælde,  

 hvor en skatteyder flytter fra en tidsbegrænset stilling på et udenlandsk  

 sygehus til en dansk sygehusstilling, se lsr. 1970.63 (flytning fra U.S.A) og  

 lsr. 1972.64 (flytning fra Sverige).
 Udgift til flytning inden for samme kommune er kun fradragsberettiget i  

 det omfang flytningen skyldes overtagelse af eller flytning fra en tvungen  

 tjenestebolig (cfr. lejebolig), jf. bl.a. lsr. 1985.40 og 129.
A.F.1.7 Drikkevarer - varmt og koldt arbejde Ekstraordinært varmt arbejde berettiger i almindelighed ikke til fradrag  

 for ekstraudgifter til drikkevarer, lsr.1966.146 og 1979.179.
 Heller ikke ekstraordinært koldt arbejde berettiger i almindelighed til  

 særligt fradrag, lsr.1963.74.
A.F.1.8 Overarbejde Fradrag for dokumenterede merudgifter i forbindelse med overarbejde kan  

 kun foretages, når overarbejdet har varet mindst 3 timer ud over daglig  

 normal arbejdstid og er udført i tilslutning til denne.
Overarbejdet skal  

 endvidere være udført uden varsel, og det skal have været nødvendigt at  

 indtage et måltid uden for hjemmet og arbejdsstedet.
Fradrag kan ikke  

 foretages, når lønmodtageren selv har mulighed for at tilrettelægge sit  

 arbejde, eller overarbejdet er en følge af rådighedspligt eller  

 rådighedstjeneste eller på anden måde er led i den pågældendes normale  

 arbejdsmønster.
Ved ØLD af 24.jan. 1989, Skat 1989.4.291, fik en læge ikke fradrag for  

 overarbejde under rådighedstjeneste.
Retten lagde vægt på, at der ikke havde  

 været tale om længere ophold på arbejdsstedet end forudsat.
Der kan endvidere ikke foretages fradrag, hvis arbejdsgiver yder gratis  

 måltid bortset fra kaffe, te m.v. i forbindelse med overarbejdet.
Om fri kost  

 se A.B.1.7.1.
A.F.1.9 Værktøj Værktøjspenge skal medregnes til den personlige indkomst, og  

 værktøjsudgifter kan fradrages i den skattepligtige indkomst efter AL § 3,  

 men kun i det omfang udgifterne kan dokumenteres.
Se E.C.1.1.7.
 Også ufaglærte kan opnå fradrag for dokumenterede værktøjsudgifter,  

 lsr.1982.175.
A.F.1.10 Opmåling Opmålerpenge kan fratrækkes i håndværkeres skattepligtige indkomst ved  

 akkordarbejde med det beløb, som de faktisk har afholdt, lsr.1954.131.
 For malere, som i henhold til deres overenskomst får opmålingen foretaget  

 af et opmålingskontor, anses opmålingsudgifterne at være betalt af mestrene,  

 således at de ikke vedrører malersvendenes løn.
 Det bemærkes, at fradrag for opmåling kun må anerkendes, hvis skatteyderen  

 kan dokumentere udgiften hertil i form af en kvittering lydende på eget navn.  

 Påstande om såkaldt fælles opmåling med en samlet kvittering o.lign. kan ikke  

 anerkendes som grundlag for den enkelte skatteyders fradrag (i givet fald må  

 en evt. "fælles kvittering" ændres).
A.F.1.11 Faglitteratur Udgifter til faglige tidsskrifter og håndbøger samt videnskabelige værker,  

 der er nødvendige til stillingens varetagelse, kan fradrages i den  

 skattepligtige indkomst for det år, hvori udgiften er afholdt.  

 Populærvidenskabelige værker anses i den henseende ikke som egentlig  

 faglitteratur.
Derimod vil udgifter til faglitteratur, som må anses afholdt med henblik  

 på videreuddannelse og dermed en mulighed for opnåelse af en fremtidig  

 stilling, ikke kunne anses fradragsberettigede efter SL § 6 a og b, jf.  

 højesteretsdom af 27.juni 1968 (UfR 1968 s.605). Dommen er kommenteret af  

 højesteretsdommer P.
Spleth i UfR 1968 B s.354.
 Hvis en skatteyder foretager en større samlet anskaffelse af  

 faglitteratur, således at det får karakter af anlæg af bibliotek, gives der  

 normalt ikke fradrag for denne udgift, men efter praksis kan der fradrages et  

 skønsmæssigt beløb svarende til normal årlig anskaffelse af faglitteratur,  

 jf. bl.a. lsr. 1980.161 og ØLD af 16.feb. 1981 (Skd. 58.283).
 Der gives normalt heller ikke fradrag, når den fornødne faglitteratur er  

 tilgængelig på den pågældendes arbejdsplads. Østre Landsret har dog ved dom  

 af 17.marts 1986 åbnet mulighed herfor, se Skat 1986.4.253 og 1987.5.346.
Herefter kan fradrag for udgifter til faglitteratur ikke længere nægtes  

 alene med en henvisning til, at faglitteraturen er til rådighed på  

 arbejdspladsen.
Et eventuelt fradrag er imidlertid fortsat betinget af, at  

 anskaffelsen må anses for at være nødvendig for den pågældende skatteyder,  

 herunder at han er nødt til at udføre arbejde hjemme i et omfang, der  

 nødvendiggør en privat anskaffelse af faglitteratur, der i øvrigt forefindes  

 på arbejdspladsen.
A.F.1.12 Arbejdsværelse - kontorhold Fradrag for udgifter til arbejdsværelse.
Litteratur: UfR 1961B, s.74ff, J.
Trolle.
 Der kan i almindelighed ikke gives fradrag for udgifter til et  

 arbejdsværelse i lønmodtagerens hjem eller til et værelse, som han lejer uden  

 for sit hjem, selv om lønmodtageren benytter værelset til hjemmearbejde m.v.,  

 da udgiften hertil må anses som en privat udgift, som ikke kan anses  

 nødvendig for at erhverve, sikre og vedligeholde indkomsten.
 Det gælder, uanset om den pågældende har hjemmearbejde eller ekstraarbejde  

 eller bijob, som angives udført fra et særligt værelse i hjemmet.
 I de ganske særlige tilfælde, hvor der i retspraksis er givet fradrag, er  

 der i afgørelserne lagt vægt på, at det pågældende værelse har skiftet  

 karakter, således at det ikke længere kan anses anvendeligt som opholdsrum,  

 men gennem møblering, udstyr og adgangsforhold m.v. er blevet et værksted, et  

 laboratorium eller en tegnestue, eller at værelset i væsentlig grad er blevet  

 benyttet til arbejde om dagen, således at værelset, f.eks. for en  

 videnskabsmand træder i stedet for arbejdsværelse, som den pågældende ellers  

 måtte have på ansættelsesstedet.
Den foreliggende praksis viser, at betingelserne for fradrag kun ganske  

 undtagelsesvis kan anses opfyldt.
Det beror blandt andet på, at uanset, at et  

 værelse er møbleret med kontormøbler eller udstyret med omfattende bogreoler  

 m.v., kan værelset ikke af den grund anses for uanvendeligt til opholdsrum i  

 øvrigt for den pågældende og hans familie.
Den ledende dom er HD af 14.dec. 1960. Sagen angik en gymnasielektor, der  

 foruden sin hovedstilling havde erhverv som lærer ved officersskolen, og som  

 derudover havde en ret stor indtægt ved skribentvirksomhed, ved udgivelse og  

 oversættelse af bøger og som medarbejder ved forskellige værker.
Skatteyderen  

 havde påstået sig berettiget til fradrag under henvisning til, at det i  

 forbindelse med ekstraindtægterne var nødvendigt at opretholde et  

 arbejdsværelse.
Det var oplyst, at det omhandlede værelse var udstyret med  

 bogreoler langs væggene fra gulv til loft og i øvrigt møbleret med et stort  

 skrivebord, tilhørende stol, en sofa, to mindre træstole og et  

 tidsskriftbord.
Højesteret bemærkede, at skatteyderens udførelse af  

 hjemmearbejdet i arbejdsværelset efter arbejdets art og omfang ikke  

 bevirkede, at værelset kunne anses som et særskilt arbejdsværelse, der ikke  

 hørte med til boligens almindelige opholdsrum.
 Se desuden ØLD af 30.sept. 1963 (UfR 1963.1061), ØLD af 11.nov. 1966 (UfR  

 1967.221), ØLD af 13.april 1981, skd.59.371 og VLD af 11.sept. 1984,  

 skd.72.106.
Den meget omfattende landsskatteretspraksis er i overensstemmelse med det  

 anførte.
Fradrag for arbejdsværelse for lønmodtagere inden for alle erhverv  

 nægtes næsten altid.
Et betydeligt antal kendelser har nægtet skolelærere  

 fradrag for arbejdsværelse, som f.eks. er blevet angivet benyttet til  

 udarbejdelse og retning af stile og hjemmeopgaver m.v.
 Hvor der ganske undtagelsesvis godkendes fradrag for arbejdsværelse i egen  

 ejendom, må fradraget beregnes på grundlag af "lejeværdien", inkl.  

 el og varme, og ikke de faktiske udgifter vedrørende ejendommen, lsr.1973.54.  

 Arbejdsværelse i eget hus berettiger ikke til nedsættelse af lejeværdien.
Kontorhold Fradrag for udgifter til kontorhold.
Udgifter til kontorhold omfatter udgifter til skrivemateriale, porto og  

 lign.
Evt. modtagen kontorholdsgodtgørelse medregnes til den personlige  

 indkomst, medens dokumenterede eller sandsynliggjorte udgifter kan fratrækkes  

 i den skattepligtige indkomst, jf. lsr.1966.50.
A.F.1.13 Telefon En lønmodtagers udgift til telefon må normalt anses som en privat udgift,  

 som kun ganske undtagelsesvis kan anses nødvendig for at erhverve, sikre og  

 vedligeholde indtægten.
 Dette gælder også, selv om arbejdsgiveren stiller krav om telefon, f.eks.  

 for at kunne tilkalde den ansatte til vagttjeneste og lign.
 Fradrag kan kun foretages, hvis det har været nødvendigt at foretage  

 erhvervsmæssige opkald fra telefonen.
Fradrag kan kun ske med den del af samtaleafgiften, som direkte skyldes  

 sådanne erhvervsmæssige samtaler.
Opkald til telefonen, som ikke medfører  

 samtaleafgift, giver således ikke grundlag for fradrag, selv om de har  

 tilknytning til arbejdet.
 Abonnementsudgifter kan ikke fradrages, jf. ØLD af 13.dec. 1989 (Skat  

 1990.2.98), hvorefter udgiften til telefonabonnement er en så almindeligt  

 forekommende udgift i en husstand, at den må betragtes som en sædvanlig  

 leveomkostning, der ikke berettiger til fradrag.
A.F.1.14 Repræsentationsudgifter Lønmodtagere kan i den skattepligtige indkomst fratrække nødvendige  

 udgifter til repræsentation i det omfang, de er anvendt til indtægtens  

 erhvervelse.
 Repræsentationsudgifter kan kun fradrages med 25 pct. af de afholdte  

 udgifter, se LL § 9, stk.3.
 For lønmodtagere gælder, at fradrag for repræsentationsudgifter som regel  

 nægtes, da der normalt ikke er den fornødne sammenhæng mellem udgifternes  

 afholdelse og indkomstens erhvervelse.
En lønmodtager kan imidlertid på grund af sin aflønningsform, f.eks.  

 provision af omsætningen, have en selvstændig indkomstmæssig interesse i at  

 afholde repræsentationsudgifter.
Det drejer sig typisk om repræsentanter,  

 handelsrejsende og salgschauffører m.v.
Disse grupper kan få anerkendt det  

 begrænsede fradrag for afholdte repræsentationsudgifter.
Ligningsrådet har  

 for handelsrejsende fastsat standardsatser for en række fradragsberettigede  

 udgifter, hvori udgifter til repræsentation indgår.
De pågældende  

 lønmodtagere kan uden dokumentation for udgifternes størrelse fortsat  

 foretage fuldt fradrag efter disse satser, der fastsættes under hensyn til  

 den begrænsede fradragsret.
 I visse tilfælde kan der opstå tvivl om, hvorvidt afholdte  

 repræsentationsudgifter skal henregnes til arbejdsgiverens eller til  

 lønmodtagerens repræsentationsudgifter.
 Hvor der til en lønmodtager udbetales repræsentationstillæg og lignende,  

 eller arbejdsgiveren udbetaler en godtgørelse for de af lønmodtageren  

 afholdte repræsentationsudgifter eller når udgifterne godtgøres lønmodtageren  

 uden nærmere specifikation og dokumentation, har lønmodtageren begrænset  

 fradragsret for repræsentationsudgifterne, hvis udgifterne har den fornødne  

 forbindelse med udførelsen af det indtægtsgivende arbejde.
Specifikation I henhold til af Finansministeriets bek. nr.443 af 23.dec. 1966 (i medfør  

 af § 2, stk.1 i SKL) er der pligt til i forbindelse med selvangivelsen at  

 specificere fradrag for repræsentationsudgifter, jf. skd.cirk. nr.240 af  

 15.nov. 1967. Der er pligt til at specificere repræsentationsudgifter i  

 hovedposterne:
 1. Restaurationsbesøg ce 2. Tobaksvarer, vin og spiritus m.v. ce 3. Gaver  

 og blomster ce 4. Anden repræsentation med angivelse af arten.
 Se eventuelt E.B.3.7.
 Som bilag til selvangivelsen er udarbejdet et skema til specifikation af  

 repræsentationsudgifter.
Dokumentation Bortset fra kravet om specifikation af repræsentationsudgifter vil det  

 normalt være et vilkår for adgangen til at fratrække disse udgifter, at de  

 kan dokumenteres ved fremlæggelse af bilag.
Der må stilles visse krav til  

 sådanne bilag, for at de kan anses for fyldestgørende.
 Det må normalt kræves, at et sådant bilag er dateret og angiver udstederen  

 samt (når dette er sædvanligt) tillige modtageren, at det af bilaget fremgår,  

 hvilke ydelser det vedrører, og endelig at det (når dette er sædvanligt) er  

 forsynet med kvitteringspåtegning (kasseapparatafstempling). Specielt med  

 hensyn til restaurationsbilag som dokumentation for repræsentationsudgifter  

 bør yderligere fordres, at det på bilaget er noteret, hvem der har deltaget i  

 sammenkomsten og årsagen til denne.
 Selv om specifikationskravet er opfyldt og dokumentation for udgifternes  

 afholdelse foreligger, er skattemyndighederne berettiget til at skønne over,  

 om de afholdte udgifter kan anses for fradragsberettigede driftsudgifter, jf.  

 pkt.I C i foran nævnte bek. nr.443 af 23.dec. 1966.
 Hvor der ikke foreligger fornøden specifikation og dokumentation, må  

 fradrag for repræsentationsudgifter fastsættes efter et skøn.
 Der vil næppe altid kunne foreligge et fuldt ud fyldestgørende regnskab,  

 men der bør altid lægges vægt på et på bilag støttet regnskabsmateriale  

 vedrørende repræsentationsudgifter.
 En fagforeningskasserer fik ikke fradrag for udgifter svarende til en  

 modtaget repræsentationsgodtgørelse på 2.400 kr., da han ikke i fornødent  

 omfang kunne godtgøre afholdelsen af fradragsberettigede  

 repræsentationsudgifter, lsr.1981.79.
Repræsentation i hjemmet Foretages der fradrag for udgifter til repræsentation i hjemmet, må der  

 stilles strenge krav med hensyn til dokumentation for såvel udgifternes  

 størrelse som anledningen til repræsentationen.
 Eksempelvis fik en aktieselskabsdirektør ikke godkendt fradrag for  

 udokumenterede udgifter til repræsentation i hjemmet, lsr.1975.70.
Kun i ganske enkelte tilfælde har lsr. godkendt fradrag for udgifter til  

 repræsentation i hjemmet.
I lsr.1952.169 fik en fabrikant efter indstilling  

 fra skattemyndighederne således godkendt et skønsmæssigt fradrag på 1.000 kr.  

 for udgifter til repræsentation i hjemmet, bl.a. under hensyn til fabrikkens  

 afsides beliggenhed fra restaurationer.
A.F.1.15 Dækning af tab, herunder tab ved fejltælling Inddækker en lønmodtager et tab, han har påført arbejdsgiveren ved en  

 disposition, der falder uheldigt ud, er der ikke fradragsret herfor, jf.  

 således lsr.1955.137. Arbejdsgiveren må normalt selv bære risikoen for  

 udfaldet af de dispositioner, en lønansat foretager i virksomhedens  

 interesse, og når arbejdstageren frivilligt inddækker tabet, kan det kun være  

 ud fra ønsket om at bevare stillingen og dermed indtægtskilden.
 I lsr. 1978.44 nægtes en fastlønnet regnskabskonsulent, ansat i en  

 landboforenings regnskabskreds, fradragsret for kontrollovstillæg, han havde  

 betalt for to klienter, hvis selvangivelser ikke var indgivet rettidig.  

 Skulle foreningen have betalt tillæggene, var konsulenten blevet afskediget.
En brugsuddeler, der var delvis provisionslønnet og skulle stille kaution  

 for tab, fik ikke fradrag for tabet ved indløsningen af en falsk check, selv  

 om han frivilligt havde dækket tabet over for brugsforeningen.
Tabet måtte  

 anses for påført arbejdsgiveren, og for uddeleren var der herefter tale om et  

 ikke-fradragsberettiget formuetab, Skat 1987.4.290.
Påhviler der arbejdstageren en pligt til at inddække et evt. tab ved  

 dispositioner i arbejdsgiverens tjeneste, f.eks. hvor der ydes  

 fejltællingspenge (til kasserere), er der derimod mulighed for fradrag i den  

 skattepligtige indkomst.
En billettør ved en færgeoverfart, der ikke modtog  

 fejltællingsgodtgørelse, blev nægtet fradrag for fejltælling og tab på ialt  

 284 kr., da han ikke på betryggende måde var i stand til at dokumentere det  

 lidte tab, jf. lsr.1967.126. Tilsvarende gælder principielt også for f.eks.  

 buschaufførers tab ved fejltælling, men de af HT udbetalte  

 fejltællingspenge/billetgodtgørelser anses dog fuldtud at medgå til  

 fejltællingsudgifter, hvorfor der godkendes fradrag i den skattepligtige  

 indkomst svarende til den modtagne godtgørelse.
 En fagforeningskasserer, der havde modtaget fejltællingspenge med 2.227  

 kr., blev ikke anset for berettiget til fradrag for ikke dokumenterede  

 fejltællingsudgifter, lsr.1981.79.
 Hvis der til imødegåelse af lønmodtagerens erstatningspligt er tegnet en  

 kautionsforsikring, kan præmien hertil fradrages (typisk for kasserere  

 o.lign.).
A.F.1.16 Fagforeningskontingent og arbejdsløshedsforsikring Ifølge bestemmelsen i LL § 13 kan kontingenter til arbejdsgiverforeninger,  

 fagforeninger og andre faglige sammenslutninger, der har til hovedformål at  

 varetage de økonomiske interesser for den erhvervsgruppe, hvortil den  

 skattepligtige hører, fradrages i den skattepligtige indkomst.
 Ekstra strejkekontingenter, der af fagforeningen pålægges medlemmerne, er  

 fradragsberettigede i lighed med det almindelige fagforeningskontingent.  

 Derimod kan eventuelle frivillige bidrag ikke fradrages.
 Udgifter til arbejdsløshedsforsikring kan ligeledes fradrages i den  

 skattepligtige indkomst i medfør af pensionsbeskatningslovens § 49, stk.1.
 Det skal bemærkes, at en lønmodtagers udgifter til  

 fagforeningskontingenter og arbejdsløshedsforsikring ikke er omfattet af den  

 bundgrænse på * 3.500 kr., som gælder for fradrag af en lønmodtagers øvrige  

 udgifter ved indtægtserhvervelsen.
 En dagplejemor kunne samtidig med standardfradraget på 1/3 af indtægten  

 foretage fradrag for fagforeningskontingent, lsr. 1979.181.
 Kontingent til "Foreningen af danske lægestuderende" er  

 fradragsberettiget, idet foreningens formål er at varetage de studerendes  

 "økonomiske og faglige interesser".
Kontingent til Dansk Merkonomforening anses ifølge lsr. 1984.157  

 fradragsberettiget.
Ved afgørelsen blev bl.a. lagt vægt på, at et af  

 foreningens formål var at støtte det enkelte medlem i forhandlinger om  

 ansættelses- og arbejdsvilkår og på anmodning overtage forhandlingsretten om  

 løn- og arbejdsforhold.
 Kontingent til Danmarks Frie Fagforeninger er fradragsberettiget, Skat  

 1990.4.301.
En ansat i forsvaret fik fra 1.sept. 1981 bevilget 1 års orlov, hvorunder  

 han arbejdede i Grønland.
Skatterådet havde beskåret hans fradrag for  

 fagforeningskontingent med den del af kontingentet, der vedrørte perioden  

 1.sept.-31.dec. 1981. Lsr. gav skatteyderen fradrag for hele årets  

 kontingentbetalinger under henvisning til, at han havde været fuldt  

 skattepligtig til Danmark i hele indkomståret, at hans økonomiske og faglige  

 interesse i fortsat medlemsskab ikke kunne anses for ophørt med den  

 midlertidige ansættelse i Grønland, og at kontingentbetalingen var uden  

 forbindelse med den i Grønland erhvervede indtægt, lsr. 1984.159.
 Kontingent til Foreningen af Yngre Revisorer blev ikke anset  

 fradragsberettiget som fagforeningskontingent, men kunne dog fradrages under  

 hensyn til at kontingentet i alt overvejende grad antoges at medgå til  

 udgivelse af faglitteratur, lsr. 1983.108 og tilsvarende VLD af 17.april 1985  

 (Skat 1985.5.125) vedrørende en gymnasielærer.
Ikke i erhverv At en skatteyder ikke er aktivt erhvervsbeskæftiget, afskærer ham ikke fra  

 retten til at fradrage fagforeningskontingent, jf. lsr.1959.67, hvorved en  

 tandlæges kontingent til Dansk Tandlægeforening blev anerkendt  

 fradragsberettiget, uanset at den pågældende for tiden ikke var i erhverv.  

 Fradraget blev anerkendt med den motivering, at den pågældendes faglige  

 organisation måtte antages at varetage samtlige sine medlemmers økonomiske  

 interesser som erhvervsgruppe, hvadenten de var aktuelt i erhverv eller ikke.
En skatteyder, hvis indtægt udelukkende består i  

 arbejdsløshedsunderstøttelse, anses berettiget til at fratrække  

 fagforeningskontingent.
Skatteydere, der modtager "efterløn", kan  

 fratrække fagligt kontingent og kontingent til arbejdsløshedskasse.  

 Pensionerede tjenestemænd i staten, Folkeskolen og Folkekirken kan ligeledes  

 foretage fradrag for fagforeningskontingent, idet den faglige organisation er  

 forhandlingsberettiget vedrørende pensionen.
Klubkontingenter Arbejderes "Klubkontingenter" må anses for at falde ind under  

 bestemmelsen i LL § 13, hvis klubbens formål er at varetage de pågældendes  

 faglige interesser.
 Er formålet derimod at sikre medlemmerne dagpenge under sygdom, må  

 kontingentet betragtes som en ikke-fradragsberettiget forsikringsudgift.
 Beløb, som de ansatte i et selskab indbetaler til en såkaldt arbejderklub  

 oprettet med det formål at erhverve aktier i selskabet, kan ikke fradrages,  

 skd.32.93.
 Visse fagforeninger yder et tilskud til medlemmer, der oppebærer  

 folkepension ("overbygning til folkepensionen"). Midlerne  

 tilvejebringes ved særlige bidrag, som fagforeningsmedlemmerne betaler ved  

 siden af de sædvanlige kontingenter til forening og arbejdsløshedskassen.  

 Bidraget er fradragsberettiget i den skattepligtige indkomst.
A.F.1.17 Tab ved tyveri For at en lønmodtagers tab ved tyveri kan fradrages i den skattepligtige  

 indkomst, er det en absolut betingelse, at det lidte tab står i nøje  

 forbindelse med erhvervsudøvelsen.
 Påstand om fradragsret vil hovedsagelig opstå i to tilfælde, dels ved  

 tyveri af arbejdsgivers kassebeholdning og dels ved tyveri af egen løn.
Arbejdsgiverens midler Hvor en lønmodtager har påtaget sig risikoen og ansvaret for opbevaringen  

 af arbejdsgiverens kassebeholdning, hvilket kan forekomme dels hvor kontante  

 pengemidler opbevares i lønmodtagerens hjem el.lign., og dels ved at den  

 pågældende som led i sit arbejde har til opgave at opkræve og opbevare  

 pengemidler for principalen (salgschauffører, incassatorer o.lign.), vil et  

 tab, opstået ved at lønmodtageren skal erstatte et tyveri heraf, kunne  

 fradrages i den skattepligtige indkomst.
Det må dog antages, at det, hvor det  

 drejer sig om opbevaring af kassebeholdning hjemme el.lign. er en  

 forudsætning for fradragsret, at der er en erhvervsmæssig årsag til denne  

 opbevaringsform, f.eks. at det er et led i ansættelsesforholdet og/eller at  

 der ikke er tilstrækkeligt betryggende opbevaringsmulighed hos  

 arbejdsgiveren, eller på anden vis, f.eks. ved indsættelse i bank, hvorved  

 også størrelsen af de opbevarede midler må tages i betragtning.
Det er en  

 betingelse, at der ikke kan opstå tvivl om beholdningens erhvervsmæssige  

 tilknytning.
Det må tillige være en forudsætning for fradrag, at opbevaringen  

 ikke er sket på uforsvarlig vis, jf. lsr.1958.114. En funktionær, der modtog  

 indbetalinger på arbejdsgiverens kontor, tog disse med hjem til opbevaring,  

 da indbetalingerne var sket efter bankernes lukketid, og der ikke fandtes  

 pengeskab eller andet forsvarligt opbevaringssted på kontoret.
Midlerne  

 opbevaredes i et aflåset skab i den pågældendes soveværelse, hvorfra de blev  

 stjålet under skatteyderens fravær i nogle timer.
Den pågældende fik  

 anerkendt fradrag, da det lidte tab fandtes at have så nær tilknytning til  

 erhvervet, at betingelserne herfor var til stede, og opbevaringen ikke kunne  

 betegnes som uforsvarlig.
 Fradraget placeres i det år, hvor tyveriet konstateres, selvom  

 lønmodtageren evt. først erstatter beløbet det efterfølgende år, jf. den  

 nævnte kendelse.
En hotelbestyrer, der skulle afregne huslejeindbetalinger (3.500 kr.) med  

 arbejdsgiveren, opbevarede på afregningsdagen beløbet i sin tegnebog i en  

 jakkelomme.
Under en større indflytning hængte han jakken på sit kontor,  

 hvorfra tegnebogen blev stjålet.
Han kunne ikke bevise, at døren havde været  

 låst, og i politirapporten betegnedes tyveriet som simpelt tyveri, da døren  

 ikke havde lidt overlast, hvorfor forsikringsselskabet nægtede at betale  

 erstatning.
Bestyreren, der herefter selv måtte udrede beløbet, blev nægtet  

 fradrag, da omstændighederne ved tabet, herunder opbevaringsmåden, var af en  

 sådan karakter, at tabet ikke kunne anses som udslag af en normal  

 arbejdsrisiko.
Tyveri af løn Som hovedregel er der ikke fradragsret for tab ved tyveri af løn.
Dog  

 gives der i visse tilfælde fradrag, når lønnen på selve udbetalingsdagen  

 stjæles på arbejdsstedet fra et aflåset opbevaringssted, og den endnu kan  

 individualiseres.
Herudover vil der ikke være mulighed for at fradrage et tab ved tyveri af  

 løn, jf. lsr.1960.127, hvor skatteyderen på vej for at indsætte lønnen i  

 banken blev frastjålet denne under et ophold i en forretning.
Der er heller  

 ikke mulighed for fradrag, hvor tyveri på arbejdspladsen sker dagen efter  

 lønudbetalingen.
 Såfremt arbejdstageren som led i arbejdsforholdet har bopæl på  

 arbejdsstedet, må det tillige kræves, at tyveriet finder sted i umiddelbar  

 tilknytning til lønudbetalingen, jf. lsr.1960.39.
 Hvor der begæres fradrag for påstået tab ved tyveri, må det som  

 dokumentation eller sandsynliggørelse kunne kræves, at der er indgivet  

 politianmeldelse.
 Ud over fradrag for tab ved tyveri af kontante midler o.lign. som  

 beskrevet i det foregående, vil der være mulighed for fradrag i forbindelse  

 med tyveri af driftsmidler.
 Udgift til tyveriforsikring af privat indbo o.lign. kan ikke fradrages.
A.F.1.18 Afskrivning på driftsmidler De generelle bestemmelser om afskrivning efter Afskrivningsloven er  

 nærmere beskrevet i afsnit E.C.
 Nærværende afsnit behandler kun lønmodtageres mulighed for fradrag for  

 afskrivning af driftsmidler efter AL afsnit I og II, jf. også afsnit E.C.1 og  

 2.
Som udgangspunkt kan lønmodtagere ikke opnå fradrag for afskrivning på  

 driftsmidler.
Praksis har imidlertid vist, at der er åbnet mulighed herfor.
Fradraget er dog betinget af, at det kan sandsynliggøres eller  

 dokumenteres, at den afholdte udgift haf haft en sådan direkte og umiddelbar  

 forbindelse med lønmodtagerens indtægtsgivende erhverv.
Det vil derfor i alle  

 tilfælde bero på en konkret bedømmelse af de faktiske omstændigheder, om der  

 foreligger et sådan forhold.
 Om fradrag for afskrivning af musikinstrumenter, se afsnit A.F.2.10.
 Om fradrag for afskrivning af andre driftsmidler, se efterfølgende.
Fradraget er begrænset af 3.500 kr.'s grænsen, jf.
LL § 9, stk.1.
Eksempler på adgang til at foretage afskrivning I lsr. 1980.8 ansås en gymnasielektor i matematik og fysik for berettiget  

 til at foretage skattemæssig afskrivning på en elektronisk regnemaskine med  

 indbyggede matematiske funktioner.
Undervisningsministeriet havde på  

 forespørgsel om, hvorvidt regnemaskinen kunne anses som en nødvendig  

 anskaffelse for at bestride stillingen, udtalt, at lærere i gymnasieskolerne  

 normalt ikke fik undervisningsmateriel som regnemaskine stillet til rådighed,  

 men at dens nødvendighed som et led i undervisningen var til stede, hvorfor  

 en privat anskaffelse måtte anses for nødvendig, for at arbejdet kunne  

 bestrides.
Se tilsvarende lsr. 1982.68.
I ØLD af 18.nov. 1988 blev en ingeniørs udgift til køb af en PC'er efter  

 sin art anset for fradragsberettiget.
Arbejdsgiveren stillede ikke en PC'er  

 til rådighed for ingeniøren.
Denne anskaffede imidlertid PC'eren, idet  

 arbejdsgiveren tillagde det afgørende betydning, at ingeniøren blev i stand  

 til at udføre flere og hurtigere beregninger.
Sagen blev herefter hjemvist  

 til skattemyndighederne til fastlæggelse af, på hvilken skatteteknisk måde  

 fradrag eller afskrivning nærmere skulle ske, Skat 1989.2.120.
En gymnasielærer, der ud over at undervise i fysik og kemi også underviste  

 andre gymnasielærere i datalære på kurser betalt af Direktoratet for  

 Gymnasieskolerne, var berettiget til fradrag for afskrivning på en  

 mikrodatamat.
Uanset privat benyttelse blev mikrodatamaten ikke anset som et  

 blandet driftsmiddel, VLD (Skat 1990.6.438).
* En folkeskolelærer, der tillige underviste i datalære på en  

 ungdomsskole, kunne afskrive på den erhvervsmæssige del af udgiften til et  

 dataanlæg.
Landsretten lagde til grund, at det var nødvendigt for læreren at  

 have adgang til et dataanlæg og, at han ikke havde nogen praktisk mulighed  

 for at benytte andre dataanlæg. t&s nyt 1991.7.361 (ØLD) og  

 1991.7.392-kommentarer. * Afskrivning nægtet En lærer ved voksenundervisningen, der underviste i faget  

 informatik/datalære 21 timer om ugen, hvortil krævedes ca. 12 timers  

 forberedelse, kunne ikke afskrive udgiften til anskaffelse af et dataanlæg  

 til ca. 15.000 kr.
Det var oplyst, at der ikke blev stillet anlæg til rådighed til  

 hjemmeforberedelse, men skolens dataanlæg var til rådighed i kursets lokaler,  

 hvor forberedelsen måtte foregå i weekenderne af hensyn til skolens daglige  

 brug af anlægget.
Der var ikke stillet krav om, at lærerne selv anskaffede  

 dataudstyr, jf.
Skat 1985.10.292. Tilsvarende om en datamat, Skat 1987.9.657.
 Tilsvarende kunne en lærer, der bl.a. underviste i maskinskrivning, ikke  

 fradrage udgift til elskrivemaskine med bord, kr. 4.265. Læreren havde  

 skrivemaskine med bord til rådighed på skolen, men skolen stillede ikke  

 skrivemaskine til rådighed for læreren til brug i hjemmet, Skat 1986.9.552.
En handelsskolelærer, der bl.a. underviste i tekstbehandling og  

 kommunikation kunne ikke afskrive på en PC'er.
Landsskatteretten lagde vægt  

 på, at skolen ikke havde pålagt klageren nogen pligt til selv at anskaffe  

 PC'eren.
Retten fandt det overvejende betænkeligt, at indrømme fradrag over  

 den skattepligtige indkomst for teknisk apparatur der opstilles i hjemmet  

 under henvisning til, at brug af arbejdsgiverens tilsvarende udstyr var  

 umulig eller dog ubekvem, Skat 1989.2.142.
En redaktør, der var medarbejder ved et dagblad, anskaffede et farve  

 TV-apparat, idet han af sin arbejdsgiver havde fået tildelt opgaven at  

 foretage anmeldelser af farve TV-udsendelser fra Tyskland.
Apparatet var  

 opstillet i klagerens kontorlokale, der var beliggende i hans private hjem.  

 Afskrivning blev nægtet, lsr.1970.41.
A.F.2 Fradrag for specielle grupper af lønmodtagere Dette punkt behandler visse fradragsforhold for specielle  

 lønmodtager-grupper - alfabetisk ordnet.
Med virkning fra og med indkomståret 1989, vedtog Ligningsrådet at ophæve  

 næsten samtlige standardfradrag for lønmodtagere.
Dette skete i fortsættelse  

 af de fra og med indkomståret 1988 ophævede standardfradrag for udearbejde og  

 overarbejde.
 De ophævede fradrag vedrører hovedsageligt fortæring og beklædning.
 Der kan fortsat foretages fradrag for udgifter, som er nødvendige for at  

 sikre og erhverve indkomsten, jf. statsskattelovens § 6 a.
Men når der ikke er standardfradrag, skal der kun gives fradrag, når  

 skatteyderen har dokumenteret, dels at udgiften har været nødvendig for  

 indtægtens erhvervelse, dels merudgiftens størrelse, se * t&s nyt  

 1991.8.422 og 1991.10.554 (kommentar til kendelsen). * Det er undtagelsen, at der kan foretages fradrag for udgifter til  

 fortæring og beklædning.
Disse udgifter er som hovedregel private udgifter,  

 selv om de afholdes i tilknytning til arbejdet.
 Særligt arbejdstøj som kittel, uniform, smoking m.m. giver heller ikke  

 grundlag for fradrag, idet merudgiften opvejes af en tilsvarende besparelse i  

 den almindelige påklædning.
 Ved bedømmelsen af om der undtagelsesvis foreligger en merudgift ved  

 anvendelse af specielt arbejdstøj, skal der derfor ikke blot ses på, om  

 udgiften er afholdt, men om denne udgift medfører en større samlet  

 beklædningsudgift end den, der gælder for områder, hvor almindelig påklædning  

 anvendes under arbejdet.
 Ligningsrådet har afslået anmodninger fra en række af de berørte  

 organisationer og personalegrupper om at genindføre de ophævede  

 standardfradrag, da det ikke med tilstrækkelig sikkerhed kunne anses for  

 dokumenteret i hvilken udstrækning de pågældende grupper af skattepligtige  

 havde fradragsberettigede merudgifter i forbindelse med arbejdet.
A.F.2.1 Avisbude Avisbude kan i den skattepligtige indkomst fratrække dokumenterede  

 udgifter til aflønning af hjælpebude ligesom befordringsudgifter i  

 forbindelse med udbringningen kan fratrækkes.
Fradraget (bortset fra  

 befordringsudgifter) er begrænset af * 3.500 kr.'s grænsen.
 Avisuddelere, der som hjælpebude anvender egne børn såvel over som under  

 15 år, kan fradrage løn til disse børn sammen med eventuel løn til fremmede  

 hjælpebude, og børnene beskattes af denne lønindtægt, selv om de er under 15  

 år, skd.14.149.
A.F.2.2 Børnedagpleje En dagplejemors udgifter ved plejen kan fratrækkes ved opgørelsen af den  

 skattepligtige indkomst.
Hvor der ikke foreligger en regnskabsmæssig opgørelse, ansættes fradraget,  

 når antallet af børn i dagplejen ikke overstiger 5, til 1/3 af det vederlag,  

 der ydes for børnedagpleje.
Tredjedelsfradraget beregnes kun af  

 normalvederlaget og ikke af det faktiske modtagne vederlag, såfremt dette  

 overstiger normalvederlaget. * Efter bistandslovens § 64, stk.1, kan der nu  

 modtages op til 10 børn i det enkelte hjem, hvis dagplejen varetages af flere  

 personer indenfor samme husstand.
Da der er tale om to selvstændige  

 plejeforhold, har Ligningsrådet derfor vedtaget, at hver dagplejer har adgang  

 til et tredjedelsfradrag på sædvanlige vilkår. * Ligningsrådet vedtog med virkning fra og med indkomståret 1987, at  

 standardfradraget på 1/3 også gives under en sygdomsperiode.
 Med virkning fra og med indkomståret 1990 har Ligningsrådet vedtaget, at  

 der inden for indkomståret for sammenhængende sygeperioder på mere end 3  

 måneder kun kan indrømmes standardfradrag for de første 90 dage af disse.
1/3-fradraget beregnes kun af den skattepligtige del af vederlaget.
Bidrag  

 til ATP og AUD medregnes ikke ved beregning af 1/3-fradraget.
Bidrag til  

 kapitalpension medregnes derimod.
 Dagpenge udbetalt i forbindelse med graviditet og barsel medregnes ikke  

 ved beregningen af 1/3-fradraget.
 Omfatter plejen et større antal børn, må fradraget ansættes efter et skøn  

 i det enkelte tilfælde.
Såfremt det dokumenteres, at der er afholdt udgifter til medhjælp i  

 forbindelse med ydelse af dagpleje, kan lønudgiften fradrages udover  

 1/3-fradraget.
Ligeledes kan fradrag for fagforeningskontingent foretages ved  

 siden af standardfradraget, lsr. 1979.181.
Fradraget på 1/3 af det modtagne vederlag er fastsat under hensyn til de  

 krav, der stilles til ydelserne i kommunal dagpleje, hvorfor dagplejere i  

 private dagplejeforhold ikke umiddelbart er berettigede til dette  

 standardfradrag.
Fradraget må i disse tilfælde ansættes efter dokumentation  

 eller sandsynliggørelse af de faktiske udgifter.
Et i henhold til bistandslovens § 33 etableret plejeforhold kunne ikke  

 sidestilles med kommunal dagpleje i øvrigt, og fradrag kunne derfor ikke  

 godkendes efter tredjedelsreglen.
I mangel af dokumentation blev derfor kun  

 godkendt fradrag for udgifter med et skønnet beløb, mindre end 1/3 af lønnen,  

 Skat 1990.8.629.
 Vedrørende døgnplejevederlag, se afsnit A.B.4.6.
A.F.2.3 Fagforeningsfunktionærer Til fagforbundenes funktionærer og tillidsmænd (fagforbundenes ansatte og  

 formænd, kasserere og andre bestyrelsesmedlemmer, sikkerhedsrepræsentanter og  

 tillidsmænd på de enkelte arbejdspladser) kan der udbetales skattefri rejse-  

 og befordringsgodtgørelse efter LL § 9, stk.5, 2.pkt., jf. * T&S-cirk.  

 1990-48, * hvis betingelserne herfor er opfyldt, se herom afsnit A.B.1.6.2 og  

 A.B.2.5.
Hvis de pågældende ikke får udbetalt godtgørelse, men betingelserne herfor  

 er opfyldt, vil de i stedet kunne foretage fradrag i den skattepligtige  

 indkomst med de gældende satser.
Er udbetaling af skattefri godtgørelse sket  

 med lavere beløb end muligt, kan der foretages fradrag med et beløb svarende  

 til differencen.
Rejse med overnatning Se afsnit A.F.1.1.
Rejse uden overnatning Fradraget udgør højst:
Der kan ikke foretages fradrag i forbindelse med delegationsrejser m.v. i  

 udlandet, hvor de udenlandske værtsfolk afholder udgifterne til ophold og  

 forplejning, således at rejsedeltagerne ikke selv har fradragsberettigede  

 merudgifter i forbindelse med sådanne rejser.
I flere lsr.-kendelser er  

 fradrag for sådanne udgifter nægtet, da de pågældende ikke kunne dokumentere  

 nogen merudgifter.
A.F.2.4 Folketinget * Ligningsrådet har i 1969 vedtaget, at ministre, der ikke er medlemmer af  

 Folketinget, i den skattepligtige indkomst kan fratrække et beløb, der svarer  

 til det skattefri omkostningstillæg for folketingsmedlemmer. * Om folketingsmedlemmers m.fl. befordringsfradrag, se afsnit A.F.3.1.5.
 De udgifter til annoncering m.v., som et folketingsmedlem afholder i  

 forbindelse med opstilling til et folketingsvalg, kan ikke fratrækkes ved  

 opgørelsen af den skattepligtige indkomst, lsr.1985.24.
A.F.2.5 Handelsrejsende Personer med udelukkende salgsopsøgende arbejde, som erhvervsmæssigt har  

 mindst 100 rejsedage årligt kan foretage standardfradrag, * se T&S-cirk.  

 1990-48. *.
 Ved tiltræden eller ophør af stilling i løbet af året reduceres kravet om  

 100 rejsedage forholdsmæssigt.
 Personer, der er ansat til at demonstrere varer med evt. samtidig salg  

 samt personer, der medbringer varer til samtidig salg, omfattes ikke af  

 reglerne.
 Fradraget kan kun gives for dage, hvor den erhvervsmæssige kørsel har  

 udgjort mindst 100 km.
 En konsulent, hvis arbejdsgiver havde afholdt udgiften til installation af  

 biltelefon i klagerens bil, blev ikke anset for berettiget til specielt  

 fradrag for samtaleudgifter for biltelefonen, idet udgifterne blev anset for  

 omfattet af standardfradraget for handelsrejsende, som klageren havde  

 foretaget, Skat 1990.5.374.
Udelukkende salgsopsøgende arbejde Dyrlæger ansat i landbrugets veterinære konsulenttjeneste kunne ifølge en  

 bindende forhåndsbesked fra Ligningsrådet ikke anvende reglerne, idet de ikke  

 havde udelukkende salgsopsøgende arbejde.
Rejsedage uden overnatning Til personer, der opfylder samtlige betingelser, og som ikke under rejsen  

 modtager hel eller delvis fri fortæring eller godtgørelse af udgiften, kan  

 der udover den udbetalte skattefri godtgørelse med 40 kr. pr. dag, se afsnit  

 A.B.2.7, foretages fradrag i den skattepligtige indkomst med 20 kr. pr. dag.
 Såfremt der ikke udbetales godtgørelse, kan der foretages fradrag med 60  

 kr. i den skattepligtige indkomst.
Rejse med overnatning Se afsnit A.F.1.1.
 En assurandør, der havde det meste af landet som rejseområde, er af  

 Landsskatteretten for indkomståret 1985 anset for berettiget til fradrag  

 efter reglerne for handelsrejsende, Skat 1989.7.534.
 Landsskatteretten har anset en lægebesøger, ansat i et medicinalfirma, for  

 berettiget til fradrag efter reglerne om handelsrejsende, selv om hun på  

 grund af de særlige regler for salg af lægemidler ikke kunne optage ordrer.  

 Landsskatteretten lagde vægt på, at hun havde et betydeligt rejseområde, der  

 medførte overnatning i et vist omfang, Skat 1989.7.534.
A.F.2.6 Klasselotterikollektører Disse kan i den skattepligtige indkomst fradrage udgifter til brevpapir,  

 konvolutter, porto og protokoller samt en anpart af eventuelle udgifter til  

 telefon.
Som udgift til husleje kan fradrages et skønsmæssigt beløb, fastsat  

 under hensyn til den samlede lejeudgift, herunder udgiften til rengøring, lys  

 og varme for hele lejligheden.
Fradraget er begrænset af * 3.500  

 kr.'s-grænsen.
A.F.2.7 Kriminalforsorgen Efter Landsskatterettens praksis kan ikke-fastansatte tilsynsførende, der  

 fører tilsyn med prøveløsladte fanger, fradrage 1/3 af tilsynshonoraret.  

 Reglen omfatter kun det egentlige tilsynshonorar, derimod ikke honorar for  

 personundersøgelser og lign.
 Den anførte praksis kan ikke påberåbes, når honoraret udgør betydelige  

 beløb: En skatteyder, der som tilsynsværge ved kriminalforsorgen og børne- og  

 ungdomsværnet for indkomstårene 1973 og 1974 havde oppebåret tilsynshonorarer  

 på henholdsvis 18.218 kr. og 24.840 kr., fik i mangel af dokumentation kun  

 anerkendt skønsmæssigt fradrag på henholdsvis 3.000 kr. og 4.000 kr., lsr.  

 1977.174.
* Fra og med indkomståret 1992 er 1/3-fradraget ophævet, se t&s nyt,  

 1991.13.741. * Fastansatte i kriminalforsorgen, der som led i deres arbejde udfører  

 tilsyn, er kun berettigede til fradrag for de faktiske udgifter.
I mangel af  

 dokumentation må dette fradrag opgøres efter et skøn.
A.F.2.8 Lastbilchauffører Til lastbilchauffører, der er lønmodtagere og kører i udlandet  

 (eksportchauffører) og chauffører, der kører indenlandske langture, som under  

 hensyn til turenes varighed kan sidestilles med udlandskørsel, kan der  

 foretages fradrag i den skattepligtige indkomst på 150 kr. for rejsedage med  

 en rejsetid på mindst 20 timer uden dokumentation for udgifter til  

 overnatning.
Der er tale om en døgnsats, således at udbetaling for f.eks. to  

 rejsedage forudsætter en rejsetid på mindst 44 timer.
Det er dog en  

 betingelse for fradraget, at der ikke tilsvarende er udbetalt skattefri  

 godtgørelse, se afsnit A.B.1.6.2 og A.B.2.11.
 Selvstændige vognmænd må dokumentere deres fradragsberettigede  

 merudgifter.
 Er udbetaling af skattefri godtgørelse sket med lavere beløb end muligt,  

 jf. ovenfor, kan skatteyderen foretage fradrag i den skattepligtige indkomst  

 med et beløb svarende til differencen.
 En tankvognschauffør var ikke berettiget til standardfradrag for  

 langturschauffører, da hans to eller tre ture - selv om de var udført i  

 fortsættelse af hinanden - måtte betragtes som særskilte ture hver af en  

 varighed på ca. 10-11 timer, VLD af 10.april 1989 (Skat 1989.6.449).
 Fradrag efter foran nævnte regler blev anerkendt for en chauffør, der  

 kørte lastvogn fra Viborg til København og retur, og hvor hver enkelt tur  

 varede ca. 33 timer, lsr. 1977.176.
A.F.2.9 Militær - FN Personel udstationeret på Cypern til tjeneste under FN kan ikke foretage  

 fradrag af FN-tillægget, da samtlige meromkostninger dækkes af  

 forsvarsministeriet.
Under udstationeringen som FN-soldat på Cypern var udover fri kost og logi  

 samt et efter LL § 7 r skattefrit beløb på ca. 1.000 kr. pr. måned udbetalt  

 et FN-tillæg på 7.622 kr.
Dette tillæg blev ikke anset for  

 fradragsberettiget, da den pågældende ikke var ansat direkte under FN, Skat  

 1989.11.871.
Officerer, der af forsvarsministeriet stilles til rådighed for FN til  

 tjeneste som FN-observatører, får udover den af den danske stat udbetalte løn  

 med tillæg dagpenge (per diem-ydelse) fra FN til dækning af personlige  

 merudgifter som følge af tjenesten i udlandet.
De fra FN oppebårne ydelser  

 omfattes af LL § 7 r, hvorfor de pågældende ikke er berettiget til  

 standardfradrag for merudgifter ved lønarbejde i udlandet.
Observatørerne kan derimod i den skattepligtige indkomst fradrage den del  

 af de nødvendige merudgifter ved tjenesten i udlandet, der overstiger  

 ydelserne fra FN.
Til merudgifterne kan bl.a. medregnes den del af familiens  

 opholds- og forplejningsudgifter, som overstiger, hvad opholdet efter  

 familiens forhold ville have andraget her i landet, samt udgifter til  

 børnenes undervisning, lægehjælp m.v., der ikke ville have påhvilet de  

 pågældende i Danmark.
A.F.2.10 Musikere Til turnerende musikere, der er lønmodtagere, kan der udbetales skattefri  

 rejse- og befordringsgodtgørelser efter LL § 9, stk.5, 2.pkt., jf. *  

 T&S-cirk. 1990-48, * når betingelserne herfor er opfyldt, se herom afsnit  

 A.B.1.6.2.
Hvis de pågældende ikke får udbetalt godtgørelse, men betingelserne herfor  

 er opfyldt, vil der i stedet kunne foretages et tilsvarende fradrag i den  

 skattepligtige indkomst.
Er udbetaling af skattefri godtgørelse sket med  

 lavere beløb end muligt, kan der foretages fradrag med et beløb svarende til  

 differencen.
Rejse med overnatning Se afsnit A.F.1.1 Rejse uden overnatning Fradraget udgør højst 75 kr. pr. dag.
 Se også afsnit A.F.1.1., hvis der modtages hel/delvis fri fortæring på  

 rejsen/mødet.
Instrumenter Der er ikke fastsat generelle fradrag for vedligeholdelsesudgifter  

 vedrørende musikinstrumenter, men der kan i den skattepligtige indkomst  

 foretages fradrag for faktiske dokumenterede udgifter.
 Afskrivning på strygeinstrumenter er udelukket, da sådanne instrumenter  

 ikke kan antages at undergå forringelse ved brugen, lsr.1976.140. Der kan  

 derimod afskrives på harper, lsr.1970.140, og violinbuer.
 Der kan afskrives på flygler, lsr.1975.172. Flygler opstillet i hjemmet må  

 i almindelighed betragtes som delvis private indbogenstande og dermed som  

 blandede driftsmidler, der afskrives efter afsnit II i AL, lsr.1975.172.
I VLD af 5.april 1982 (skd.63.388) fik en koncertpianist og musikpædagog  

 dog medhold i, at det af ham anskaffede flygel kunne anses for udelukkende  

 erhvervsmæssigt anvendt.
Landsretten lagde herved vægt på, at flyglet var  

 anbragt i en tilbygning, der var adskilt fra beboelsesrummene og som kun  

 anvendtes til undervisning af elever og til erhvervsmæssige formål.
I  

 tilbygningen var der anbragt endnu et flygel, mens der i beboelsesrummene var  

 anbragt et klaver til brug for datteren.
I ØLD af 12.aug. 1983 (skd.68.48) fik en pianist, der tillige var ansat  

 som docent ved et musikkonservatorium, medhold i at han kunne afskrive et  

 flygel, der var opstillet i hans hjem, fuldt ud som et udelukkende  

 erhvervsmæssigt anvendt driftsmiddel.
Retten lagde navnlig vægt på, at  

 flyglet var anbragt i et rum, der var indrettet som særligt musikværelse med  

 selvstændig indgang, hvortil kom, at der var indrettet venteværelse for  

 eleverne.
Underskud ved koncert Underskud ved en koncert, afholdt med henblik på at blive placeret inden  

 for musikverdenen, kunne ikke fradrages ifølge lsr.1975.173, men i modsætning  

 hertil blev underskuddet ved en koncert anset fradragsberettiget ved ØLD af  

 22.nov. 1977, da koncerten i det konkrete tilfælde i ikke ubetydeligt omfang  

 måtte antages at have bidraget til opretholdelse af den skattepligtiges  

 løbende indtægt som pædagog.
En violinist, som udover at være ansat i et byorkester var lærer på et  

 musikkonservatorium, havde afholdt en koncert, der gav et underskud på 5.800  

 kr.
Fra konservatoriet forelå en udtalelse om, at det forudsættes, at en  

 lærer foruden de nødvendige pædagogiske færdigheder også er i besiddelse af  

 de kvalifikationer, som alene et udstrakt virke som aktiv koncerterende  

 kunstner kan give.
På denne baggrund gav lsr. fradrag for det nævnte  

 underskud, lsr.1984.27.
A.F.2.11 Nævninge og domsmænd Hvis der ikke udbetales skattefri rejsegodtgørelse, se afsnit A.B. 2.15,  

 vil der i den skattepligtige indkomst kunne foretages fradrag med følgende  

 satser:
 Fradraget er ikke begrænset af * 3.500 kr.s-grænsen.
Den særlige godtgørelse, der udbetales nævninge og domsmænd for hver nat,  

 de er borte fra hjemmet, anses omfattet af bestemmelsen i SL § 5 d og er  

 derfor skattefri.
Der er derfor ikke mulighed for fradrag i disse tilfælde.
A.F.2.12 Piloter og stewardesser Til flyveselskabernes flyvende personel (piloter, stewardesser og  

 stewarder) kan der udbetales skattefri rejsegodtgørelse, se nærmere herom  

 A.B.1.6.2 og A.B.2.16.
 Hvis der ikke udbetales skattefri rejsegodtgørelse, eller udbetaling sker  

 med lavere beløb end de gældende satser, kan de pågældende i den  

 skattepligtige indkomst foretage fradrag med de gældende satser eller med  

 differencen mellem det udbetalte og de gældende satser.
 For udlandet, herunder ved udstationering, kan der dog kun foretages  

 fradrag med Ligningsrådets satser eller differencen mellem det udbetalte  

 beløb og Ligningsrådets satser uden tillæg af 30 %.
* Det bemærkes, at fradraget for rejse til udlandet (herunder Færøerne og  

 Grønland) med virkning fra 1.juli 1991 beregnes pr. påbegyndt time af rejsens  

 varighed. * A.F.2.13 Skuespillere Til skuespillere, der er lønmodtagere, kan der udbetales skattefri rejse-  

 og befordringsgodtgørelse efter LL § 9, stk.5, 2.pkt., jf. * T&S-cirk.  

 1990-48, * når betingelserne herfor er opfyldt, se herom A.B.1.6.2 og  

 A.B.2.17.
Hvis de pågældende ikke får udbetalt godtgørelse, men betingelserne herfor  

 er opfyldt, vil der i stedet kunne foretages et tilsvarende fradrag i den  

 skattepligtige indkomst.
Er udbetaling af skattefri godtgørelse sket med  

 lavere beløb end muligt, kan der foretages fradrag med et beløb svarende til  

 differencen.
Rejse med overnatning Se afsnit A.F.1.1.
Rejse uden overnatning Fradraget udgør højst 75 kr. pr. dag.
 Se også A.F.1.1., hvis der modtages hel/delvis fri fortæring på  

 rejsen/mødet.
A.F.2.14 Tilsynsværger For tilsynsværger ved børne- og ungdomsforsorgen kan fradrag i mangel af  

 dokumentation kun godkendes efter et skøn over udgifternes størrelse.  

 Landsskatteretten har givet en tilsynsværge, der havde oppebåret et honorar  

 på 16.000 kr. (svarende til tilsyn med 10-12 børn), et skøns-mæssigt fradrag  

 på 1.000 kr.
I overensstemmelse hermed kan der i den skattepligtige indkomst  

 foretages et skønsmæssigt fastsat fradrag, varieret efter antallet af  

 tilsynsværgemål.
A.F.2.15 Turistchauffører Til turistchauffører, der er lønmodtagere, kan der udbetales skattefri  

 rejsegodtgørelse pr. døgn med overnatning med følgende satser, se nærmere  

 herom i afsnit A.B.2.18:
 For rejse i Danmark ... 44 kr.
 For rejse til udlandet ... 80 kr.
 Hvis der ikke udbetales skattefri godtgørelse, eller der udbetales  

 godtgørelse med lavere beløb end de nævnte satser, kan de pågældende i den  

 skattepligtige indkomst foretage fradrag med de nævnte satser eller  

 differencen mellem disse og den udbetalte godtgørelse.
A.F.2.16 Videnskabsmænd Forudsætningen for, at der i den skattepligtige indkomst kan foretages  

 fradrag for udgifter i forbindelse med videnskabeligt arbejde, er at dette  

 drives erhvervsmæssigt (evt. som en naturlig forudsætning for skatteyderes  

 indtægtsgivende stilling, f.eks. som universitetsprofessor). Fradrag er  

 derfor udelukket, hvis det videnskabelige arbejde er af studie- eller  

 uddannelsesmæssig karakter (lsr. 1954.45) eller drives som ren hobby.
 Lsr. har i nogle tilfælde anerkendt fradrag for videnskabsmænds udgift til  

 arbejdsværelse m.m., se A.F.1.12.
A.F.3 Befordringsfradrag Lovhjemmelen til fradrag for befordringsudgifter findes i LL §§ 9 B, 9 C  

 og 9 D.
Hertil knytter sig bek. nr.769 af 19.nov. 1990 (kap. 2) og cirk.nr.  

 188 af 13.dec. 1984.
 LL § 9 B og 9 D er lavet for i videst muligt omfang at tage hensyn til den  

 enkelte skatteyders individuelle forhold, medens hovedhensynet bag LL § 9 C  

 har været at få nogle praktisk anvendelige og let administrerbare regler.
 Endvidere kan det anføres, at fradragene, herunder de af Ligningsrådets  

 fastsatte kilometersatser, er fastsat ud fra lovgivningens skelnen mellem  

 erhvervsmæssig kørsel (LL § 9 B) og privat kørsel (LL § 9 C og D). Kørsel  

 mellem hjem og indtægtsgivende arbejdsplads anses i den henseende som privat  

 kørsel.
Afsnit A.F.3.2, befordring mellem skiftende eller flere samtidige  

 arbejdssteder, skal ses i sammenhæng med afsnit A.B.1.6.1 og 2,  

 befordringsgodtgørelser, da en eventuel udbetalt skattefri godtgørelse vil få  

 indvirkning på befordringsfradragets størrelse.
Dette gælder såvel egentlig  

 befordringsgørelse som andre godtgørelser, der antages at indeholde  

 kompensation for udgifter til befordring.
A.F.3.1 Befordring mellem bopæl og arbejdsplads - privat kørsel A.F.3.1.1 Normalfradraget, LL § 9 C, stk.1-3 Normalfordraget beregnes udelukkende på grundlag af den normale  

 transportvej ved bilkørsel mellem sædvanlig bopæl og arbejdsplads, se nærmere  

 herom under afsnit A.F.3.1.3. Det er således uden betydning, hvorledes  

 befordringen sker (egen bil, offentlig transportmiddel, cykel etc.) samt  

 hvilken faktisk strækning, der tilbagelægges.
Fradraget foretages i den skattepligtige indkomst, og er ikke begrænset af  

 * 3.500 kr's-grænsen, jf.
LL § 9, stk.1.
Når den samlede daglige befordring er opgjort, fratrækkes 20 km og  

 befordringsfradraget beregnes for de resterende kilometer.
Ved kørsel i  

 weekends foretages der kun et 20 kms bundfradrag i den samlede kørsel,  

 bopæl-arbejdsplads tur/retur, jf.
Skat 1988.10.610.
 Normalfradragssatsen, der fastsættes af Ligningsrådet, tilsigter at dække  

 de variable omkostninger ved at holde bil.
 For indkomståret 1991 anvendes ved fradragets beregning følgende  

 enhedssatser:
Eksempel Det forudsættes, at afstanden mellem bopælen og arbejdspladsen er 29 km,  

 således at den samlede daglige befordring frem og tilbage er 58 km.
Antallet  

 af arbejdsdage forudsættes at være 220.
 Beregning af det daglige fradrag:
A.F.3.1.2 Særreglen LL § 9 C, stk.4 Særreglen tager sigte på skatteydere, som har langt mellem bopæl og  

 arbejdsplads.
 For at kunne benytte reglen skal følgende betingelser være opfyldt:
 1. den daglige befordring overstiger 54 km.
2. offentlig befordring ikke kan anvendes, dette gælder også, hvor en  

 sådan befordring kun kan anvendes den ene vej, og 3. der anvendes egen bil til befordringen.
 Ved egen bil forstås også bil, som stilles til rådighed af arbejdsgiveren,  

 se afsnit A.B. 1.7.5, ægtefælles eller samlevers bil, når der er tale om  

 fælles økonomi, jf. lsr. 1980.129 og Skat 1987.11.796.
 Derimod kan særreglen ikke finde anvendelse, hvis skatteyderen benytter  

 f.eks. motorcykel, scooter, bil tilhørende andre familiemedlemmer end  

 ægtefællen eller samleveren, lejet eller lånt bil, selvom man er registreret  

 som bruger af bilen m.v.
 En forudsætning for at anvende reglen er, at den skattepligtige på behørig  

 vis overfor skattemyndigheden godtgør, at egen bil faktisk anvendes.  

 Dokumentationen kan eksempelvis foreligge i form af en registreringsattest,  

 et forsikringsbevis, kørselsregnskab eller kvitteringer over indkøbt benzin  

 m.v.
 Der henvises i øvrigt til Skd.cirk. nr.188 af 13. dec. 1984, afsnit III.
 Hvis betingelserne er opfyldt, kan skatteyderen foretage et  

 befordringsfradrag beregnet med 1,05 kr. km. daglig kørsel ud over 20 km.
 Det bemærkes, at kilometersatsen ikke (som satsen for normalfradraget),  

 skal reguleres i takt med prisudviklingen.
Eksempel Det forudsættes, at afstanden frem og tilbage mellem bopæl og arbejdsplads  

 udgør 98 km, og betingelserne i øvrigt er opfyldt.
Antallet af arbejdsdage  

 forudsættes at være 220.
 Beregning af det daglige fradrag:
Valgfrihed/kombination Skatteyderen kan vælge at bruge normalfradraget i stedet for særreglen  

 eller kombinere reglerne.
Eksempelvis skal en skatteyder, der har mere end 54  

 km's daglig befordring, benytte normalfradraget på de dage, hvor der kan  

 anvendes offentlig befordring.
A.F.3.1.2.1 Offentlig transportmiddel En af betingelserne for at anvende særreglen er som tidligere nævnt, at  

 offentlig befordringsmiddel ikke anses for anvendelig.
I relation hertil skal  

 nævnes, at f.eks.
SAS's lufthavnsbus til lufthavnen i Kastrup ikke anses for  

 offentlig befordring, jfr. lsr.1983.92.
Som udgangspunkt må det vurderes, hvornår mulighederne for at anvende  

 offentlig befordring anses at være til stede.
Således godkender  

 skattemyndighederne ikke fradrag for kørsel i egen bil, hvis skatteyderens  

 egne dispositioner afskærer ham fra at benytte offentlig befordring, f.eks.  

 ved tilrettelæggelse af arbejdstiden, jf. lsr.1983.12.
 Dernæst må det bedømmes om offentlig befordring kan anvendes, idet  

 fradraget kun kan foretages for dage, hvor skatteyderen rent faktisk har  

 været afskåret fra at anvende offentlig befordring, jf. lsr.1979.19.
I den henseende anses offentlig befordring ikke for anvendelig, hvis  

 befordringen kun kan anvendes den ene vej.
Dette kan f.eks. forekomme, hvis  

 skatteyderen skal møde på arbejde, før første morgenforbindelse ankommer,  

 eller hvis arbejdstiden først ophører efter, at sidste natforbindelse er  

 afgået, og der er for lang ventetid til første morgenforbindelse.
 Landsskatteretten har eksempelvis tiltrådt, at en maskinarbejder ikke  

 ville kunne benytte den af skatterådet anviste første morgenforbindelse med  

 offentlige befordringsmidler med afgang fra X station kl. 5,42 og med ankomst  

 til Y station kl. 6,52, idet han herefter ikke kunne nå at spadsere de ca.  

 700 m fra stationen til omklædningsrummet på arbejdspladsen og foretage  

 omklædning m.v., inden rettidig indstempling kl. 7,00 skulle foretages,  

 lsr.1982.20.
I en anden sag gjorde en skatteyder, som var ansat på Risø, gældende, at  

 han ikke kunne anvende offentlig befordring, idet HT-bussen ankom til Risøs  

 hovedindgang kl. 7.49, og han kunne derfor ikke til fods nå frem til sin  

 afdeling til mødetiden kl. 8.00. Landsskatteretten fandt - under hensyn til,  

 at der inden for Risøs område var etableret interne busser, der tidsmæssigt  

 korresponderede med HT-busserne ved hovedindgangen - at skatteyderen kunne  

 henvises til at benytte de interne busser, uanset om disse kunne betegnes som  

 offentlig befordring eller ej, jf.
Skat 1987.1.49.
 Ved bedømmelsen af om offentlig befordring kan anvendes, skal ventetid og  

 transporttid nærmere undersøges, idet offentlig befordring ikke anses for  

 anvendelig, hvis disse to forhold overstiger visse tidsmæssige grænser, jf.  

 herom senere.
 Ved vurderingen af disse kriterier tages der hensyn til, hvilken af flere  

 ruter med offentlig befordring det bl.a. af tidsmæssige grunde vil være  

 naturligt og rimeligt at henvise skatteyderen til at benytte.
Som udgangspunkt stiller særreglen således krav om undersøgelse af  

 køreplaner, opmåling af vejstrækninger, vurderinger af med hvilken hastighed  

 man kan køre i egen bil for herved at kunne sammenholde den samlede daglige  

 tidsbesparelse ved kørsel i egen bil med transporttiden ved offentlig  

 befordring.
Hver gang nye køreplaner træder i kraft, er det i princippet  

 nødvendigt at foretage en fornyet vurdering, idet transport- og ventetid  

 ændres.
 Skattemyndigheden behøver dog ikke at foretage en sådan gennemgribende  

 undersøgelse, hvis det kan fastslås, at skatteyderen opfylder enten 1,8 km's  

 reglen eller trediedels-reglen.
1,8 km's reglen Fradrag for bilkørsel kan foretages for hele ruten, hvis der på den fra  

 hjemmet fjerneste del af kørselsruten findes en strækning uden offentlig  

 befordring, og denne strækning er over 1,8 km, jf. lsr.1978.129 og 1979.120.
Tredjedelsreglen Hvis den første strækning uden offentlig befordring udgør 1/3 eller mere  

 af hele strækningen fra hjem til arbejdsplads, kan fradrag for kørsel i egen  

 bil foretages for hele strækningens vedkommende, lsr.1978.128. og * t&s  

 nyt 1991.15.814. * Det samme gælder, hvis den samlede strækning, der skal tilbagelægges, kan  

 reduceres til 1/3 eller mindre ved benyttelse af bil i stedet for offentlig  

 befordring.
 Da strækningen uden off. befordr. ligger i den fra hjemmet fjerneste ende  

 af ruten og er over 1,8 km, godkendes bilkørsel på hele strækningen (A+B).  

 (Det er her uden betydning, at strækningen med off. befordr. udgør over 2/3  

 af hele strækningen).
 Da der er off. befordr. på over 2/3 af hele strækningen, og da strækningen  

 uden off. befordr. i den fra hjemmet fjerneste ende af ruten er under 1,8 km,  

 kan der ikke foretages fradrag for kørsel i egen bil.
Ventetid Fradrag for bilkørsel m.v. kan ske, når ventetiden udgør 90 minutter eller  

 mere dagligt.
Ved ventetid forstås den samlede tid mellem 1. ankomst for ét befordringsmiddel og afgang for et andet, 2. ankomst til arbejdspladsen og arbejdstidens begyndelse, 3. arbejdstidens ophør og påbegyndelse af hjemtransport.
 Til ventetid medregnes derimod ikke den tid, det tager at nå fra  

 hjemmet/arbejdspladsen til det stoppested, hvor den offentlige befordring  

 starter, og heller ikke tiden, der medgår til at komme til  

 hjemmet/arbejdspladsen fra det stoppested, hvor befordringen slutter.
 Den tid, der medgår til omklædning og gang mellem omklædningsrum og  

 arbejdsplads kan ikke medregnes ved opgørelsen af den ventetid, der ville  

 være forbundet med benyttelse af offentlig befordring, lsr.1984.109.
 Ved beregning af ventetiden kan gangtiden ved omstigning fra bil til tog  

 og omvendt ikke medregnes, jf. lsr.1986.12.
 Der lægges nøje vægt på de 90 minutter, lsr.1961.143, 1963.53 og 1963.54.
Flekstid Hvor den skattepligtige har flekstid, beregnes ventetiden i forhold til  

 den faktiske arbejdstids begyndelse og slutning.
 Det er dog herved forudsat, at der ved valg af flekstid ud over hensynet  

 til arbejdets tilrettelæggelse tillige er henset til en fornuftig udnyttelse  

 af de foreliggende transportmuligheder.
 Hvis den enkelte medarbejders valg af flekstid må antages alene at have  

 til formål at opnå en ventetid på 90 minutter eller mere, bør der ikke gives  

 fradrag for bilkørsel på dette grundlag.
 En skatteyder, som havde valgt at møde på sin arbejdsplads kl. 7.00 i  

 stedet for kl. 7.30 (hvor han kunne have benyttet bustransport), fordi han  

 skulle hente sit barn i børnehaven senest kl. 17.30, fik ikke godkendt  

 fradrag for bilkørsel, lsr. 1983.12.
Frokostkørsel En skatteyder, der ved anvendelse af rutebil havde en ventetid i  

 forbindelse med morgen- og aftentransporten på i alt 95 minutter og i  

 forbindelse med frokostpausen på 45 minutter, fik fradrag for udgifter ved  

 bilkørsel i forbindelse med morgen- og aftenkørslen.
Derimod fik han ikke  

 fradrag for bilkørsel i frokostpausen, da denne kørsel behandles særskilt, og  

 ventetiden ved anvendelse af rutebil i frokostpausen ikke afskar skatteyderen  

 fra at benytte offentlig befordring, lsr. 1963.157. Vedrørende kørsel i  

 frokostpausen henvises i øvrigt til A.F. 3.1.3.5.
Transporttid Transporttidens længde har den betydning, at fradrag for bilkørsel kan  

 foretages, når transport med offentlige befordringsmidler tager mindst  

 dobbelt så lang tid som med egen bil og tidsbesparelsen udgør mindst 2 timer  

 om dagen, jf. lsr.1978.127 og 130 samt ØLD af 5.okt. 1983 (skd.69.217).
Ved transporttid med offentlige befordringsmidler forstås den samlede tid  

 mellem påbegyndelse af befordring med offentlige befordringsmidler og  

 arbejdstidens begyndelse samt mellem arbejdstidens ophør og afslutning af  

 offentlig transport.
Ifølge lsr. 1982.110 anses arbejdstiden først for ophørt  

 i denne forbindelse, når vask og omklædning er overstået.
 Ligeledes skal omklædning før mødetid medregnes til arbejdstiden.
Når der i tilslutning til den offentlige befordring skal tilbagelægges en  

 strækning til fods, kan tidsforbruget hertil i almindelighed beregnes på  

 grundlag af en ganghastighed på 5 km/t, jf.
Skat 1985.7.191.
 Ved transporttid med egen bil forstås den tid, der medgår til kørsel fra  

 hjem til arbejdsplads og retur med normal kørselshastighed.
 Det forhold, at der nærmest skatteyderens bolig er et busstoppested,  

 hvorfra mertransporten overstiger to timer om dagen, medfører ikke, at han  

 kan få fradrag for bilkørsel når der inden for en afstand af 1,8 km fra  

 bopælen ligger et busstoppested for en anden buslinie, hvorfra den daglige  

 mertransporttid er mindre end to timer, lsr.1981.16 og 134 samt 1982.19 og  

 21, jf. skd. 65.155.
I lsr.1984.12 nægtes en skatteyder fradrag for bilkørsel mellem hjemmet i  

 Vanløse og arbejdspladsen i Køge, selv om skatterådets beregning af en  

 mertransporttid på under to timer var baseret på anvendelse af S-tog om  

 morgenen fra Vanløse station og hjemkomst til Jyllingevej station om  

 eftermiddagen.
Begge stationer lå inden for ca. 885 m fra bopælen.
Befordringsudgifter i henhold til LL § 9 C for transport i weekenden, der  

 var godtgjort af arbejdsformidlingen i forbindelse med mobilitetsfremmende  

 ydelser, kunne kun fradrages med et beløb svarende til udgiften til billigste  

 offentlige transportmiddel, som - i det foreliggende tilfælde - var rutebåden  

 mellem Rønne og København, jf.
Skat 1987.7.517.
Befordring til dag- og aften arbejde En adjunkt, som havde såvel dagarbejde som aftenarbejde samme sted, kunne  

 fradrage udgiften i forbindelse med to dobbeltture, da man under hensyn til  

 tidsintervallet mellem afslutningen af dagarbejdet og påbegyndelsen af  

 aftenarbejdet fandt det naturligt, at han tog hjem efter afslutningen af  

 dagarbejdet.
 Tidsbesparelsen ved at benytte egen bil fremfor offentlige  

 befordringsmidler fandtes ikke at have været så væsentlig, at der var  

 grundlag for fradrag for bilkørsel, idet man herved lagde til grund, at  

 mertransporttiden på de dage, hvor han havde både dag- og aftenarbejde, ikke  

 kunne bedømmes under ét, men måtte bedømmes for hver arbejdsperiode  

 for sig.
Omstigningstider Ved beregningen af transport- og ventetiden har lsr. tilkendegivet, at de  

 af HT (Hovedstadens Trafikselskab) beregnede omstigningstider kan lægges til  

 grund som nødvendig tid til skift fra et offentligt befordringsmiddel til et  

 andet, jf. lsr.1982.19.
 Ifølge kendelsen regner HT med en omstigningstid på mindst 3 minutter fra  

 bus til bus, hvor buslinier har korrespondance i en terminal eller lignende  

 og passagererne kun har kort at gå ved omstigningen.
 Ved omstigning mellem S-tog og bus, hvor de to trafikmidler normalt  

 krydser hinanden ude af niveau, og hvor passagererne derfor skal gå længere  

 og eventuelt må benytte trapper, er omstigningstiden naturligt afhængig af de  

 lokale forhold, men generelt kan man næppe beregne mindre end 5 minutter til  

 omstigning.
 Ovennævnte omstigningstider kan dog fraviges efter konkret bedømmelse.
Forsinkelser Der skal efter lsr.s opfattelse regnes med planmæssige afgangs- og  

 ankomsttider for de offentlige transportmidler, således at der ikke kan tages  

 hensyn til eventuelle ventelige forsinkelser, jf. lsr. 1982.19 og skd.  

 65.155.
 Såfremt det dokumenteres, at der konstant er forsinkelser på det  

 tidspunkt, hvor skatteyderen skal benytte det pågældende transportmiddel, kan  

 der dog eventuelt tages hensyn hertil.
Eksempel (vente- og transporttid) Ventetidsreglen:
Den samlede daglige ventetid med off. befordr. udgør 15+10+20+10+5+5=65  

 min.
Da ventetiden er under 90 min., har skatteyderen således ikke ret til  

 fradrag for bilkørsel efter ventetidsreglen.
 Da den daglige transporttid med off. befordr. tager dobbelt så lang tid  

 (195 min.) som ved bilkørsel (70 min.) og tidsbesparelsen ved bilkørsel er  

 mere end 2 timer (her: 125 min.), har skatteyderen ret til fradrag for  

 bilkørsel efter transporttidsreglen.
Strækninger på 1,8 km og derunder Ventetid og transporttid på disse korte strækninger kan ikke medregnes ved  

 beregningen af den samlede vente- og transporttid ved benyttelse af offentlig  

 befordring, jf. ØLD af 5.okt. 1983 (skd.69.217) A.F.3.1.2.2 Benyttelse af bil på arbejdsstedet Den omstændighed, at skatteyderen skal benytte sin bil i arbejdstiden,  

 medfører ikke i sig selv, at der kan gives fradrag for bilkørsel,  

 lsr.1962.148.
 En socialrådgiver, der om eftermiddagen fra kommunekontoret kørte på besøg  

 hos klienterne, for hvilken kørsel klageren fik kørselsgodtgørelse, kunne  

 ikke på grund af denne kørsel anses berettiget til fradrag for bilkørsel  

 mellem hjemmet og kommunekontoret.
A.F.3.1.2.3 Værktøj m.v. medbringes Den omstændighed, at værktøj eller musikinstrumenter o.lign. skal  

 medbringes på arbejdspladsen, kan ikke i sig selv begrunde fradrag for  

 bilkørsel, lsr.1962.148, lsr.1979.19 og 124. Modsat kan politiets  

 tjenestehundeførere efter forlig i Østre Landsret foretage fradrag for  

 bilkørsel.
A.F.3.1.2.4 Tilkaldevagter Hvor en skatteyders arbejde medfører, at han skal møde på arbejdspladsen  

 med meget kort varsel, kan der foretages fradrag for bilkørsel.
Eksempelvis  

 gælder dette for læger, flykaptajner og -styrmænd, jf. lsr.1961.48 og  

 1963.55.
 Ved kørsel i forbindelse med tilkaldelserne er det ikke kilometertaksterne  

 for kørsel i egen bil hjem-arbejdsplads, der skal anvendes, men den faktiske  

 kørselsudgift kan fradrages på samme måde som ved skiftende arbejdssteder.  

 Hvor den faktiske udgift ikke kan godtgøres, kan der ved kørsel i egen vogn  

 anerkendes fradrag med de af Ligningsrådet fastsatte takster for  

 erhvervsmæssig kørsel.
* Ved bedømmelsen af, om fiskesorterere, beskæftiget i  

 fiskeeksportvirksomheder, kunne beregne befordringsfradrag efter reglerne om  

 tilkaldevagter, lagde Landsskatteretten den af de stedlige myndigheder  

 foretagne undersøgelse om arbejdets tilrettelæggelse og varsler m.v. til  

 grund. 40% af befordringen blev herefter anset for at kunne henføres til  

 tilkaldevagter.
Se nærmere t&s nyt 1991.16.908 og 1991.16.913  

 (Kommentarer) *.
En læge, som i løbet af et år 26 gange havde haft vagt på hospitalet  

 mellem kl. 8 morgen og kl. 17 eftermiddag med efterfølgende rådighedsvagt i  

 hjemmet, blev anset for berettiget til fradrag for befordring mellem hjem og  

 arbejde med offentlig befordring og befordringsfradrag for kørsel i egen bil  

 i forbindelse med tilkaldelser under rådighedsvagterne, hvorimod han ikke  

 ansås for berettiget til fradrag for kørsel i egen bil på yderligere en  

 dobbelttur i forbindelse med starten og afslutningen på rådighedsvagten, selv  

 om han gjorde gældende, at bilen eventuelt skulle bruges efterfølgende i  

 vagtdøgnet, jf.
Skat 1986.10.610.
 Kørsel i forbindelse med varslingstjeneste/varslingsøvelse i  

 civilforsvaret betragtes i skattemæssig henseende som erhvervsmæssig kørsel.
A.F.3.1.2.5 Samkørsel Såfremt der er mere end 54 km og offentlige befordringsmidler ikke kan  

 anvendes, er bilejeren berettiget til fradrag efter særreglen for kørsel i  

 egen bil.
Medkørerne kan kun få normalfradraget.
 Se eventuelt eksemplerne i afsnit IV i skd.cirk. nr.188 af 13.dec. 1984.
 Eventuel betaling fra medkørerne til bilejeren medfører ingen ændring med  

 hensyn til beregningen af de pågældendes befordringsfradrag.
 Modtager bilejeren udgiftsgodtgørelse fra de medkørende, er han ikke  

 skattepligtig heraf, og de medkørende har ikke fradragsret for betalingen.
Sameje Foreligger der sameje om en bil, som benyttes til fælles befordring af  

 f.eks. et ægtepar kan kun den ene foretage fradrag efter særreglen for kørsel  

 i egen bil.
Den anden skal anvende normalfradraget.
 A.F.3.1.3 Regler, der knytter sig til afsnit 1.1. og 1.2.
Fradrag efter LL § 9 C gives som sagt for befordring mellem den sædvanlige  

 bopæl og arbejdspladsen.
Om disse forhold skal følgende anføres:
A.F.3.1.3.1 Sædvanlig bopæl I langt størsteparten af tilfældende volder fastlæggelsen af den  

 sædvanlige bopæl ikke problemer.
I tvivlstilfælde foretages fastlæggelsen af  

 den sædvanlige bopæl efter praksis ud fra en vurdering af, hvor personen har  

 centrum for sine livsinteresser.
Fastsættelsen kan ikke ske ud fra et enkelt  

 kriterium, heller ikke tilmelding til folkeregistreret.
 I vurderingen indgår forhold som personlig, social, familie- og  

 boligmæssig tilknytning til stedet, opholdenes hyppighed og tilmelding til  

 folkeregistreret.
Sommerbolig Befordring fra og til sommerbolig berettiger ikke til fradrag i det  

 omfang, fradraget vil overstige fradraget for befordring mellem sædvanlig  

 bopæl og arbejdsplads.
Sædvanlig bopæl ved militærtjeneste Værnepligtige er berettigede til fradrag for befordring mellem den  

 sædvanlige bopæl og kasernen.
 Værnepligtige anses at have sædvanlig bopæl på det sted, hvor de boede  

 inden indkaldelsen, såfremt denne bopæl opretholdes.
 Bevaret bopæl hos forældrene antages i almindelighed at foreligge, når den  

 værnepligtige boede hos forældrene umiddelbart før indkaldesen, og han under  

 indkaldelsen fortsat har værelse til disposition der.
Det må såvel for værnepligtige som for kontraktansatte i hvert enkelt  

 tilfælde afgøres, om den pågældendes fortsatte tilknytning til hjemmet er af  

 en sådan karakter, at forældrenes hjem må anses for den faste bopæl.
Ved  

 denne afgørelse må der bl.a. lægges vægt på, hvor ofte der køres hjem, og om  

 afstanden gør dette muligt, om der ud over værelset hos forældrene er anden  

 familiemæssig tilknytning (f.eks. en ægtefælle) eller eventuelt  

 erhvervsmæssig tilknytning til hjembyen, ligesom der også må tages hensyn til  

 karakteren af det på tjenestestedet lejede eller til rådighed stillede  

 kvarter. (Enmands- eller flermandsrum), jf. bl.a. lsr.1980.127, 1984.9, 10 og  

 11 samt Skat 1986.9.551 og 10.601 og VLD af 18.april 1983.
 Civile værnepligtige er ikke berettigede til fradrag for befordring mellem  

 hjem og tjenestested, idet aftjening af civil værnepligt ikke kan sidestilles  

 med et indtægtsgivende erhverv, lsr.1980.21.
Afgørelser Til illustration af de i praksis forekommende problemer kan nævnes  

 følgende afgørelser:
ØLD af 30.april 1987 (Skat 1987.6.425) angik et tilfælde, hvor en  

 skatteyder fik arbejde i Holstebro og i den forbindelse tog ophold hos sin  

 moder i Skals.
Han beholdt samtidig sin hidtidige bolig i Sorø for her i  

 weekends at kunne møde sin børn, der ikke længere boede i huset til daglig.  

 Landsretten mente ikke, at ejendommen i Sorø kunne anses for sædvanlig bopæl,  

 hvorfor han ikke fik fradrag for befordring mellem Holstebro og Sorø.
* I t&s nyt 1991.5.272, er refereret en landsskatteretskendelse,  

 hvorefter en konstabel blev anset for at have bolig i sin oprindelige hjemby,  

 hvor han havde opretholdt en bolig, uanset at kommunen, hvor kasernen var  

 beliggende og hvor han havde lejet kvarter, havde forlangt, at han skulle  

 tilmelde sig folkeregistreret der. * A.F.3.1.3.2 Arbejdsplads Afgørende for, om der foreligger en arbejdsplads, der berettiger til  

 befordringsfradrag, er, om den pågældende udfører arbejde til nytte for sin  

 arbejdsgiver.
En kaserne anses i den henseende for en arbejdsplads.
Uden for bestemmelsen falder derimod f.eks. uddannelsessøgende under  

 skoleophold og arbejdsledige, der modtager uddannelsestilbud som alternativ  

 til jobtilbud, * jf.
Højesterets domme af 28.nov. 1990 (sygehjælperelev) -  

 t&s nyt 1991.2.67 og (Efg-elev) - t&s nyt 1991.2.66. * Kurser m.v.
Udgifter til befordring til kurser m.v. anses for fradragsberettigede ud  

 fra en driftsomkomstningssynspunkt, jf. statsskatelovens § 6 a.
Som eksempel  

 på en afgørelse herom kan nævnes Vestre Landsrets dom af 27.aug. 1986 (Skat  

 1986.9.536) hvor en lektor ved en statsskole kunne foretage fradrag for sine  

 befordringsudgifter og andre udgifter i forbindelse med deltagelse i kurser  

 som landsretten fandt havde haft en umiddelbar forbindelse til hans  

 undervisning.
Der kan yderligere henvises til følgende kendelser:
En lærers deltagelse i et årskursus på Danmarks Lærerhøjskole, måtte anses  

 for at have karakter af efteruddannelse og ikke videreuddannelse.
Udgifterne  

 til befordring i forbindelse hermed blev anset for fradragsberettiget, jf.  

 Skat 1987.6.435, samt Skat 1990.3.211.
En smedesvends befordringsudgifter til et kursus i offshore-svejsning blev  

 anset for fradragsberettiget, jf.
Skat. 1985.10.285.
 Det bemærkes, at fradraget efter statsskattelovens § 6 a for lønmodtagere  

 begrænses med bundgrænsen på * 3.500 kr. (1991) i medfør af Ligningslovens §  

 9, stk. 1.
A.F.3.1.3.3 Transportvejen Ved normal transportvej forstås den strækning, man efter de givne forhold,  

 hvis man benytter bil, vil benytte udfra en hensyntagen til tidsmæssige  

 forbrug og økonomisk rimelighed.
 I Skatteministeriets bek. nr.769 af 19.nov. 1990, er normal transportvej  

 ved bilkørsel defineret som den strækning, der skal tilbagelægges med bil  

 under hensyntagen til 1) de givne geografiske forhold, 2) tidsmæssig forbrug  

 og 3) økonomisk rimelighed.
 Der kan fortsat opstå spørgsmål om benyttelse af motorveje, omfartsveje,  

 hovedveje o.lign. frem for en måske kortere strækning ad mindre veje.  

 Skattemyndighederne skal i disse tilfælde lægge betydelig vægt på den  

 skattepligtiges eget valg af transportvej, men må i øvrigt ud fra en samlet  

 vurdering tage hensyn til de geografiske forhold, tidsmæssigt forbrug og  

 økonomisk rimelighed, jfr. cirk.nr.188 af 13.dec. 1984.
Spørgsmålet giver i de fleste tilfælde ikke anledning til problemer, se  

 dog Landsskatterettens kendelse i * t&s nyt 1991.5.272, hvor fradrag blev  

 indrømmet på grundlag af en af skatteyderen valgt transportvej, selv om denne  

 var 18 km længere end den vej, myndighederne havde lagt til grund. * Hvis færgetransport indgår Hvor transportvejen nødvendiggør, at der delvis benyttes færge, beregnes  

 fradraget på grundlag af den normale transportvej i bil.
Færgetransporten kan  

 ikke medregnes ved opgørelsen af transportvejens længde, men udgiften til  

 billigste personoverførsel med færge kan fradrages, jf. eksempelvis Skat  

 1986.3.232.
 Kun hvis betingelserne for fradrag for kørsel i egen bil er opfyldt - og  

 bil faktisk anvendes - kan den dokumenterede færgeudgift for bilen tillige  

 fradrages, se nærmere herom A.F.3.1.3.6.
Ekstraordinært lange afstande § 9 C-fradraget er ubegrænset.
Det betyder, at der er adgang til fradrag  

 for f.eks. befordring København-Århus-København eller  

 Madrid-København-Madrid.
Fradraget beregnes også i disse tilfælde som  

 udgangspunkt på grundlag af den normale transportvej ved bilkørsel, jf. bl.a.  

 VLD af 7.maj 1984 (Skd.70.588).
A.F.3.1.3.4 Antal arbejdsdage Fradrag gives kun for det faktiske antal arbejdsdage, hvor befordring til  

 og fra arbejde har fundet sted.
Der kan således ikke beregnes  

 befordringsfradrag for fridage, feridage, helligdage og sygedage.
A.F.3.1.3.5 Flere daglige befordringer Fradrag kan foretages for det faktiske antal befordringer, idet der også  

 er mulighed for at foretage fradrag for flere daglige befordringer til og fra  

 arbejdspladsen.
Det bemærkes, at 20 km's bundfradraget kun foretages en gang  

 pr. arbejdsdag, jf.
Skat 1988.10.610.
Ved vurderingen af, om flere daglige befordringer berettiger til fradrag,  

 lægges der vægt på længden af intervallerne mellem arbejdsperioderne og på  

 mulighederne for at indtage måltider på arbejdspladsen.
Eksempelvis vil der  

 normalt ikke kunne gives fradrag for befordring til bopælen i frokostpausen,  

 hvis der er kantine eller lignende til rådighed på arbejdspladsen, jf.  

 lsr.1982.18.
A.F.3.1.3.6 Færgetransport og lignende Udover normalfradrag eller fradrag efter særreglen for kørsel i egen bil  

 kan der gives fradrag for dokumenterede udgifter til færgetransport o.lign.  

 hvis denne indgår i den normale transportvej.
Denne betingelse kan dels være opfyldt for øboere, der arbejder på  

 fastlandet, dels for andre, for hvem færgetransport indgår i den normale  

 transportvej under hensyn til tidsmæssigt forbrug, økonomisk rimelighed og  

 geografiske forhold, f.eks. skatteydere, der skal krydse en fjord.
Se i  

 øvrigt afsnit V i skd.cirk. nr.188 af 13.dec. 1984.
 Der kan dog ikke foretages fradrag for udgifter til flytransport.
 Der gives:
 1. fradrag for personens færgeudgift.
2. fradrag for færgeudgift til eventuelt transportmiddel (bil, motorcykel,  

 cykel m.v.), hvis offentlig befordring ikke kan anvendes til den yderligere  

 befordring udover færgetransporten.
Om offentlig befordring kan anvendes, se  

 A.F.3.1.2.1.
 Fradraget beregnes uden hensyn til det antal kilometer, som færgen  

 tilbagelægger, men fradraget skal altid reduceres med et beløb svarende til  

 det beregnede fradrag for 20 km daglig befordring.
 Hvis der er tale om yderligere transport - udover færgetransporten -  

 foretages 20 km's-reduktionen dog fortrinsvis i fradraget for den yderligere  

 transport.
 Fradraget kan kun foretages med den billigste billetpris, d.v.s. den  

 daglige udgift ved brug af månedskort, rabatkort o.l.
En skatteyder, bosat i Svendborg og ansat ved DSB med arbejde på  

 Storebæltsoverfarten og mødested i Korsør, kunne ikke fradrage udgiften til  

 færgetransport, da han havde frikort og således ikke havde haft udgifter til  

 færgetransporten, jf.
Skat 1986.5.347 og Skat 1988.2.84.
Eksempler Eksempel 1.
Afstanden mellem bopælen og færgen er 19 km, og afstanden mellem færgen og  

 arbejdspladsen er 10 km, således at den samlede daglige befordring frem og  

 tilbage ud over færgeturen er 58 km.
Offentlig befordring findes ikke på  

 strækningerne mellem bopæl-færge og færge-arbejdsplads, derfor anvendes  

 motorcykel.
 Antallet af arbejdsdage er 170.
 Beregning af det daglige fradrag efter den fælles takst (normalfradraget):
 Eksempel 2.
Afstanden mellem bopælen og færgen er 9 km, og afstanden mellem færgen og  

 arbejdspladsen er 40 km, således at den samlede daglige befordring frem og  

 tilbage ud over færgeturen er 98 km og offentlig befordring kan ikke  

 anvendes.
Der anvendes egen bil og fradraget opgøres efter særreglen for  

 kørsel i egen bil.
 Antallet af arbejdsdage er 180.
 Beregning af det daglige fradrag (efter særreglen):
 Eksempel 3.
Afstanden mellem bopælen og færgen er 2 km, og afstanden mellem færgen og  

 arbejdspladsen er 7 km, således at den samlede daglige befordring frem og  

 tilbage ud over færgeturen er 18 km.
Offentlig befordring kan anvendes.
 Antallet af arbejdsdage er 167.
 Beregning af det daglige fradrag:
A.F.3.1.4 Invaliders og kroniske syges befordringsfradrag, LL § 9 D Godtgør en skatteyder, at han/hun som følge af invaliditet eller kronisk  

 sygdom har særlige udgifter til befordring mellem hjem og arbejdsplads, kan  

 skatteyderen i stedet fratrække sine befordringsudgifter efter reglerne i LL  

 § 9 D.
Invalider og kronisk syge kan efter denne bestemmelse fratrække de  

 faktiske udgifter, efter reduktion med bundfradraget, jf.
Skat 1987.3.228.
 Bundfradraget udgør 2.000 kr., bortset fra de tilfælde hvor:
1. offentlig befordring kan anvendes og udgiften hertil ikke overstiger  

 2.000 kr., (i de tilfælde udgør bundfradraget udgiften til billigste  

 offentlige transportmiddel) 2. offentlig befordring ikke er anvendelig og den årlige kørsel er meget  

 begrænset, (udgiften hertil beregnet efter Ligningsrådets satser for privat  

 kørsel i egen bil overstiger ikke 2.000 kr.).
 De faktiske udgifter opgøres enten efter dokumentation eller på grundlag  

 af Ligningsrådets satser for erhvervsmæssig kørsel i egen bil.
Eksempel 1 Skatteyderen kører i alt 6.000 km mellem hjem og arbejdsplads.
De faktiske  

 udgifter herved udgør 12.000 kr.
Offentlig befordring kan ikke anvendes.
 Den normale udgift er (6.000 x 1,15 kr.) = 6.900 kr.
 Da den normale udgift overstiger det faste bundfradrag, er fradraget  

 herefter 12.000 kr. - 2.000 kr. = 10.000 kr.
Eksempel 2 Som ovenfor, men offentlig befordring kan anvendes og udgiften hertil er  

 1.800 kr.
 Fradraget er herefter:
 12.000 kr. - 1.800 kr. = 10.200 kr.
I sygdomstilfælde er det en betingelse for at anvende reglen, at sygdommen  

 er kronisk, hvilket i praksis forstås således, at der skal være tale om en  

 uhelbredelig eller i det mindste en langvarig sygdom, der nødvendiggør en  

 dyrere transportform, hvorimod øgede transportudgifter som følge af sygdom af  

 ikke-varig karakter ikke berettiger til omhandlede fradrag.
Se i øvrigt  

 lsr.1965.135, hvor en kvinde, der led af agorafobi (pladsangst), fik fradrag  

 for befordringsudgifter efter LL § 9 D.
 Folketingets ombudsmand har i et svar til en skatteyder (der havde  

 sukkersyge) præciseret, at konkrete landsskatteretskendelser ikke kan danne  

 grundlag for at imødekomme generelle anmodninger om at få genoptaget  

 tidligere års skatteansættelser.
 Det skal i den forbindelse understreges, at det fortsat er en konkret  

 ligningsmæssig afgørelse, om en sukkersygepatient overhovedet er berettiget  

 til fradrag efter Ligningslovens § 9 D.
 Reglens anvendelse er ikke betinget af, at der foreligger tilladelse til  

 invalidebil.
Det er ikke en forudsætning, at der er tale om befordring mellem den  

 invalides sædvanlige bopæl og arbejdspladsen.
Der kan f.eks. også gives  

 fradrag for befordringsudgifter mellem sommerhus og arbejdsplads.
 Fradraget efter LL § 9 D opgjordes i et tilfælde, hvor en mand kørte sin  

 invalide hustru til hendes arbejdsplads og hentede hende igen om  

 eftermiddagen, efter udgiften til to dobbeltture mellem bopælen og hustruens  

 arbejdsplads, lsr.1969.148.
Fradragsretten må anses som en udvidelse af reglen om fradrag for udgifter  

 ved befordring mellem bopæl og arbejdsplads, således at der principielt er  

 tale om fradrag for udgifter ved privat benyttelse af automobil.  

 Afskrivningen foretages med 15 pct. p.a. af anskaffelsessummen, også hvor der  

 ved køb af bilen er ydet offentligt lån, som eftergives successivt.
Eventuel  

 avance eller tab i forhold til den nedskrevne værdi påvirker ikke  

 indkomstopgørelsen.
A.F.3.1.5 Særregel for folketingsmedlemmer m.fl., LL § 9, stk.6 Medlemmer af Folketinget, ministre og danske medlemmer af  

 Europa-Parlamentet kan ikke foretage fradrag for befordring i forbindelse med  

 folketingshvervet m.v.
Det samme gælder i forbindelse med andre hverv eller andet arbejde, hvis  

 de pågældende anvender et frikort eller frirejse til offentlige  

 transportmidler.
Fradragsretten bortfalder også, selv om frikortet eller  

 frirejsen kun anvendes til en del af denne befordring.
A.F.3.2 Befordring mellem skiftende eller flere samtidige arbejdssteder Ifølge LL § 9 B kan udgifter, der er nødvendiggjort ved skiftende eller  

 flere samtidige arbejdssteder, fradrages ved indkomstopgørelsen, såfremt den  

 skattepligtige har 2 eller flere arbejdssteder uden for sin bopæl eller  

 dennes umiddelbare nærhed.
 Ved umiddelbar nærhed forstås, at afstanden ikke overstiger 1,8 km,  

 landsskatteretskendelse i Skat 1988.4.226.
Er det ene af de to arbejdssteder bopælen (eller beliggende i dennes  

 umiddelbare nærhed), kan den pågældende skatteyder altså kun fradrage sine  

 befordringsudgifter efter reglerne om fradrag for udgifter ved befordring  

 mellem bopæl og arbejdsplads.
Begrænsningen omfatter ikke blot arbejdssteder  

 på den sædvanlige bopæl, men også tilfælde, hvor det f.eks. er et sommerhus,  

 der tjener som arbejdssted.
Ved reglens anvendelse må der ses hen til  

 bopælsforholdene i den periode, for hvilken der er tale om at foretage  

 fradrag efter LL § 9 B, lsr.1970.156.
 Der foreligger her egentlige driftsudgifter, der er fradragsberettigede  

 med de faktisk dokumenterede udgifter.
 I mangel af dokumentation kan fradrag ved brug af egen bil/motorcykel  

 foretages med de af Ligningsrådet fastsatte satser for erhvervsmæssig kørsel,  

 se A.F.3.3.1.
Om hidtidig praksis vedr. anvendelse af LL § 9 B eller § 9 C, se Skat  

 1986.9.571. * Højesteret har imidlertid ved dom af 17.okt. 1991 ændret denne  

 praksis, idet skatteydere, der opfylder betingelserne i såvel LL § 9 B og LL  

 § 9 C, nu kan vælge at foretage fradrag efter LL § 9 C.
De nærmere  

 retningslinier herfor er nævnt i T&S-cirk. 1991.15. * A.F.3.2.1 Skiftende eller samtidige arbejdssteder Det er uden betydning for fradragsretten, om der foreligger skiftende  

 eller samtidige arbejdssteder, men af hensyn til forståelsen af reglerne kan  

 anføres nedenstående definitioner på de nævnte begreber.
 Flere samtidige arbejdssteder foreligger, hvor skatteyderen udfører  

 arbejde forskellige steder samme dag.
 Skiftende arbejdssteder foreligger, hvor en skatteyder i årets løb på  

 grund af arbejdets karakter har haft arbejde hos flere forskellige  

 arbejdsgivere, samt endvidere hvor arbejdets karakter har nødvendiggjort, at  

 skatteyderen i samme arbejdsgivers tjeneste har arbejdet forskellige steder,  

 som tilfældet er f.eks. for bygningshåndværkere, tilsynsførende arkitekter og  

 ingeniører, repræsentanter, revisorer osv.
Arbejdets karakter er afgørende Det centrale kriterium for, om der foreligger skiftende arbejdssted, er  

 arbejdets - fagets - karakter.
Der skal være tale om arbejdssteder, der  

 skifter geografisk på grund af arbejdets karakter.
Heri ligger, at  

 arbejdsfunktionen på et sted er tidsbegrænset på grund af arbejdets karakter.  

 Eksempelvis foreligger der således ikke umiddelbart skiftende arbejdssteder,  

 hvor en skatteyder i årets løb har haft ansættelse f.eks. 3 måneder hos  

 én arbejdsgiver, 5 måneder hos en anden og resten af året hos en  

 tredie, medmindre de flere arbejdssteder skyldes arbejdets - fagets -  

 karakter, jf. bl.a. lsr. 1985.100, hvor en bygningsarbejder, der i årets løb  

 havde arbejdet for 3 forskellige arbejdsgivere under hensyn til arbejdets  

 karakter ansås berettiget til fradrag efter LL § 9 B, og i modsætning hertil  

 lsr.1982.113 om en læge, der i årets løb havde haft en turnusstilling og fire  

 vikariater, men alligevel ikke ansås berettiget til fradrag efter LL § 9 B.
 Fradrag efter LL § 9 B blev ligeledes nægtet en læge, der sigtede mod at  

 opnå autorisation som alment praktiserende læge, hvilket krævede minimum 7  

 forskellige ansættelser, og som siden sin embedseksamen havde haft 8  

 forskellige stillinger, hvoraf den længste havde haft en varighed på 18  

 måneder, lsr.1985.13.
 En afløser ansat ved A/S Sydfynske Dampskibsselskab med pligt til at gøre  

 tjeneste på selskabets forskellige færgeoverfarter, kunne heller ikke anses  

 for at have skiftende arbejdssteder, lsr. 1983.93. Og det samme gjaldt en  

 overmatros ved Storebæltsoverfarten, der var forpligtet til at gøre tjeneste  

 ved forskellige færgelejer ved Korsør, hhv. 2,1 km, 4,1 km og 1,5 km fra hans  

 bopæl, lsr.1984.13.
En politiassistent havde i årets løb arbejdet på 3 forskellige  

 politistationer i det nordsjællandske område.
Lsr fandt, at hans befordring  

 ikke var omfattet af LL § 9 B, idet det ikke var arbejdets karakter, men  

 derimod hans ansættelsesvilkår som politibetjent, der var skyld i, at han  

 måtte arbejde forskellige steder i årets løb.
Ved VLD af 19.feb. 1988 ansås  

 en fiskeskipper, der landede fisk i 2 forskellige havne på Jyllands vestkyst,  

 for berettiget til befordringsfradrag efter LL § 9 B.
Ved afgørelsen lagde  

 landsretten til grund, at arbejdssted må forstås som det geografiske sted,  

 hvor en person befinder sig, når arbejdet påbegyndes og når arbejdet  

 afsluttes (skattemyndighederne påstod at arbejdsstedet var kutteren) Skat  

 1988.4.213.
 Ved Højesterets dom af 27.juni 1990 (se Skat 1990.8.607) er det fastslået,  

 at en vikar i folkeskolen ikke har befordringsudgifter, der er nødvendiggjort  

 ved skiftende arbejdssteder som omhandlet i Ligningslovens § 9 B.
Kun ved midlertidigt arbejde Det har hidtil været en forudsætning, at de midlertidige arbejdssteder  

 ikke blev permanente.
Som midlertidig har man anerkendt en arbejdsperiode på  

 indtil 1 1/2 år.
Ved dom af 28.okt. 1988 statuerede Vestre Landsret (jf.
Skat 1989.1.43),  

 at en civilingeniør, der i en periode på 3 år udførte arbejde for samme  

 arbejdsgiver, - dels i Horsens (på sin hidtidige arbejdsplads) og dels i  

 Vejen, havde ret til fradrag efter LL § 9 B.
Landsretten fandt, at der ikke  

 er hjemmel til at indlægge den begrænsning i bestemmelsen om fradrag for  

 kørsel til skiftende arbejdssteder, at arbejdsstederne skal være  

 midlertidige.
Som følge heraf kan hidtidig praksis ikke længere opretholdes,  

 jf.
SD-cirk 1989-24.
I ØLD af 22.dec. 1976 (Skd.42.195) nægtede landsretten fradrag i medfør af  

 LL § 9 B, idet retten lagde til grund, at den pågældende i det omhandlede  

 indkomstår havde været beskæftiget på samme arbejdsplads, og at han havde  

 fået de merudgifter, som befordring ud over kørslen mellem bopælen og  

 arbejdspladsen havde medført, skattefrit refunderet af arbejdsgiveren.
I lsr.  

 1979.122 og 1980.22 har Landsskatteretten i lignende tilfælde nægtet fradrag  

 efter LL § 9 B.
Det samme var tilfældet i lsr.1986.13 vedrørende en revisormedarbejder ved  

 Kommunernes Revisionsafdeling i X.
Han havde benyttet egen bil til transport  

 mellem boligen og de enkelte arbejdssteder.
Det var oplyst, at de pågældende  

 medarbejdere ikke havde pligt til at møde direkte hos klienterne, at  

 arbejdsgiveren organiserede fælles transport til klienterne, og at klagerens  

 egen kørsel for arbejdsgiveren havde været med kørselsgodtgørelse efter  

 statens regler, regnet fra afdelingskontoret.
Ifølge VLD af 3.juni 1986 (Skat 1986.6.392), kunne en overpakmester med  

 tjenestested i Fredericia, som i årets løb havde været udstationeret på  

 forskellige posthuse i Jylland, ikke opnå fradrag efter LL § 9 B for kørsel  

 til skiftende arbejdssteder.
Landsretten lagde ved sin afgørelse vægt på, at  

 skatteyderen under sit arbejde på de forskellige postkontorer havde valgt at  

 oppebære time- og dagpenge samt det udokumenterede nattillæg (i henhold til  

 cirkulære om godtgørelse af merudgifter ved tjenesterejser i Danmark)  

 samtidig med at han overnattede på sin bopæl.
Under disse omstændigheder  

 fandt landsretten ikke, at skatteyderens kørselsudgifter kunne anses for  

 nødvendiggjort ved de skiftende arbejdssteder.
Derimod kunne en rørlægger foretage fradrag efter LL § 9 B for udgifter  

 til befordring i weekenderne mellem de skiftende arbejdssteder og hjemmet, da  

 det (delvis skattefri) zonetillæg, som han havde oppebåret i henhold til  

 rørprislisten, ikke kunne antages at yde ham kompensation for disse udgifter,  

 jf.
VLD af 6.juni 1986 (Skat 1986.6.395).
 En lærers kørsel for at deltage i forældremøder, lærerrådsmøder,  

 elevfester eller lignende kan efter praksis ikke henføres til kørsel mellem  

 skiftende arbejdssteder og kan derfor ikke fradrages med de faktiske  

 udgifter.
A.F.3.2.2 Hovedarbejdssted - skiftende arbejdssteder Er forholdet det, at en skatteyder vel har et hovedarbejdssted, men  

 arbejdets karakter medfører udgående arbejde i et meget væsentligt omfang,  

 opstår spørgsmålet, om der kan anerkendes fuldt fradrag for den samlede  

 kørsel, herunder kørsel fra hjemmet til hovedarbejdsstedet, efter § 9 B,  

 eller om kørslen mellem hjem og hovedarbejdssted alene kan fradrages efter  

 reglen i § 9 C.
Hovedreglen kan udtrykkes på den måde, at møder den pågældende hver dag  

 hos arbejdsgiveren og derfra sendes ud til forskellige arbejdssteder, vil han  

 kun kunne fratrække sine udgifter til befordring mellem sin sædvanlige bopæl  

 og arbejdsgiverens værksted, kontor el.lign, efter reglerne om fradrag for  

 udgifter til befordring mellem hjem og arbejdsplads, jf.
A.F.3.1. Herudover  

 vil han kunne fratrække sine faktiske udgifter til befordring til de  

 forskellige arbejdssteder og tilbage til arbejdsgiverens forretningssted,  

 lsr.1962.148, 1964.148 og 1965.136.
Varigheden af og formålet med fremmødet på hovedarbejdsstedet, har ingen  

 særskilt betydning, se HD af 23.nov.1979 (skd.52.67). * Østre Landsret har  

 imidlertid henholdsvis den 14.feb. 1991 (se t&s nyt 1991.7.363) og den  

 29.apr. 1991 (se t&s nyt 1991.12.637) afsagt domme, hvorefter der ved den  

 samlede bedømmelse af skatteyderens kørselsomfang ikke alene kan lægges vægt  

 på antallet af fremmøde-dage på ansættelsesstedet, men at afgørelsen må  

 træffes på grundlag af en vurdering af de konkrete omstændigheder. * Den omstændighed, at en skatteyder besøger kunder på vej til eller fra sit  

 arbejdssted, gør ikke kørslen til § 9 B-kørsel, lsr.1969.48.
 Er forholdet derimod det, at den pågældende kører fra bopælen direkte ud  

 til de af arbejdsgiveren anviste forskellige arbejdssteder, vil de faktiske  

 udgifter ved kørslen fra hjemmet til arbejdsstederne og retur kunne  

 fratrækkes.
 Hovedarbejdsstedet kan dog anerkendes som et af flere skiftende  

 arbejdssteder, såfremt skatteyderen opfylder følgende betingelser:
 1.
at hans arbejde for den væsentligste dels vedkommende udføres uden for  

 arbejdsgiverens forretningssted eller bopæl, 2.
at han ikke har pligt til dagligt at møde på hovedarbejdsstedet, og 3.
 at han faktisk kun i meget begrænset omfang møder på hovedarbejdsstedet.
 Dette kan eksempelvis være tilfældet for revisorer, bygningshåndværkere,  

 tilsynsførende arkitekter og ingeniører, jf. til dels VLD af 19.dec. 1979  

 (Skd.57.179).
 En murersvend havde for samme mester i et år haft 13 forskellige  

 arbejdspladser. 79 dage havde han arbejdet i nærheden af mesterens domicil.  

 Under hensyntagen til, at murersvenden hverken havde haft pligt til eller  

 rent faktisk havde mødt på mesterens domicil, blev han også for disse 79 dage  

 anset for berettiget til fradrag efter LL § 9 B, lsr.1984.110.
 En lastvognschauffør, der hovedsageligt startede sine langture fra  

 arbejdsgiverens adresse, men ind imellem påbegyndte turene forskellige steder  

 i landet, ansås af lsr. berettiget til fradrag efter LL § 9 B for kørslen  

 hjemmefra til de forskellige startsteder uden for arbejdsgiverens bopæl, jf.  

 Skat 1987.10.728.
* En stadepladsindehaver på København's Grønttorv fik ikke af Østre  

 Landsret medhold i sin påstand om, at stadepladsen ikke skulle anses for hans  

 hovedarbejdssted.
Hans kørsel mellem hjem og Grønttorvet blev derfor anset  

 som privat kørsel efter reglerne i LL § 9 C.
Retten fandt heller ikke belæg for at fravige de almindelige regler i LL §  

 9 B og 9 C, selvom en del af skatteyderens formål med at afholde biludgifter  

 var som angivet i SL § 6, stk.1, litra a, se t&s nyt 1991.13.710. * A.F.3.2.3 Flere stillinger samtidig Skiftende eller flere samtidige arbejdssteder kan også foreligge på den  

 måde, at den pågældende f.eks. har et fast dagarbejde og et bijob om aftenen.  

 I den situation må arbejdsstedet om dagen i almindelighed betragtes som  

 hovedarbejdssted, således at befordring mellem hjemmet og dette kun  

 berettiger til fradrag efter LL § 9 C (hjem-arbejdsplads), medens befordring  

 mellem hjem og biarbejdsstedet berettiger til fuldt fradrag efter § 9 B.  

 (Hvis det er således, at den pågældende kører fra hjemmet til dagarbejdet,  

 derfra direkte til bijobbet og derfra hjem, vil fradraget ofte skulle opgøres  

 efter den særlige praksis vedrørende trekantkørsel, jf.
A.F.3.2.4). Det  

 anførte gælder også, hvis en skatteyder har, hvad der efter sin karakter må  

 betegnes som hovedarbejdssted, og enkelte dage et bijob.
Som eksempel kan  

 nævnes en skatteyder, der havde Risø som fast arbejdssted og som drev  

 virksomhed som parthaver i et skib, der sejlede med lystfiskere fra Dragør.  

 Han fik anerkendt fradrag efter reglerne for hjem-arbejdsplads mellem  

 København (bopæl) og Risø, og de faktiske udgifter mellem København og  

 Dragør.
Endvidere kan nævnes en forstander for et uddannelsescenter, der i en  

 periode på et halvt år samtidig var timelærer ved et forberedelseskursus to  

 dage ugentlig.
Landsskatteretten fandt, at transporten i anledning af det  

 midlertidige arbejde, der skulle udføres i det samme tidsrum som arbejdet i  

 hans hovedstilling, var omfattet af LL § 9 B, uanset at arbejdsgiveren var  

 den samme for begge stillingers vedkommende, jf.
Skat 1985.4.103.
Hvor en skatteyder sideløbende har to jobs, kan der dog forekomme  

 tilfælde, hvor disse er af en sådan karakter, at de begge må betegnes som  

 hovedarbejdssteder.
Hvor en skatteyder arbejdede 2 dage hos en arbejdsgiver i  

 byen A og 3 af ugens øvrige dage hos en arbejdsgiver i byen B, kunne der  

 således ikke foretages fradrag for befordringsudgifterne efter reglerne om  

 befordring mellem skiftende eller flere samtidige arbejdssteder, men alene  

 efter reglerne for befordring mellem hjem og arbejdsplads.
 En professor, der underviste på ét universitet og forskede på et  

 andet - i en anden landsdel - kunne alene få befordringsfradrag efter LL § 9  

 C, da begge blev anset for hovedarbejdssteder, Skat 1988.3.149.
En mekaniker ansat i hæren på kontrakt, hvorefter han opnåede en  

 håndværksmæssig uddannelse, havde i forbindelse med afsluttende uddannelse og  

 svendeprøve opholdt sig på kasernen i Holstebro, medens han iøvrigt havde  

 gjort tjeneste i Fredericia.
Under hensyn til hovedformålet med opholdet i  

 Holstebro, kunne kun Fredericia anses som arbejdssted, hvorfor fradrag for  

 befordring mellem skiftende arbejdspladser ikke anerkendtes, lsr.1977.177.
 Elektroførere (S-togsførere) kan i almindelighed ikke anses at have  

 skiftende arbejdssteder, lsr.1978.132.
A.F.3.2.4 Trekantkørsel Har skatteyderen to arbejdssteder, der ikke ligger i umiddelbar nærhed af  

 hinanden eller i umiddelbar nærhed af hjemmet, og foregår kørslen på den  

 måde, at skatteyderen kører fra sin bopæl til det ene arbejdssted, derfra  

 fortsætter til det andet, hvorfra han returnerer til hjemmet, gives der fuldt  

 fradrag efter LL § 9 B for den del af kørslen, der svarer til kørsel  

 tur-retur mellem de to arbejdssteder, medens den resterende del af den  

 faktiske kørsel anses som begrænset fradragsberettiget efter LL § 9 C, jf.  

 lsr.1965.50.
 Byrådsarbejde sideløbende med skatteyderens private arbejde, betragtes i  

 den relation som en arbejdsplads, jf. lsr.1985.99.
 Bemærk, at det fulde fradrag efter LL § 9 B gives efter en beregnet kørsel  

 frem og tilbage mellem de to arbejdssteder, selv om skatteyderen rent faktisk  

 kun kører den ene vej.
Eksempel Der er 16 km fra hjemmet til arbejdsplads nr. 1, 5 km fra arbejdsplads nr.  

 1 til arbejdsplads nr. 2, og fra nr. 2 og hjem igen er der 13 km.
Der køres  

 altså ialt 16 + 5 + 13 = 34 km.
Der gives fradrag efter LL § 9 B for 2 x  

 afstanden mellem de 2 arbejdssteder, dvs. 2 x 5 km = 10 km og for resten af  

 den daglige kørsel, dvs. for 34 km - 10 km = 24 km gives fradrag efter LL § 9  

 C (da der ikke gives fradrag for de første 20 km, er der kun fradrag for 24  

 km - 20 km = 4 km).
Tænker man sig, at de tilsvarende kilometertal er 16 + 12 + 13 gives der  

 fradrag efter LL § 9 B for 2 x 12 km = 24 km.
For den resterende del af den  

 daglige kørsel, dvs. 41 km - 24 km = 17 km, gives der fradrag efter LL § 9 C.  

 (Da der ikke gives fradrag for de første 20 km, gives intet fradrag i dette  

 tilfælde). "Underskuddet" på de 20 km - 17 km =3 km reducerer ikke  

 fradraget efter LL § 9 B på 24 km.
A.F.3.2.5 Kørsel til et begrænset område Hidtil har en skatteyder med flere arbejdssteder, der alle eller for  

 hovedpartens vedkommende er beliggende i et begrænset område i en vis afstand  

 fra bopælen, kunnet fratrække kørslen fra bopæl til området efter reglerne  

 for befordring fra hjem til arbejdsplads, medens kørslen inden for området  

 kunne fratrækkes efter reglerne om befordring mellem skiftende eller  

 samtidige arbejdssteder.
 Ved kendelse af 7.april 1988 statuerede Landsskatteretten imidlertid, at  

 der i de tilfælde, hvor arbejdsperioden med flere arbejdssteder i området  

 ikke overstiger 1-1/2 år, gives fuldt fradrag efter LL § 9 B, Skat  

 1988.7.408.
 Da den under A.F.3.2.1 nævnte Vestre Landsretsdom medfører, at  

 1-1/2-årsreglen ophæves, vil der fremtidig ikke være særlige regler om kørsel  

 til et begrænset område.
Skatteydere, der hidtil har været omfattet af reglerne herom, vil nu være  

 berettiget til fuldt fradrag efter LL § 9 B, jf.
SD-cirk. 1989-24.
 I et tilfælde, hvor kørselsfradrag, beregnet efter de nye regler i  

 SD-cirk. 1989.24 gældende tilbage fra indkomståret 1983, blev lavere end det  

 ved ansættelsen i 1986 godkendte - beregnet efter de dagældende regler -  

 fandt Landsskatteretten ikke anledning til at forhøje ansættelsen, Skat  

 1990.3.207.
A.F.3.3 Opgørelsen af befordringsudgifter - privat contra erhvervsmæssig  

 kørsel Udgift ved brug af befordringsmidler, der benyttes erhvervsmæssigt, kan  

 fradrages ved indkomstopgørelsen.
Benyttes befordringsmidlet tillige privat,  

 fradrages den del af de samlede driftsudgifter, der vedrører den  

 erhvervsmæssige kørsel.
A.F.3.3.1 Kørselsregnskab Opgørelsen af de fradragsberettigede befordringsudgifter består af to  

 dele:
 1.
 Opgørelsen af kilometerantallet.
 2.
 Opgørelsen af kørselsudgifterne.
1. Kilometerantallet Drejer det sig om en bil eller motorcykel, der anvendes både  

 erhvervsmæssigt og privat, gælder ifølge Ligningsrådets vedtagelse følgende:
 Den private andel af kørslen må i almindelighed ansættes skønsmæssigt, men  

 såfremt skatteyderen fører kørebog, som på fyldestgørende måde viser  

 udgifterne ved kørslen og dennes fordeling mellem privat- og erhvervskørsel,  

 bør kørebogens udvisende lægges til grund ved værdiansættelsen af  

 privatkørslen.
 For at et kørselsregnskab skal kunne kræves lagt til grund ved  

 skatteansættelsen, må kørebogen være ført dagligt med angivelse af:
 1. kilometertællerens udvisende henholdsvis ved den daglige kørsels  

 begyndelse og ved dens afslutning, 2. datoen for kørslen og 3. den daglige  

 kørsels fordeling mellem privat og erhvervsmæssig kørsel, idet der med hensyn  

 til den erhvervsmæssige kørsel må være angivet bestemmelsessteder og lignende  

 notater, der kan sandsynliggøre og eventuelt dokumentere regnskabets  

 rigtighed.
Regnskabet med antallet af kørte kilometer må være ført således, at  

 kørebogens udvisende er afstemmelig med bilens kilometertæller, jf.
VLD af  

 13.april 1973.
 Såfremt en kørebog udviser et meget lavt antal kilometer for den private  

 kørsel, kan den eventuelt tilsidesættes.
Ved fordelingen mellem privat- og erhvervskørsel anses kørsel med eget  

 befordringsmiddel mellem hjem og fast arbejdsplads for privatkørsel.
Det  

 samme gælder den kørsel, for hvilken der i medfør af bestemmelserne i LL § 9  

 D indrømmes fradrag for invalider og kronisk syge til befordring mellem hjem  

 og arbejdsplads.
 Derimod anses kørsel med egen bil eller motorcykel mellem skiftende  

 arbejdssteder eller flere samtidige arbejdssteder for erhvervsmæssig kørsel.
Når kørebog ikke foreligger I tilfælde hvor der ikke er ført kilometerregnskab, må den skattepligtige  

 angive kilometerantallet for sin private kørsel efter skøn.
Hvis der ikke  

 foreligger særlige forhold, bør myndighederne normalt anerkende en privat  

 kørsel på 8.000 km med tillæg af kørsel mellem hjemmet og arbejdspladsen og  

 eventuel kørsel til fritidsbolig.
Der kan foreligge særlige forhold, hvis  

 skatteyderen har en bil mere.
Varebiler Også varebiler kan være anvendt til privatkørsel, idet det ifølge gældende  

 lovbestemmelser tillades, at varebiler anvendes til privatkørsel, når der  

 blot ikke befordres passagerer i varerummet.
Det samme gælder f.eks.  

 tankbiler, jf.
Skat 1988.6.348, og afsnit A.B.1.7.5.
En varebil, der bl.a. blev benyttet til ejerens daglige transport mellem  

 hjem og forretning, hvorunder der blev indkøbt varer til forretningen, anså  

 lsr. således for delvis privat anvendt, jf.
Skat 1985.5.134.
En gas- og vandmester anvendte i sit firma nogle varevogne, hvis  

 driftsudgifter fuldt ud var belastet firmaets drift, og en privatvogn, hvis  

 udgifter var fordelt med 25 pct. over firmaets drift, medens 75 pct. var ført  

 på privatkontoen.
Der var ikke ført kørselsfordelingsregnskab for  

 varevognene, idet skatteyderen gjorde gældende, at al privatkørsel var  

 foregået i personbilen.
Efter det oplyste fandt Landsskatteretten ikke, at de  

 stedlige ligningsmyndigheder i tilstrækkelig grad havde godtgjort, at  

 klageren havde foretaget privat kørsel med de omhandlede varevogne,  

 lsr.1982.115, jf. tilsvarende afgørelse i VLD af 14.april 1983 (skd.67.399).
 Vestre Landsret har i en sag om en slagters fradrag for kørsel i varevogn  

 med gule plader tilkendegivet, at det generelle udgangspunkt er, at der er  

 fuldt fradrag for udgifterne ved benyttelse af en varevogn, medmindre der er  

 oplyst omstændigheder, der giver grundlag for at antage, at varevognen ikke  

 udelukkende udnyttes erhvervsmæssigt.
2. Kørselsudgifterne Lønmodtagere og selvstændige erhvervsdrivende, der ikke anvender  

 virksomhedsordningen, kan fratrække udgifter vedrørende den erhvervsmæssige  

 kørsel med A.
de dokumenterede faktiske udgifter pr. kørt km, eller B.
 de af Ligningsrådet fastsatte satser.
Der kan kun skiftes opgørelsesprincip én gang vedrørende samme bil,  

 og principskifte skal ske ved begyndelse af et indkomstår.
Ved køb af ny bil  

 kan opgørelsesmåden eventuelt ændres påny.
Overførsel af bil til  

 virksomhedsskatteordningen anses ikke for principskifte.
 For selvstændige erhvervsdrivende, der anvender  

 virksomhedsskatteordningen, se E.G.4.
Fradrag af faktiske udgifter De med kørslen forbundne udgifter må kunne dokumenteres ved fremlæggelse  

 af bilag eller dog tilfredsstillende kunne sandsynliggøres.
 Til de samlede driftsudgifter henregnes afskrivning, se A.F.3.3.3.
Bl.a. for at have klare linier ved en eventuel avanceberegning ved salg af  

 bilen bør det ikke accepteres, at en skatteyder fratrækker alle sine udgifter  

 - driftsudgifter og afskrivninger - og derefter fører et fast beløb for  

 privat kørsel til indtægt.
Privatkørslen bør sættes til en bestemt procentdel  

 af den samlede kørsel.
B.
Fradrag efter Ligningsrådets satser Udgiften til erhvervsmæssig benyttelse af egen bil vil uden dokumentation  

 for udgiftens størrelse kunne fratrækkes med nedenstående beløb i 1991, jf. *  

 T&S-cirk. 1990.48. * For skatteydere, der har haft fradragsberettiget kørsel hele året,  

 anvendes i 1991 en takst, der udgør:
 Fradraget dækker samtlige udgifter, herunder afskrivning. (15 pct. lineært  

 af anskaffelserne).
En skatteyder, der i sin fritid ernærede sig som musiker og derfor  

 medbragte et hammondorgel, havde til transporten heraf anskaffet en trailer.  

 Ved køb af ny bil havde det været nødvendigt at få påmonteret et  

 anhængertræk.
Udgiften hertil påstod klageren fradragsberettiget i medfør af  

 AL § 3, stk.2, og han påstod endvidere fradrag for fordyrelse af  

 bilforsikringspræmien (som følge af at bilen var udstyret med anhængertræk),  

 ligesom reparationsudgifterne vedrørende traileren efter hans mening kunne  

 fradrages udover kilometertaksten.
Lsr. fandt, at udgiften for montering af  

 anhængertræk måtte betragtes som så nært tilknyttet bilen, at den var  

 omfattet af den i kilometersatsen indeholdte afskrivning på bilen og derfor  

 ikke kunne fratrækkes samtidig med fradrag efter kilometertakst.
Derimod  

 fandt lsr., at reparationsudgiften på traileren samt merpræmien på  

 bilansvarsforsikringen lå uden for de af kilometertaksten dækkede fradrag, og  

 disse udgifter kunne derfor fradrages ud over kørselsfradrag efter  

 kilometertakst, lsr.1981.17.
En montør, der havde været beskæftiget med service og reparation af  

 elevatorer, havde anvendt egen bil til erhvervsmæssig kørsel, og havde fra  

 arbejdsgiveren ud over kørselsgodtgørelse efter Ligningsrådets taktster  

 modtaget et lasttillæg på 0,20 kr. pr. km.
Landsskatteretten fandt, at  

 erhvervsmæssige kørselsudgifter enten kunne fradrages med de af Ligningsrådet  

 fastsatte takster eller på grundlag af dokumenteret kørselsregnskab, hvorfor  

 klageren ikke fik godkendt fradrag for lasttillæg, da han ikke kunne  

 dokumentere kørselsudgifterne, jf.
Skat 1987.6.439.
* LSR har ved kendelse af 2.okt. 1990 fastslået, at taksterne også  

 indeholdt udgift til parkering, se Skat 1990.12.974. * A.F.3.3.2 Salg af bilen SD-cirk.1987-46 beskriver reglerne for opgørelse af avance eller tab ved  

 salg af bil, der har været anvendt både erhvervsmæssigt og privat.
 1. Skatteydere, som ved indkomstopgørelsen har fradraget de faktiske  

 udgifter ved deres erhvervsmæssige kørsel, skal i salgsåret medregne  

 fortjeneste eller tab, opgjort efter reglerne i afskrivningslovens afsnit II,  

 se A.F.3.3.3.
 2. Har den skattepligtige derimod i hele ejerperioden foretaget fradrag  

 med Ligningsrådets satser, skal avance eller tab ved salg af bilen ikke  

 medregnes ved indkomstopgørelsen.
 3. Ved salg af bilen, hvor der i ejerperioden er skiftet princip, således  

 at der dels er foretaget fradrag efter Ligningsrådets satser, dels foretaget  

 fradrag af de faktiske udgifter, opgøres avance eller tab alene for de år,  

 hvor fradraget er foretaget efter regnskab.
Ved avanceopgørelsen tages udgangspunkt i bilens værdiforringelse i hele  

 ejerperioden.
Der skal ske en årlig pristalsregulering med AL's  

 reguleringsprocent af anskaffelsessummen, nedskrevet med 15 pct. om året  

 efter saldometoden.
Der pristalsreguleres ikke i anskaffelses- og  

 afståelsesåret.
Værdiforringelsen opgøres som forskellen imellem  

 anskaffelsessummen med tillæg af de nævnte pristalsreguleringer og  

 salgssummen.
Den forholdsmæssige andel af værdiforringelsen, der kan henføres til de  

 enkelte år, hvor fradrag er foretaget efter regnskab, fordeles mellem den  

 erhvervsmæssige kørsel og den samlede kørsel i det pågældende år.
Såfremt de  

 foretagne skattemæssige afskrivninger overstiger den således beregnede  

 værdiforringelse, medregnes differencen i den personlige indkomst for  

 salgsåret.
Hvis den erhvervsmæssige del af værdiforringelsen overstiger de  

 foretagne skattemæssige afskrivninger, fradrages differencen for selvstændige  

 erhvervsdrivendes vedkommende i den personlige indkomst og for lønmodtageres  

 vedkommende i den skattepligtige indkomst for salgsåret.
For biler, hvis anskaffelsessum overstiger det beløb, hvorpå afskrivning  

 kan foretages - 65.000 kr. for biler anskaffet før 1.jan. 1983 og 93.600 kr.  

 for biler anskaffet i perioden 1.jan. 1983 til 17.maj 1983 - beregnes bilens  

 værdiforringelse som en forholdsmæssig andel af de 65.000 kr. henholdsvis  

 93.600 kr., svarende til forholdet mellem bilens faktiske værditab i hele  

 perioden og dens pristalsregulerede anskaffelsessum.
I øvrigt anvendes  

 reglerne ovenfor.
 Se i øvrigt eksemplerne i SD-cirk.1987-46.
* Det bemærkes, at afskrivningslovens bestemmelse om pristalsregulering af  

 anskaffelsessummen med virkning fra indkomståret 1991 og fremover er ophævet,  

 se nærmere herom i A.F.3.3.3. * A.F.3.3.3 Afskrivning Afskrivning på biler, der benyttes såvel privat som erhvervsmæssigt,  

 foretages efter reglerne i afskrivningslovens afsnit II om driftsmidler med  

 blandet benyttelse.
Grundlag For biler, der er anskaffet før 17.maj 1983 er der et maksimum for  

 afskrivningsgrundlaget.
Dette maksimum er:
 1.
65.000 kr. for biler anskaffet før 1.jan.1983, og 2.
 93.600 kr. for biler anskaffet efter 31.dec.1982, men før 17.maj 1983.
Reglerne i indkomståret 1990 og tidligere For biler, anskaffet den 17.maj 1983 eller senere, kan hele  

 anskaffelsessummen afskrives.
 For biler anskaffet i 1982 eller senere skal afskrivningssaldoen samt det  

 overskydende ikke afskrivningsberettigede beløb hvert år pristalsreguleres,  

 dog ikke i anskaffelses- eller afståelsesåret.
Afskrivning skal altid foretages med hele procenter.
I anskaffelsesåret  

 indtil 25 pct. og derefter indtil 30 pct.
Reglerne i indkomståret 1991 og fremover * For indkomståret 1991 foretages afskrivning på grundlag af den  

 uafskrevne del af anskaffelsessummen efter afskrivning og pristalsregulering  

 for indkomståret 1990.
 For senere indkomstår foretages afskrivning på grundlag af det beløb, der  

 henstår uafskrevet ved indkomstårets begyndelse, jf. afskrivningslovens § 8,  

 stk.2.
Afskrivning skal fortsat foretages med hele procenter.
I anskaffelsesåret  

 og for hvert af de følgende indkomstår kan afskrivning beregnes med indtil 30  

 pct. * Øvrige regler Afskrivning skal ved blandede driftsmidler ske på hvert aktiv for sig af  

 hensyn til fordelingen mellem den erhvervsmæsige og den private benyttelse,  

 jf.
AL § 8.
 De afskrivninger, der beregnes, fordeles herefter på sædvanlig måde efter  

 forholdet mellem den private og den erhvervsmæssige kørsel i det pågældende  

 indkomstår.
 Ved denne fordeling anses kørsel med eget befordringsmiddel mellem hjem og  

 fast arbejdsplads, herunder kørsel, der kan fratrækkes efter LL § 9 D, for  

 privatkørsel.
 Derimod henregnes kørsel med egen bil eller motorcykel mellem skiftende  

 arbejdssteder eller flere samtidige arbejdssteder til erhvervsmæssig kørsel.
 Såfremt en bil udskiftes kort før regnskabsårets udløb, eller hvis en  

 skatteyder, der ikke tidligere har haft bil, køber bil i slutningen af et  

 regnskabsår, skal fordelingen mellem privat og erhvervsmæssig anvendelse ske  

 efter forholdene, som de må antages at blive i det kommende år, selv om  

 skatteyderen i anskaffelsesåret eventuelt kun har kørt erhvervsmæssigt i  

 bilen.
Det er en forudsætning for afskrivning, at bilen har været anvendt  

 erhvervsmæssigt i indkomståret, jf.
Skat 1989.3.244, hvor en repræsentant,  

 der den 23.dec. 1985 fik leveret en bil, der skulle anvendes både  

 erhvervsmæssigt og privat, blev nægtet fradrag for afskrivning i medfør af AL  

 § 8, idet Landsskatteretten lagde til grund, at bilen ikke havde været  

 anvendt erhvervsmæssigt i 1985, da det fremgik af hans kørselsregnskab, at  

 den erhvervsmæssige kørsel i hele 1985 havde fundet sted i den hidtidige bil,  

 afhændet den 30.dec. 1985.
 En bil, anskaffet af en jordemoder den 30.dec. 1983, blev anset for  

 afskrivningsberettiget i 1983, idet hun havde tilkaldevagt 30.-31.dec. 1983,  

 uanset at hun ikke blev kaldt ud under denne vagt, Skat 1987.11.797.
 Om varebiler, se A.F.3.3.1.
Leveringstidspunkt Det er en forudsætning for påbegyndelse af afskrivning på biler (og andre  

 driftsmidler), at disse er leveret inden indkomstårets udgang, lsr. 1961.120.  

 Det er tilstrækkeligt til at anse en bil leveret, at den er overdraget på en  

 sådan måde, at risikoen er overgået til køberen, hvilket kan være sket, når  

 bilen henstår i individualiseret stand hos sælgeren ("for køberens  

 regning og risiko"). Der stilles ikke krav om, at bilen skal være  

 indregistreret, lsr. 1967.129.
Forbedringsudgifter Forbedringsudgifter på et blandet driftsmiddel, hvis anskaffelsessum ikke  

 overstiger overgrænsen på 93.600/65.000 kr., afskrives sammen med  

 driftsmidlets anskaffelsessum (saldoværdi), selv om forbedringsudgiften  

 sammenlagt med driftsmidlets oprindelige anskaffelsessum overstiger  

 93.600/65.000 kr.
 Derimod kan forbedringsudgifter vedrørende driftsmidler, hvis oprindelige  

 anskaffelsessum har oversteget 93.600/65.000 kr., ikke afskrives, men skal  

 opføres på den særlige aktivpost for vedkommende driftsmiddel.
 Er driftsmidlet anskaffet den 17.maj 1983 eller senere kan  

 forbedringsudgifter afskrives uafhængigt af driftsmidlets oprindelige  

 anskaffelsessum.
 Udgift afholdt til bilvarmer blev anset for en afskrivningsberettiget  

 forbedringsudgift, Skat 1989.9.732.
 Udgiften til en autoradio er en privatudgift, på hvilken der ikke kan  

 afskrives, lsr. 1956.59. Hvis bilen leveres indregistreret med radioen, kan  

 der afskrives på anskaffelsessummen for bilen incl. radioen.
Et gasanlæg var installeret i en "blandet" bil.
Anlægget kunne  

 let afmonteres og bruges i andre biler.
Det kunne afskrives særskilt som  

 blandet driftsmiddel (ud over 65.000 kr.s grænsen), lsr. 1980.122.
Et radiotelefonanlæg kan afskrives som et selvstændigt driftsmiddel, enten  

 fuldt ud, såfremt anlægget kun benyttes erhvervsmæssigt, eller som blandet  

 driftsmiddel, såfremt anlægget også benyttes privat.
Det er ikke afgørende,  

 om bilen er "blandet" eller kun benyttes erhvervsmæssigt.
Avance eller tab ved afhændelse af driftsmidler med blandet benyttelse For biler, der er anskaffet efter d. 1.jan. 1982, men inden den 17.maj  

 1983, gælder følgende:
 Fortjenesten eller tabet skal opgøres som forskellen mellem på den ene  

 side afståelsessummen og på den anden side summen af de uafskrevne  

 pristalsregulerede beløb ved afståelsesårets begyndelse, forhøjet med  

 eventuelle forbedringsudgifter, der er afholdt i afståelsesåret.
Ved opgørelsen af summen af de uafskrevne beløb, er det de afskrivninger,  

 som er beregnet for de enkelte indkomstår, der skal fragå i  

 afskrivningsgrundlaget.
Den del af afskrivningen, der vedrører den private  

 benyttelse, og som derfor ikke kan fratrækkes ved indkomstopgørelsen, indgår  

 således også i opgørelsen af fortjenesten eller tabet.
 Ved summen af de uafskrevne pristalsregulerede beløb ved indkomstårets  

 begyndelse forstås både den uafskrevne del af den regulerede  

 afskrivningsberettigede del af anskaffelsesummen og den del af  

 anskaffelsessummen forhøjet med eventuelt afholdte forbedringsudgifter, der  

 er pristalsreguleret på den særlige aktivpost.
Forbedringsudgifter, der er afholdt i årene inden afståelsesåret, er  

 indeholdt i det pristalsregulerede beløb på den særlige aktivpost ved  

 afståelsesårets begyndelse.
Hertil lægges derfor alene forbedringsudgifter,  

 der er afholdt i afståelsesåret.
Der pristalsreguleres ikke i afståelsesåret,  

 og forbedringsudgifter, der er afholdt i dette år, reguleres derfor heller  

 ikke.
 Af fortjenesten eller tabet skal en så stor del, som svarer til forholdet  

 mellem de i alt foretagne skattemæssige afskrivninger og de i alt beregnede  

 afskrivninger medregnes henholdsvis fradrages i indkomsten for salgsåret.
 Fortjeneste skal medregnes i den personlige indkomst, også selv om salget  

 sker i forbindelse med virksomhedsophør.
 Tab fradrages for selvstændige erhvervsdrivendes vedkommende i den  

 personlige indkomst og for lønmodtageres vedkommende i den skattepligtige  

 indkomst.
 Tab ved afhændelse af biler, der er anskaffet før 17.maj 1983 kan dog kun  

 bringes til fradrag i det omfang, tabet overstiger det beløb, hvorpå der ikke  

 kunne afskrives, og da kun i forholdet mellem de fratrukne afskrivninger og  

 de samlede beregnede afskrivninger.
 Se i øvrigt pkt.24-30 i skd.cirk. nr.211 af 16.dec. 1982 samt - for biler,  

 der er anskaffet den 17.maj 1983 eller senere - eksemplet i skd.cirk. (om AL)  

 af 22.nov. 1983, pkt.33.
 Selv om der ikke er foretaget afskrivning på blandede driftsmidler  

 (biler), skal tab eller gevinst ved salg alligevel beskattes efter forholdet  

 mellem den erhvervsmæssige kørsel og den samlede kørsel, lsr. 1962.110.
 Såfremt et blandet driftsmiddel anskaffes og afhændes inden for samme  

 regnskabsår, kan der ikke foretages skattemæssig afskrivning på driftsmidlet,  

 og beregning af skattepligtig avance (eller tab) sker i forhold til den  

 erhvervsmæssige benyttelse.
 Der er ikke som ved driftsmidler, der udelukkende benyttes  

 erhvervsmæssigt, adgang til at overføre en negativ saldo til et til  

 erstatning indkøbt nyt aktiv, lsr. 1960.124.
* Det bemærkes, at afskrivningslovens bestemmelse om pristalsregulering af  

 anskaffelsessummen med virkning fra indkomståret 1991 og fremover er ophævet.  

 * Udbedring af skader Udsættes driftsmidler for skade, kan udgifterne til reparation fradrages i  

 det omfang, de overstiger en eventuel forsikrings- eller erstatningssum,  

 såfremt skaden er indtruffet under driftsmidlets erhvervsmæssige benyttelse,  

 jf.
AL § 10, stk.2. Såfremt skaden skyldes strafbart forhold hos brugeren  

 (f.eks. spirituskørsel) kan fradraget dog ikke foretages, lsr. 1971.39. Er  

 skaden indtruffet under privat benyttelse, kan der heller ikke ske fradrag,  

 se f.eks. lsr. 1973.144.
Den i AL § 10, stk.2 indeholdte begrænsning, hvorefter der kun er  

 fradragsret for skader indtruffet under den erhvervsmæssige brug af en  

 "blandet bil", skulle ikke anvendes i et tilfælde, hvor bilens  

 motor var brændt sammen under feriekørsel i udlandet, da skadebegrebet i AL §  

 10 ikke kan antages at omfatte motorsprængning.
Udgiften ansås herefter for  

 en vedligeholdelsesudgift, der kunne fradrages forholdsmæssigt (i forhold til  

 den erhvervsmæssige benyttelse af bilen), lsr. 1979.25.
 Overstiger den eventuelle forsikrings- eller erstatningssum  

 reparationsudgifterne, skal en så stor del af det overskydende beløb, som  

 svarer til forholdet mellem de for tidligere indkomstår foretagne skattefri  

 afskrivninger og de samlede beregnede afskrivninger på driftsmidlet for disse  

 indkomstår, medregnes ved indkomstopgørelsen.
Totalskade Såfremt driftsmidlet udgår af driften i anledning af en skade, behandles  

 den udbetalte erstatningssum som en salgssum, og eventuel avance eller tab  

 opgøres på samme måde som ved salg, d.v.s. uden hensyntagen til, om skaden er  

 indtruffet under privat eller erhvervsmæssig benyttelse, jf.
AL § 10, stk.1.
 Landsretten har nægtet fradrag for tab som følge af totalskade af blandet  

 bil, idet skaden var forårsaget af skatteyderens egen spirituskørsel, Skat  

 1988.9.536.
Ændret anvendelse På samme måde som ved egentlige køb og salg forholdes der, hvis en  

 skatteyder overfører et blandet driftsmiddel til udelukkende erhvervsmæssig  

 anvendelse eller til ren privat anvendelse, AL § 32. Som salgssum betragtes  

 værdien i handel og vandel på overførselstidspunktet.
Overdragelse eller overførsel af et blandet driftsmiddel til samme  

 anvendelse hos en samlevende ægtefælle medfører ikke, at der konstateres  

 skattemæssigt tab eller fortjeneste.
Den overtagende ægtefælle fortsætter  

 afskrivninger på det hidtidige grundlag, KSL. § 26 A.
 En bil, tilhørende en repræsentant, som ophørte med at arbejde 1.okt., men  

 dog først var opsagt til 1.april året efter, og som hele tiden havde søgt nyt  

 arbejde som repræsentant, blev ikke anset for overgået til privat anvendelse,  

 og der kunne derfor afskrives på bilen, lsr. 1980.123.
A.F.4 Underholdsydelser * Fradrag for løbende underholds- og aftægtsydelser sker som hovedregel i  

 den skattepligtige indkomst.
Udgifter til løbende ydelser, der udredes efter  

 en gensidig bebyrdende aftale efter LL § 12, stk.8, sker i visse tilfælde ved  

 opgørelsen af den personlige indkomst, se herom i E.B. samt cirk. nr.21 af  

 9.dec. 1986, pkt. 68 (VSL).
 Om indkomstskattepligt af de modtagne underholdsydelser, se A.B.6.
A.F.4.1 Bidrag i anledning af separation eller skilsmisse - LL § 10, stk.1 Bidrag, der udredes i anledning af separation eller skilsmisse, kan  

 fratrækkes i den skattepligtige indkomst ifølge LL § 10, stk.1, hvadenten  

 bidraget er fastsat af en offentlig myndighed eller ved aftale mellem  

 parterne, forudsat at aftalen mellem parterne er tilstrækkelig klar med  

 hensyn til fastsættelse af bidragets størrelse og løbetid, jf. lsr. 1969.174.
* Se desuden t&s nyt 1991.15.842, hvor Landsskatteretten ikke anså en  

 faders bidrag udbetalt til børnenes farmoder i Pakistan for omfattet af LL §  

 10, stk.1, da betalingen af bidragene ikke var et et led i  

 separationsvilkårene eller iøvrigt hvilede på et fyldestgørende retligt  

 grundlag. * I følge lsr.1983.37 er der også fradragsret for bidrag, der i henhold til  

 en bindende aftale udredes trods modtagerens indgåelse af nyt ægteskab.
Et ægtepar havde genoptaget samlivet i samme år, hvori de havde opnået  

 separation.
De i separationsperioden betalte underholdsbidrag blev anset for  

 fradragsberettigede, lsr. 1974.79.
Et bidragsbeløb blev efter ægtefællernes genoptagelse af samlivet  

 tilbagebetalt socialkontoret for forskudsvis udlæg af bidrag.
Da beløbet var  

 forfaldent før genoptagelsen af samlivet, blev det anset for  

 fradragsberettiget, lsr. 1974.78.
Aftalte børnebidrag kan i almindelighed fratrækkes, men hvor bidraget  

 åbenbart overstiger, hvad statsamtet ville have fastsat uden sådan aftale,  

 kan fradragsretten begrænses.
Dette bør dog kun ske i ekstreme tilfælde -  

 specielt hvor de forhøjede børnebidrag ydes i stedet for bidrag til  

 ægtefællen.
Se Skat 1988.8.467 * samt TOLD*SKAT Nyt 1991.20.1156. * Fradragsret efter LL § 10 omfatter principielt kun løbende  

 underholdsbidrag, men ifølge praksis omfatter fradragsretten dog også visse  

 éngangsbidrag, der udredes i anledning af et barns fødsel, dåb og  

 bidrag i anledning af barnet når konfirmationsalderen, lsr. 1946.88, hvorimod  

 éngangsbeløb til dækning af udgifterne ved et barns uddannelse, ikke  

 anses fradragsberettigede, lsr. 1964.79.
Ikke engangsydelser Affindelsessummer til afløsning af en løbende underholdsforpligtelse kan  

 ikke fradrages ved indkomstopgørelsen.
Dette gælder, selv om  

 affindelsessummen erlægges afdragsvis, lsr. 1963.165 og 1973.165.
 Der er heller ikke fradragsret for beløb, der udredes som følge af skiftet  

 af fællesboet, lsr. 1974.77 og 1978.184 samt U.f.R.1971.570 ØLD (skd.18.187),  

 ligesom ydelser, der udredes i henhold til § 56 i lov om ægteskabs indgåelse  

 og opløsning ikke kan betragtes som fradragsberettigede underholdsbidrag.
Ikke fælles bopæl Det følger af LL § 10, at der ikke kan foretages fradrag for bidrag til  

 børn, som bor sammen med bidragyderen, se lsr. 1977.87. I et tilfælde, hvor  

 forældremyndigheden var tillagt den fraskilte hustru, men hvor barnet senere  

 fik ophold hos faderen, kunne han ikke fradrage det børnebidrag, som han  

 fortsat betalte til den tidligere hustru, lsr. 1976.168.
 Omvendt blev der givet fradrag for det normalbidrag, som en fraskilt  

 hustru efter aftale havde udredet til sit barn, som midlertidigt opholdt sig  

 hos faderen, til trods for at forældremyndigheden over barnet var tillagt  

 hustruen, og faderen var blevet pålagt at udrede normalbidrag til barnet,  

 lsr. 1978.53.
 Der findes ikke nogen tilsvarende bestemmelse vedrørende bidrag til en  

 fraskilt ægtefælle, som bor sammen med bidragyderen, men det er fast praksis,  

 at fraskilte, der efter skilsmissen har fælles bopæl og husførelse med den  

 anden ægtefælle, ikke kan fratrække bidraget til ægtefællen, lsr.1974.177 og  

 1980.178 samt ØLD af 12.nov. 1981 (skd.60.59).
Landsskatteretten har godkendt fradrag for underholdsbidrag til fraskilt  

 hustru, skønt den pågældende havde lejet et værelse i den tidligere  

 ægtefælles ejendom.
Der var efter rettens opfattelse ikke grundlag for at  

 anse samlivet for genoptaget eller for at anse fælles økonomi for etableret,  

 lsr. 1976.157.
Fælles forældremyndighed I myndighedslovens § 11 er det bestemt, at der ved separation eller  

 skilsmisse skal tages stilling til, hvem forældremyndigheden skal tilkomme,  

 medmindre der tidligere er truffet aftale eller afgørelse herom.
Forældre kan  

 med statsamtets eller rettens godkendelse aftale, at de fortsat skal have  

 fælles forældremyndighed.
 På baggrund af den hidtil fulgte praksis vil en aftale om fælles  

 forældremyndighed ikke være til hinder for, at der gives fradrag for  

 børnebidrag.
Fradraget kan gives til den af ægtefællerne, hos hvem barnet ikke skal bo,  

 selv om barnet i et vist omfang opholder sig hos den pågældende efter aftale  

 om samværsret.
Det er dog en forudsætning, at barnet rent faktisk i  

 overvejende grad opholder sig hos den anden ægtefælle.
Der er derimod ikke fradragsret for nogen del af børnebidraget, hvis  

 barnet opholder sig lige meget hos moderen og faderen.
Dette gælder, uanset  

 om begge forældre eller kun den ene har del i forældremyndigheden.
Børn over 18 år Underholdsbidrag til børn over 18 år kan efter LL § 10 aldrig fradrages.  

 Dette gælder, selv om der af det offentlige er pålagt den pågældende  

 underholdsbidrag udover det fyldte 18. år, fordi barnet er under uddannelse.
Modregning af krydsende bidrag Når der i henhold til bidragsresolution eller aftale mellem parterne  

 foreligger en forpligtelse for begge parter til at svare underholdsbidrag til  

 det(de) hos den anden værende barn(børn), kan et sådant bidrag fradrages,  

 selv om udredelsen helt eller delvis sker ved modregning i det beløb, den  

 anden skal betale, jf. lsr. 1979.53.
I ØLD af 12.jan. 1982 (skd.63.374), har landsretten fastslået, at der ikke  

 kan gives fradrag efter LL § 10, stk.1, for gensidige børnebidrag, som står i  

 misforhold til parternes økonomiske kår.
Fradrag blev kun givet for et beløb  

 svarende til normalbidraget.
 Herefter bør fradragene normalt fastsættes til de beløb, som de  

 bidragsfastsættende myndigheder i mangel af aftale mellem parterne ville have  

 fastsat i overensstemmelse med de af justitsministeriet givne vejledende  

 regler for fastsættelse af børnebidrag.
 I cirkulæreskrivelse af 7.dec. 1990 til statsamterne har  

 Civilretsdirektoratet meddelt, at man finder det rimeligt, at der med  

 virkning fra den 1.jan. 1991 ved fastsættelse af bidrag tages udgangspunkt i  

 følgende retningslinier:
 Ved en bruttoindtægt på ca.:
* De ovennævnte retningslinier er alene vejledende, idet  

 bidragsfastsættelsen sker efter et konkret skøn over samtlige omstændigheder  

 i den enkelte sag. * Ved bruttoindtægt forstås i denne forbindelse den samlede bruttoindtægt,  

 (lønindtægt eller overskud af virksomhed), samt evt. renteindtægter, jf.
Skat  

 1987.12.879.
Ovennævnte vejledende skala anvendes såvel over for bidragspligtige fædre  

 som mødre, således at bidraget ved indtægter som nævnt i skalaen fastsættes  

 til normalbidraget med tillæg af den i skalaen nævnte procent.
Normalbidraget  

 udgjorde fra 1.jan. 1991: * 7.764 kr. og fra 1.juli 1991: 7.920 kr. *  

 Forskellen mellem mødres og fædres normalbidrag blev ophævet fra 1.juli 1987.
Kun betalte og forfaldne bidrag Efter Landsskatterettens praksis kan fradrag efter LL § 10 kun foretages,  

 når bidraget er betalt (jf. ordet "udredes" i § 10), lsr. 1957.72  

 og 1959.77. Det er endvidere en forudsætning for fradrag, at bidraget er  

 forfaldent, se lsr. 1972.77. Forudbetalt bidrag kan først bringes til fradrag  

 i forfaldsåret, men på den anden side kan alle betalte, forfaldne bidrag  

 fratrækkes, selv om de helt eller delvist vedrører det følgende indkomstår.  

 Betalte restancer for tidligere år fradrages i betalingsåret.
 Ifølge ØLD. af 18.dec. 1979 (Skd. 53.155) kunne en fraskilt  

 invalidepensionist ikke få fradrag for børnebidrag, som blev dækket af det  

 offentlige ved særligt børnetilskud (der ikke var indkomstskattepligtigt for  

 ham). Bidraget kunne ikke anses for "udredet" af ham.
* Betaler socialkontoret børnebidrag for en skatteyder, og sker  

 udbetalingen som kontanthjælp efter bistandslovens § 37, har skatteyderen  

 fradrag for børnebidraget i det år, hvor hans personfradrag reduceres i  

 henhold til PSL § 11, (tidl.
KSL § 37 C), jf.
Skat 1986.6.414. * Forskudsvis udbetaling I tilfælde, hvor en bidragspligtig ikke opfylder sin forpligtelse i  

 henhold til en bidragsresolution til at udrede bidrag til den tidligere  

 ægtefælle, kan der ydes denne kontanthjælp efter bistandslovens kapitel 9.  

 Dette medfører, at det sociale udvalg indtræder i den bidragsberettigedes  

 krav mod den bidragspligtige i medfør af bistandslovens § 8. De omhandlede  

 ydelser skal ikke medregnes i modtagerens indkomst, jf.
LL § 7, litra j, men  

 personfradraget skal nedsættes i henhold til KSL § 37 C (nu PSL § 11),  

 skd.42.184, se A.B.4.2.1.1.
 Den bidragspligtige kan fradrage de efter bidragsresolutionen pligtige  

 ydelser, når han senere udreder dem til det offentlige.
A.F.4.2 Bidrag i anledning af faktisk samlivsophævelse - LL § 10, stk.2 Bestemmelserne i LL § 10, stk.1, finder tilsvarende anvendelse på  

 underholdsbidrag, der udredes i anledning af faktisk samlivsophævelse,  

 såfremt bidraget er fastsat eller godkendt af det offentlige, jf.
LL § 10,  

 stk.2. Se lsr.1982.151.
 Når bidraget ikke fastsættes eller godkendes af det offentlige i det år,  

 hvor samlivet ophæves, er der kun fradragsret for bidrag, fra og med det  

 indkomstår, hvori resolutionen eller godkendelsen foreligger, lsr. 1982.47.
 Bidrag, som betales under faktisk adskillelse og som ikke er godkendt  

 eller fastsat af det offentlige, kan fratrækkes, når de mellem ægtefællerne  

 aftalte bidragsvilkår for tiden før separationen eller skilsmissen  

 efterfølgende godkendes i forbindelse med en bidragsfastsættelse ved  

 separationen eller skilsmissen, lsr. 1976.169 og 1977.198. Fradrag godkendes  

 dog kun for de i separations- eller skilsmisseåret betalte bidrag.
Fradrag godkendes selv om samlivsophævelsen ikke skyldes uoverensstemmelse  

 mellem parterne.
Også bidrag, fastsat i henhold til § 5 i lov om ægteskabets  

 retsvirkninger, som ikke omhandler tilfælde af uoverensstemmelse, kan  

 fradrages, lsr.1983.117.
 LL § 10, stk.2, anses udtømmende at regulere bidragsforholdet mellem  

 faktisk adskilte ægtefæller, og LL § 12 er således uanvendelig i forholdet  

 mellem ægtefæller, uanset at disse lever faktisk adskilt, lsr.1984.113.
Den bidragfastsættende eller godkendende myndighed vil normalt være  

 overpræsidiet eller statsamtet.
Efter lsr. 1969.75 kunne en skatteyder ikke  

 fratrække et beløb, som han havde refunderet et socialkontor for diverse  

 ydelser til den fraseparerede hustru i tiden mellem samlivsophævelsen og  

 separationen, da et sådan beløb ikke kunne sidestilles med bidrag, hvis  

 størrelse er fastsat af det offentlige.
Derimod anses bidrag, der ydes i  

 henhold til § 85, stk.2, i bistandsloven som omfattet af fradragsretten efter  

 LL § 10, stk.2, jf. afsnit A.B.5.5 om bidrag, når den ene ægtefælle er  

 indlagt på plejehjem.
 Det er ikke nogen forudsætning for fradrag, at det er en dansk myndighed,  

 der har fastsat eller godkendt bidraget, lsr. 1973.74.
A.F.4.3 Bidrag til børn uden for ægteskab - LL § 11 Ifølge LL § 11 kan underholdsbidrag til børn uden for ægteskab fratrækkes  

 i den skattepligtige indkomst, såfremt bidragyderen har forsørger- eller  

 bidragspligt over for barnet og dette ikke opholder sig hos bidragyderen, dog  

 kun bidrag for tiden indtil barnets fyldte 18. år.
 Selv om loven ikke indeholder nogen regel herom, i lighed med, hvad der  

 gælder for underholdsbidrag i anledning af separation eller skilsmisse,  

 antages det at også de her omtalte bidrag skal være betalte og forfaldne for  

 at kunne fradrages.
 Også bidrag vedrørende tidligere år, som er betalt i det til grund for  

 ansættelsen liggende indkomstår, kan fradrages, lsr. 1963.168.
Det er ikke nogen forudsætning for fradrag, at bidraget er fastsat af det  

 offentlige.
Også løbende bidrag, hvis størrelse er fastsat ved en aftale  

 mellem bidragyderen og barnets moder kan fradrages, lsr. 1971.75.
I lsr. 1977.86 blev nægtet fradrag for en særlig underholdsydelse til et  

 barn uden for ægteskab.
Den blev givet i form af en nedsættelse i lejen  

 vedrørende en ejendom, der af faderen var udlejet til barnets moder.
Da  

 nedsættelsen, som skulle vare så længe barnet var under uddannelse, var  

 indrømmet ved en påtegning på lejekontrakten, fremtrådte den som en  

 begunstigelse af moderen, og var således ikke fradragsberettiget som  

 underholdsydelse til barnet.
Lsr. 1980.179 omhandler underholdsbidrag til to uden for ægteskab fødte  

 børn, der havde ophold henholdsvis hos faderen og moderen, som havde aftalt  

 at yde bidrag til det hos den anden værende barn med et beløb svarende til  

 det til enhver tid gældende skattemæssige personfradrag.
Efter  

 Landsskatterettens opfattelse er der ikke grundlag for at nægte fradrag for  

 sædvanligt underholdsbidrag, selv om bidragene helt eller delvis udredes ved  

 gensidig modregning.
På den anden side kunne gensidige aftaler om  

 underholdsbidrag i et tilfælde som det foreliggende ikke tillægges bindende  

 virkning for indkomstopgørelsen.
Under hensyn hertil og til de foreliggende  

 oplysninger om bidragsmyndighedernes sædvanlige praksis med hensyn til  

 fastsættelsen af normalbidrag fandt Landsskatteretten, at de omhandlede  

 fradrag med rette var begrænset til normalbidragene.
 Om modregning af krydsende bidrag, se A.F.4.1.
 Bidrag, der efter pålæg i medfør af § 19 i lov om børns retsstilling  

 udredes af en fader til et barn uden for ægteskab til dækning af udgifter ved  

 fødslen og til moderens underhold omkring fødslen, kan ikke fratrækkes, da  

 sådanne ydelser betragtes som bidrag til moderen (og ikke til barnet).
 I lsr. 1965.69 nægtes en skatteyder fradragsret for et beløb, som han  

 havde måttet udrede ifølge en kautionsforpligtelse for en søns  

 underholdsbidrag til dennes uden for ægteskab fødte barn, jf. lsr. 1966.66.
 Beløb, som det i medfør af bistandslovens § 100 pålægges forældre at  

 betale for deres børns ophold på døgninstitutioner for børn og unge, kan ikke  

 fradrages, jf. lsr. 1979.50 om et barn, som af det offentlige var blevet  

 anbragt i privat døgnpleje, hvor forældrebetalingen heller ikke kunne  

 fradrages.
A.F.4.4 Aftægts- og underholdsydelser LL § 12 Med hjemmel i LL § 12 kan visse løbende underholds- og aftægtsydelser, der  

 erlægges i henhold til en bindende forpligtelse, fradrages ved  

 indkomstopgørelsen.
For personligt arbejde med f.eks. pleje og pasning af  

 aftægtsnydere gives ikke fradrag.
 Se evt. skd.cirk. nr.132 af 25.nov. 1986.
 Vedr. reglerne før skattereformen, se LV 1986, F.1.4.
A.F.4.4.1 Reglerne om begrænsning af fradragsretten Ifølge LL § 12 kan løbende underholds- og aftægtsydelser fradrages ved  

 indkomstopgørelsen efter følgende regler:
Skematisk oversigt Gensidigt bebyrdende Er forpligtelsen påtaget som led i en gensidigt bebyrdende aftale, er der  

 fuld fradragsret (jf. skd.62.249). Der er dog ikke fradragsret, såfremt  

 yderen har forpligtet sig over for selvejende institutioner, stiftelser,  

 fonde m.v., som er stiftet af den skattepligtige eller dennes ægtefælle eller  

 af disses forældre eller livsarvinger, eller hvorover den nævnte personkreds  

 har en bestemmende indflydelse.
Stedbørn og plejebørn sidestilles med  

 livsarvinger.
 Om fradrag for ydelser til børn m.v., se A.F.4.4.3.
Formueopgørelsen Når ydelserne ikke kan fradrages ved indkomstopgørelsen, kan  

 kapitalværdien af den løbende ydelse heller ikke fratrækkes ved  

 formueopgørelsen, jf.
LL § 21.
A.F.4.4.1.1 Ydelser til personer og dødsboer Fradraget er begrænset til ialt 10.000 kr. årligt for ydelser til personer  

 og dødsboer.
For ægtefæller, der har været samlevende i hele indkomståret, kan det  

 samlede årlige fradrag for disse ydelser ikke overstige 10.000 kr. årligt.
En  

 eventuel nedsættelse til dette beløb foretages i den del af hver ægtefælles  

 fradrag, der overstiger 5.000 kr.
Beløbsbegrænsningen gælder dog ikke for a) Ydelser, som den skattepligtige er forpligtet til at udrede i form af hel  

 eller delvis fribolig for nyderen.
Disse ydelser kan fratrækkes fuldt ud.
b) Ydelser, som den skattepligtige er forpligtet til at udrede som led i en  

 gensidigt bebyrdende aftale.
Også disse kan fratrækkes fuldt ud.
 Om fribolig og aftægtsydelser, se nærmere nedenfor.
A.F.4.4.1.2 Ydelser til godkendte foreninger m.v. og religiøse samfund -  

 LL § 12, stk. 2 og 3 a) For personer kan fradraget for udgifter til løbende ydelser til  

 foreninger, stiftelser, institutioner m.v. og religiøse samfund højst udgøre  

 15 pct. af yderens personlige indkomst med tillæg af positiv  

 nettokapitalindkomst, opgjort efter reglerne i PSL.
b) For selskaber og andre skattepligtige institutioner kan fradraget for  

 udgifter til løbende ydelser højst udgøre 15 pct. af selskabets  

 skattepligtige indkomst.
 Den skattepligtige kan (hvadenten der er tale om en person eller et  

 selskab) altid fradrage udgifter til løbende ydelser med indtil 15.000 kr.  

 årligt, selv om fradraget dermed overstiger 15 pct.-begrænsningen, og selv om  

 den skattepligtige slet ikke har nogen indkomst i det pågældende indkomstår.
Fradraget er betinget af, at foreningen, stiftelsen, institutionen m.v. og  

 det religiøse samfund er godkendt efter LL § 12, stk.3. Afgørelsen træffes i  

 1. instans af Told- og Skatteregion København 4, jf.
T&S-cirk. 1990-34.
Foreninger, stiftelser og institutioner kan godkendes, hvis de er 1) hjemmehørende her i landet 2) almenvelgørende eller på anden måde almennyttige og 3) anvender midlerne til humanitære formål, forskning eller beskyttelse af  

 naturmiljøet.
 Religiøse samfund eller trossamfund kan godkendes, hvis de er  

 hjemmehørende her i landet.
 Told- og Skattestyrelsen offentliggør hvert år en liste over de  

 institutioner og religiøse samfund, som er godkendt efter LL § 12, stk.3, jf.  

 T&S-cirk.1991-9 vedr. godkendelser for 1991.
 A.F.4.4.1.3 Ydelser til ikke godkendte foreninger m.v.
 For ensidigt påtagne forpligtelser over for andre foreninger m.v., der  

 ikke er godkendt efter LL § 12, stk.3, er der ikke fradragsret.
A.F.4.4.2 Betingelserne for fradrag - generelt Selv om mundtlige aftaler efter dansk ret er bindende, må det dog af  

 bevismæssige grunde altid kræves, at der foreligger en skriftlig  

 forpligtelseserklæring, som modtageren af tilsagnet også har underskrevet,  

 eller som han dog bevisligt er gjort bekendt med indholdet af, jf.
VLD af  

 27.dec. 1979 (Skd.53.166).
 En ensidig erklæring fra modtageren om, at han modtager bestemte ydelser,  

 er ikke tilstrækkelig, lsr. 1973.61 og 1976.67.
 Såfremt forpligtelsen går ud på at erlægge en bestemt sum (eller en  

 bestemt naturalydelse) hvert år, skal yderen - for at opnå fradragsret - være  

 forpligtet for en periode af ubestemt varighed (f.eks. yderens eller nyderens  

 livstid). Forpligtelsen kan dog maksimeres til en forud fastsat periode, der  

 normalt ikke må være kortere end 10 år.
Afdrag på en nærmere konkretiseret gældsforpligtelse kan ikke fradrages  

 som løbende ydelser.
Der er således ikke nogen fradragsret for løbende årlige  

 ydelser, medmindre der indgår et usikkerhedsmoment med hensyn til  

 totalydelsens størrelse.
Såfremt forpligtelsen består i en ubestemt ydelse, kan forpligtelsen  

 påtages for en bestemt periode, der normalt ikke må være kortere end 10 år.
I  

 disse tilfælde kan også vælges en forpligtelsesperiode af ubestemt varighed.
 Et procentmæssigt fastsat fradrag kan beregnes på grundlag af den fulde  

 bruttoindkomst, den skattepligtige indkomst, den personlige indkomst eller  

 den samlede A-indkomst.
 Som eksempler på forpligtelseserklæringer, der kan godkendes, kan nævnes:
"Jeg forpligter mig til, så længe jeg lever, dog højst 10 år, at  

 erlægge til N.N. 5.000 kr. årligt," eller "Jeg forpligter mig til i 10 år at erlægge til N.N. 10% af min  

 skattepligtige indkomst." Når en forpligtelse er begrænset til et bestemt åremål, kan der ikke  

 indrømmes fradrag for ydelser udover den fastsatte periode, medmindre der  

 afgives en ny forpligtelseserklæring, der selvstændigt opfylder betingelserne  

 (herunder også de tidsmæssige) for fradragsret.
Som det fremgår af det foranstående er der i princippet ikke fradragsret i  

 henhold til en forpligtelseserklæring, som går ud på, at der i en periode af  

 10 år udredes et bestemt årligt beløb, idet en sådan forpligtelse i  

 realiteten må anses som afdragsvis betaling af en nærmere fikseret gæld.
Men  

 hvor der er tale om underholdsydelser til personer forudsættes forpligtelsen  

 i almindelighed dog begrænset til kun at løbe i yderens eller modtagerens  

 livstid, således at der under hensyn hertil vil være fradragsret.
Drejer det sig om studieunderstøttelser og understøttelser til ældre  

 personer kan fradrag foretages, selv om den i erklæringen angivne  

 ophørstermin for forpligtelsen må forventes at indtræffe inden for et kortere  

 tidsrum end 10 år (f.eks. angivet som opnåelse af en bestemt eksamen,  

 opnåelse af almindelig folkepensionsalder o.lign.), jf. herved især UfR  

 1962.906, ØLD, hvor et fradrag for et studieunderstøttelsesbeløb med et  

 forventeligt åremål af 6-8 år blev anerkendt.
Herefter gives der i praksis  

 fradrag for studieunderstøttelser og understøttelser til ældre, medmindre det  

 på forhånd må antages, at ydelsesperioden vil blive ganske kort (mindre end 5  

 år).
 I et tilfælde, hvor en skatteyder havde forpligtet sig til at yde  

 studieunderhold i en på forhånd nøje fikseret periode af 5 år og 5 måneder,  

 blev fradraget nægtet, lsr. 1972.72, samt 1974.167.
 Med henvisning til den ovennævnte ØL-dom gav Landsskatteretten i lsr.  

 1963.61 og 1964.68 fradrag for årlige ydelser til hhv. en moder og en  

 svigermoder for tiden, indtil de kunne opnå folkepension (i begge tilfælde  

 ca. 6 år).
 Ægtefæller, der havde aftalt, at en dem solidarisk påhvilende ydelse  

 skulle betales af den af ægtefællerne, der havde den største indtægt, fik  

 hver for sig (kun) fradrag for halvdelen af ydelsen, højst 5.000 kr., jf.  

 lsr.1986.54.
Forbehold Forpligtelsen skal være af et vist klart indhold (lsr. 1973.62), men  

 fradragsretten udelukkes ikke ved, at der tages forbehold om, at den  

 forpligtede ikke skal yde bidrag i år, hvor hans indtægt er under et bestemt  

 på forhånd fastsat beløb, og heller ikke ved, at forpligtelsen betinges af,  

 at de nuværende regler om fradragsret for ydelserne ikke ophæves, jf. f.eks.  

 skd. 24.72.
 Der kan også tages forbehold med hensyn til modtagerens forhold, f.eks.  

 bortfald af forpligtelsen, hvis modtageren gifter sig eller opnår indtægt  

 eller formue af en på forhånd fastsat størrelse.
 En skatteyder, der havde påtaget sig en forpligtelse til at udrede en  

 løbende ydelse på indtil 3.000 kr. årligt, således at ydelsernes størrelse  

 ensidigt blev fastsat af modtageren inden for det fastsatte maksimum, kunne  

 fratrække de faktisk betalte beløb indtil 3.000 kr. pr. år.
 Forpligtelsen må ikke ensidigt kunne bringes til ophør af den forpligtede.  

 Har en person således påtaget sig en ydelse til en forening, må forpligtelsen  

 ikke gøres betinget af fortsat medlemskab af foreningen, se dog afsnittet om  

 trossamfund.
En skatteyder, der oppebar et årligt honorar på 3.000 kr. som kirkesanger,  

 og som havde afgivet en erklæring om, at han, så længe han var kirkesanger,  

 ville overlade honoraret til Ydre Mission, kunne ikke fratrække det afgivne  

 beløb, idet den pågældende ensidigt kunne bringe forpligtelsen til ophør blot  

 ved at opgive sin bibeskæftigelse som kirkesanger.
Se tilsvarende afgørelse i  

 skd.31.9.
 Der kan heller ikke foretages fradrag i henhold til en  

 forpligtelseserklæring gående ud på, at man forpligter sig til at betale en  

 procentdel af sin lønindtægt fra en bestemt stilling.
 En forpligtelse til at betale et beløb svarende til det udbytte, der hvert  

 år tilfalder yderen fra nogle bestemte aktier, berettiger ikke til fradrag,  

 da yderen ensidigt kan frigøre sig for forpligtelsen ved at sælge aktierne.
 En udenlandsk musikers forpligtelse til at yde 20 % af nettolønnen som  

 statslig afgift til hjemlandet "for arbejde og ophold i Danmark"  

 blev ikke anset fradragsberettiget hverken i medfør af SL § 6 a eller LL §  

 14, stk. 2 (nu § 12), lsr.1975.78, jf. tilsvarende afgørelse i Skat  

 1986.9.559.
Fribolig Hvis en lejekontrakts udformning og parternes forhold i øvrigt tyder på,  

 at ejeren har givet et endeligt og bindende tilsagn om at yde delvis  

 fribolig, omfattes ydelsen heraf af LL § 12, stk.5. Se således HD af 8.feb.  

 1980 (Skd. 53.168), hvor ejeren udlejede sin ejerlejlighed til sin  

 svigermoder på vilkår, at lejekontrakten var uopsigelig i lejerens levetid.
I  

 lejekontrakten var i øvrigt anført, at lejeren var bekendt med, at  

 lejligheden af familiemæssige grunde stilledes til rådighed for hende på de i  

 kontrakten anførte betingelser.
Tilsvarende afgørelse foreligger i lsr.  

 1979.175.
I et tilfælde, hvor en fraskilt kvinde lejede den tidligere ægtefælles  

 parcelhus uopsigeligt, blev differencen mellem den skønsmæssigt fastsatte  

 objektive udlejningsværdi og det aftalte årlige lejebeløb anset for  

 fradragsberettiget for den tidligere ægtefælle som en løbende ydelse omfattet  

 af LL § 12, (jf.
A.F.4.1).
En skatteyder havde forpligtet sig til at yde sin moder en løbende ydelse  

 i form af, at han betalte halvdelen af udgifterne på den ejendom, som moderen  

 boede i.
Begrebet fribolig forudsætter en naturalydelse og de pågældende  

 beløb var derfor omfattet af LL § 12, stk.4, hvorefter der højst kunne  

 fratrækkes 10.000 kr. årligt.
Se lignende afgørelse i Skat 1990.6.472.
Aftægtsydelser Det er kun de faktisk afholdte udgifter i forbindelse med aftægtsydelser,  

 der kan trækkes fra ved indkomstopgørelsen.
At aftægtsmodtageren beskattes af  

 en skønsmæssigt ansat højere værdi af den modtagne aftægt, er uden betydning  

 for aftægtsyderens fradrag, jf. lsr.1983.97, ligesom det er uden betydning,  

 hvilken værdi aftægten er fastsat til ved en eventuel kapitalisering i skødet  

 eller salgskontrakten, lsr.1984.66.
 For personligt arbejde med pleje og pasning af aftægtsnydere gives ikke  

 fradrag.
Aftægtsyderen skal principielt beskattes af en skønnet lejeværdi af den  

 bolig, han stiller til rådighed for aftægtsmodtageren, men kan så fratrække  

 et tilsvarende beløb.
Herudover har han fradragsret for prioritetsrenter,  

 ejendomsskatter osv., jf.
VLD af 14.okt. 1985 (Skat 1986.2.118).
Modydelse I HD af 30.april 1984 (skd.70.576) havde skatteyderen påtaget sig en  

 forpligtelse over for en sekterisk institution, hvoraf den pågældende var  

 medlem.
Institutionen ydede til gengæld skatteyderen fuldt ophold, kost og  

 forplejning samt godtgørelse for diverse udgifter til skatteyderen og dennes  

 familie.
Uanset at familiens forbrug efter det oplyste havde været beskedent,  

 fandtes der at bestå en sådan sammenhæng mellem de betydelige økonomiske  

 forpligtelser, som ægtefællerne havde påtaget sig, og de ydelser, som  

 familien kunne modtage fra institutionen, at de i medfør af  

 forpligtelseserklæringen betalte løbende ydelser ikke kunne antages omfattet  

 af LL § 14, stk.2 (nu § 12). Se tilsvarende afgørelse i Skat nr.12, jan.  

 1986, s. 352.
 Hvis der ikke er grundlag for at anfægte forpligtelseserklæringen, skal de  

 af skatteyderen eventuelt modtagne naturalydelser fra den institution m.v.,  

 som er berettiget til den løbende ydelse, medregnes til den forpligtedes  

 personlige indkomst.
Samlevende En skatteyder fik ikke anerkendt fradrag for underholdsydelse til sin  

 samleverske, idet der under de oplyste forhold, hvor parterne samlevede med  

 fælles økonomi, ikke kunne antages at være sket en sådan effektiv udredelse  

 af underholdsydelsen, at forpligtelsen til at udrede ydelsen kunne anses for  

 omfattet af LL § 14, stk.2 (nu § 12), lsr.1979.74, jf. ØLD af 4.marts 1983  

 (skd.67.393).
Gensidige, krydsende forpligtelser I nogle tilfælde, hvor 2 forældrepar gensidig havde forpligtet sig til at  

 betale det andet pars barn en ydelse, blev fradrag for ydelsen nægtet.
Man  

 anerkendte forsåvidt, at der var indgået en retlig forpligtelse, men nægtede  

 fradrag med den begrundelse, at ordningen måtte anses for dikteret af ønsket  

 om i strid med bestemmelsen i LL § 14, stk.3 (nu § 12, stk.6), at opnå  

 fradragsret for underhold til egne livsarvinger, jf. lsr. 1978.75. Se  

 tilsvarende afgørelse i Skat 1988.4.220.
Ikke arbejdskontrakter Forpligtelseserklæringen må ikke være et led i en arbejdskontrakt, således  

 at der ved ordningen tilsigtes opnået fradragsret for en ellers  

 ikke-fradragsberettiget, privat lønudgift.
Således blev en skatteyder, der  

 havde forpligtet sig til at yde en søster et ugentligt beløb for at passe og  

 pleje moderen, nægtet fradragsret for de beløb, der var udredet i henhold til  

 aftalen.
Aktionærinteresser Løbende ydelser, der hidrører fra et selskab, men først og fremmest tjener  

 hovedaktionærens interesser, anses i almindelighed som maskeret udlodning  

 uden fradragsret for selskabet.
Ikke opfyldelse Hvis en forpligtelse ikke fuldt ud opfyldes, må det bero på en konkret  

 bedømmelse, om ikke-opfyldelsen er udtryk for, at der i virkeligheden ikke  

 eksisterer nogen forpligtelse.
 Hvor dokumentation for erlæggelse af samtlige pligtige ydelser ikke kan  

 fremvises af den skattepligtige, må fradrag i almindelighed ikke alene nægtes  

 for de erlagte ydelser, men kontrakten må anses for ugyldig med den virkning,  

 at fradrag heller ikke kan godkendes for underholdsydelser, der udredes i  

 senere år, jf. lsr. 1981.183 og 1982.171. Hvor den bidragspligtige må udsætte  

 betalingen på grund af indtrufne uforudsete omstændigheder, såsom  

 arbejdsløshed eller sygdom, bør fradrag dog anerkendes for de erlagte  

 ydelser, såfremt det f.eks. ved fremlæggelse af korrespondance eller på anden  

 måde sandsynliggøres, at forpligtelsen er en realitet.
 At en forpligtelseserklæring ophæves med fremtidig virkning efter aftale  

 mellem yderen og modtageren medfører ikke, at de tidligere års ansættelser  

 skal forhøjes med de allerede erlagte beløb, medmindre den oprindelige  

 erklæring må anses for at være indgået i omgåelseshensigt.
Kontrol med opfyldelsen Hvor en skatteyder har påtaget sig en pligt til at udrede en bestemt  

 procentdel af sin indkomst som en løbende årlig ydelse til en person,  

 forening eller et trossamfund m.v., og rent faktisk betaler et Á  

 contobeløb i løbet af det indkomstår, hvis indkomstansættelse danner grundlag  

 for beregningen af den endelige ydelse, kan han fratrække det faktisk betalte  

 beløb, og vil så det følgende år kunne fratrække dels det i dette år betalte  

 acontobeløb samt differencen vedrørende det foregående år, lsr. 1971.70.
 Hvor en ydelse skal beregnes på denne måde, er det en forudsætning for  

 fradrag, at den berettigede f.eks. gennem en skatteattest for yderen bliver  

 gjort bekendt med beregningsgrundlaget.
Naturalydelser Har en skatteyder forpligtet sig til at yde en anden person visse  

 naturalydelser som f.eks. fri bolig, frit ophold eller lignende, kan den  

 pågældende fratrække sine udgifter i forbindelse med opfyldelse af  

 forpligtelsen, f.s.v. angår frit ophold og lign. dog kun inden for 10.000  

 kr.s grænsen, når der er tale om en ensidigt påtagen forpligtelse.
Udgifter  

 til fri bolig kan altid fradrages fuldt ud, se ovenfor under aftægtsydelser.  

 Kan der ikke præsteres fyldestgørende regnskab for disse udgifter, må  

 fradragets størrelse fastsættes skønsmæssigt, lsr. 1972.147.
Trossamfund Et medlems udmeldelse af et trossamfund må på grund af disse samfunds  

 særlige karakter medføre, at forpligtelsen i relation til skattereglerne  

 bortfalder for fremtiden, jf. ØLD af 14.sept. 1981 (UfR.1981.1070), hvor  

 landsretten fandt, at en skatteyders betaling af 10% af hans årlige indkomst  

 havde en sådan sammenhæng med hans medlemskab af det pågældende trossamfund,  

 at forpligtelsen ikke burde kunne gøres gældende efter hans udmeldelse af  

 samfundet.
Kun betalte og forfaldne ydelser Det er en forudsætning for fradrag i henhold til en  

 forpligtelseserklæring, at ydelserne både er forfaldne og betalte, lsr.  

 1972.147 og 1973.63.
 Ikke opfyldelse § 12, stk.3 foreninger m.v.
 Såfremt en institution, der er godkendt i henhold til LL § 12, stk.3, ikke  

 i tilstrækkeligt omfang fører kontrol med erklæringernes overholdelse og om  

 fornødent søger eventuelle restancer inddrevet ad retlig vej, vil det  

 eventuelt kunne medføre bortfald af godkendelsen.
 A.F.4.4.3 Ydelser til børn m.v.
Efter bestemmelsen i LL § 12, stk.6, begrænses adgangen til at fradrage  

 underholdsydelser.
Der kan ikke godkendes fradrag, hvor den skattepligtige  

 uden økonomisk vederlag (som gave eller arveforskud) har påtaget sig  

 forpligtelsen til at udrede sådanne ydelser over for livsarvinger og disses  

 ægtefæller (børn, børnebørn m.fl. og disses ægtefæller).
 Et bidrag, som en skatteyder havde forpligtet sig til at betale til sin  

 16-årige sønnesøn i stedet for det barnet tilkommende underholdsbidrag fra  

 skatteyderens søn, der emigrerede til Canada, kunne ikke fradrages ved  

 indkomstopgørelsen, lsr. 1960.172.
 Ydelser til stedbørn og -børnebørn samt plejebørn og -børnebørn og ydelser  

 til afkoms ægtefælle sidestilles med ydelser til afkom og kan således heller  

 ikke fratrækkes.
 Efter at være skilt fra barnets moder kunne den tidligere stedfader  

 fratrække en løbende ydelse til det tidligere stedbarn.
 Bestemmelsen i LL § 12, stk.6, berører ikke adgangen til at fradrage de i  

 LL § 10 omhandlede underholdsbidrag til børn i anledning af faktisk  

 adskillelse, separation og skilsmisse eller de i LL § 11 omhandlede  

 underholdsbidrag til børn uden for ægteskab.
 Selv om yderen ifølge foran nævnte bestemmelse ikke kan fradrage de  

 ydelser, der udredes til børn m.fl., skal modtageren alligevel beskattes af  

 de ydelser, der udredes i henhold til en sådan forpligtelse, jf. bl.a. lsr.  

 1960.175 og 1981.182.
Modydelse For at en modydelse skal kunne gøre ydelser i henhold til  

 forpligtelseserklæringer over for afkom m.v. fradragsberettigede, må det  

 kræves, at modydelsen erlægges samtidig med forpligtelsens stiftelse, jf.  

 lsr. 1962.57.
 Har skatteyderen påtaget sig forpligtelsen mod delvis vederlag, godkendes  

 fradrag for den del af ydelsen, der svarer til forholdet mellem på den ene  

 side vederlaget, og på den anden side ydelsens kapitalværdi på tidspunktet  

 for indgåelsen af forpligtelsen.
 Renter af et pantebrev, som en fader udstedte til en datter til afløsning  

 af en forpligtelse, som han uden vederlag havde påtaget sig til at yde hende  

 en årlig understøttelse, kunne ikke fradrages.
En skatteyder kunne ikke fradrage renter på gældsbreve, der var udstedt i  

 forbindelse med køb af aktier af skatteyderens forældre, der samtidig  

 overdrog gældsbrevene til skatteyderens børn.
Forholdet blev anset som en  

 forpligtelse til løbende ydelser, der ifølge LL § 12, stk.6, ikke var  

 fradragsberettigede.
Børnebørn LL § 12, stk.7, indeholder en undtagelse fra reglerne om, at ydelser til  

 afkom ikke kan fradrages, når yderen har påtaget sig forpligtelsen uden  

 vederlag.
Såfremt ydelsen tilkommer et barnebarn af den skattepligtige eller  

 af den med ham samlevende ægtefælle, kan den fradrages i det omfang, den ikke  

 overstiger 3.000 kr. årlig for hvert barnebarn.
Fradragsret haves dog kun,  

 hvis en af barnebarnets forældre eller begge dets forældre er afgået ved  

 døden før indkomstårets begyndelse.
Der skal også i disse tilfælde foreligge en bindende  

 forpligtelseserklæring, jf.
A.F.4.4.2.
 Ydelser, der forfalder til betaling efter udgangen af det kalenderår,  

 hvori barnebarnet fylder 18 år, kan ikke fradrages.
En skatteyder, der havde sin afdøde datters søn i pleje efter at have fået  

 plejetilladelse, forpligtede sig, da barnet var 10 år gammelt, til at yde  

 barnet 3.000 kr. om året.
Landsskatteretten gav den pågældende medhold i, at  

 hun kunne fratrække disse ydelser, idet bestemmelsen om fradragsret for  

 ydelser til børnebørn ikke fortrænges af, at der samtidigt foreligger et  

 plejeforhold.
Den omstændighed, at ydelsen var erlagt gennem underhold i  

 yderens hjem, udelukkede ikke fradragsret, lsr. 1965.61.
Udlån til børn - lån hos børn I lsr. 1980.98 ansås en fader for skattepligtig af en skønsmæssigt ansat  

 renteindtægt af udlån af 100.000 kr. til en søn.
Beløbet var ifølge  

 gældsbrevsvilkårene rente- og afdragsfrit i ti år, hvorefter det skulle  

 forrentes med en rente på 2% over diskontoen og afdrages med 5.000 kr.  

 halvårligt.
Landsskatteretten fandt, at faderen ved at yde det nævnte lån  

 reelt havde bortgivet det renteafkast, han ellers selv ville have oppebåret,  

 og da en sådan løbende gaveydelse iflg.
LL § 14, stk.3 (nu § 12, stk.6), ikke  

 er fradragsberettiget, blev han beskattet af dette renteafkast, der  

 skønsmæssigt blev ansat til 8% p.a. af det udlånte beløb.
 Afgørelsen blev indbragt for landsretten, hvor kammeradvokaten tog  

 bekræftende til genmæle, således at skatteyderen fik medhold i sin påstand  

 om, at han ikke var skattepligtig af nogen anslået renteindtægt, VLD af 8.  

 okt. 1980 (Skd. 55.345).
 Foreligger der derimod rentefrit udlån af rentebærende obligationer fra  

 forældre til børn beskattes udlåneren af obligationernes renteafkast, jf.  

 lsr.1971.71 og 1972.71.
I lsr.1973.157 blev en fader beskattet af 7 pct. af et rentefrit lån, som  

 han havde ydet sin studerende søn.
Det var oplyst, at sønnen havde købt  

 obligationer for lånet, og faderen forklarede, at lånet tilsigtede sammen med  

 sønnens egen arbejdsindsats at dække udgifterne ved et 5 års studium.
 Tilsvarende har Ligningsrådet i en bindende forhåndsbesked udtalt, at en  

 skatteyder, der påtænkte at optage et banklån på 1 million kr., som derefter  

 skulle udlånes rentefrit til skatteyderens datter til finansiering af dennes  

 køb af obligationer, skulle indkomstbeskattes af det skattepligtige afkast,  

 som datteren opnåede på obligationerne.
A.F.4.4.4 Ydelser til modtagere i udlandet Der kan også foretages fradrag for ydelser indtil 10.000 kr. årligt, der i  

 henhold til en gyldig forpligtelseserklæring udredes til personer, der er  

 bosiddende i udlandet.
Udover at de i A.F.4.4.2 omtalte almindelige  

 betingelser for fradrag skal være opfyldt, må der i sådanne tilfælde stilles  

 visse yderligere krav som betingelse for fradrag, jf. ØLD af 11.feb. 1980  

 (skd. 54.225).
 Rigtigheden af den eller de berettigedes underskrift samt vedkommendes  

 identitet bør være bekræftet af en offentlig myndighed i den berettigedes  

 hjemland.
 Der må med passende mellemrum indkræves en leveattest for den berettigede,  

 attesteret af en offentlig myndighed i vedkommende land.
 Den forpligtede skal være myndig efter dansk lov for at kunne indgå en  

 sådan forpligtelse, lsr. 1979.76 og 1982.64.
Der må endvidere kunne præsteres dokumentation - som hovedregel i original  

 - fortrinsvis i form af bank- eller postkvitteringer for, at ydelserne  

 faktisk er betalt.
Der er dog ikke hjemmel til at afvise en behørig  

 kvittering fra modtageren som dokumentation.
Modtagerens underskrift på  

 kvitteringen bør være attesteret af en offentlig myndighed i modtagerens  

 land.
Kvitteringer, der var underskrevet og dateret den 1. i hver måned af  

 modtageren i Polen, blev ikke anset som tilstrækkeligt bevis for, at den  

 omhandlede ydelse, der delvis var erlagt i naturalier, var udredet.  

 Erklæringer, som modtageren efterfølgende udsteder om, at han har modtaget  

 sit tilgodehavende ifølge understøttelseskontrakten, er normalt ikke  

 tilstrækkelig dokumentation, se dog ØLD af 12.marts 1979 (skd.51.273).
Ved HD af 20. nov. 1980 (skd.56.6) blev en herboende gæstearbejder nægtet  

 fradrag for underholdsydelser til moder og søster i Tyrkiet.
Den pågældende  

 havde i 1977 oprettet en egentlig forsørgelseskontrakt, mens der for  

 tidligere år alene forelå udaterede erklæringer, hvori modtagerne og de  

 stedlige tyrkiske myndigheder attesterede, at den pågældende årligt havde  

 tilsendt slægtningene de omhandlede beløb.
Yderen gjorde gældende, at der  

 efter tyrkisk lov påhvilede ham forpligtelse til at forsørge moder og søster.  

 Retten fandt imidlertid ikke, at de udredede beløb kunne anses for betalt til  

 opfyldelse af en forpligtelse af en sådan ubetinget karakter, at forholdet  

 berettigede til fradrag efter ligningslovens § 14, stk.2 (nu § 12). For 1977  

 og følgende indkomstår havde ligningsmyndighederne godkendt fradrag i henhold  

 til den foreliggende forsørgelseskontrakt.
Se tilsvarende VLD af 4.april 1986  

 (Skat 1986.4.267).
 En skatteyder blev nægtet fradrag for en løbende underholdsydelse til  

 pårørende i Pakistan, da det var uklart, hvem der var berettiget til ydelsen,  

 se ØLD af 13.feb. 1990 (Skat 1990.4.255).
Landsskatteretten har i lsr. 1977.189 nægtet fradrag for større ydelse end  

 12.000 kr., uanset at der forelå en gyldig forsørgelseskontrakt lydende på  

 20.000 kr. om året samt dokumentation for ydelsernes betaling med det fulde  

 beløb.
Der blev lagt vægt på størrelsen af det privatforbrug, som  

 selvangivelsen levnede plads til.
 Selv om de formelle betingelser for fradrag er opfyldt, må dette nægtes i  

 tilfælde, hvor de erlagte ydelser viser sig at komme den forpligtede selv til  

 gode, lsr.1984.156.
 Foreligger der fyldestgørende dokumentation for opfyldelse af en gyldig  

 forpligtelseserklæring, kan fradrag foretages, selv om den pågældende tillige  

 er berettiget til fradrag for udgifter i anledning af dobbelt husførelse.
Den omstændighed, at en person ifølge udenlandsk lovgivning er forpligtet  

 til at yde understøttelse til slægtninge m.fl., bevirker ikke, at ydelsen er  

 fradragsberettiget.
Der skal også i sådanne tilfælde foreligge en gyldig  

 forpligtelseserklæring, lsr. 1957.159 og 1970.75.
 Der kan ikke indrømmes fradrag for ydelser i henhold til en  

 forpligtelseserklæring påtaget over for hustru eller børn.
A.F.5 Gaver til visse foreninger LL § 8 A Ligningslovens § 8 A giver adgang til i et vist omfang at fratrække gaver,  

 ydet til foreninger, stiftelser, institutioner m.v., hvis midler anvendes i  

 almenvelgørende eller på anden måde almennyttigt øjemed til fordel for en  

 større kreds af personer.
Retten til fradrag er betinget af, at den pågældende forening m.v. for det  

 indkomstår, hvori gaven ydes, er godkendt som berettiget til at modtage  

 gaver, som kan fradrages ved indkomstopgørelsen.
Andragender om godkendelse  

 skal indgives til Told- og Skatteregion København 4, jf.  

 T&S-cirk.1990-34, inden 1.okt. i det kalenderår, for hvilket godkendelse  

 for første gang skal have virkning.
Told- og Skattestyrelsen udsender årligt  

 et cirkulære med fortegnelse over de godkendte foreninger, * jf.  

 T&S-cirk. 1991-9 vedr. godkendelse for 1991. * Samlevende ægtefæller kan hver for sig fradrage de her omhandlede gaver.
Det er ikke alle gavebeløb, der ydes til sådanne foreninger, der kan  

 fratrækkes ved opgørelsen af den skattepligtige indkomst.
Der skal for det  

 første til hver enkelt forening, stiftelse m.v. i det pågældende indkomstår  

 være ydet mindst 50 kr.
Den enkelte gave behøver altså ikke at være på 50  

 kr., men der skal i alt være ydet mindst 50 kr. i løbet af året.
Når denne  

 betingelse er opfyldt, gives der fradrag for de beløb, hvormed de omhandlede  

 gaver tilsammen overstiger 300 kr. i løbet af året, og det højeste fradrag,  

 der kan opnås, er 1.000 kr.
 Det er ikke nødvendigt, at gaven ydes i kontanter, f.eks. kan også værdien  

 af et som gave ydet kunstværk fradrages, men værdiansættelsen af godet er  

 underkastet ligningsmyndighedernes prøvelsesret.
Underskriveren af et gældsbrev i henhold til hvilket gaven skal afvikles  

 over en kortere periode, skal fradrage gældsbrevets pålydende efter LL § 8 A  

 i det år, forpligtelsen stiftes.
En gavegiver, der vil give en institution en  

 gave på 3.000 kr. - at erlægge over 3 år - kan kun fratrække 1.000 kr. (1.300  

 kr. - 300 kr.) i det år, hvor forpligtelsen påtages, og intet de to følgende  

 år.
 Hvis han har gjort gaven betinget af, at han lever den 1.jan. i hvert af  

 de 3 år, kan han fratrække 700 kr. (1000 kr. - 300 kr.) i hvert af de 3  

 indkomstår.
Den kommunale skattemyndighed kan kræve, at skatteyderne skal indsende  

 kvitteringer.
Kvitteringen skal være udstedt af den godkendte forening eller  

 af en repræsentant eller fuldmægtig for denne.
En girokvittering er  

 tilstrækkeligt bevis for erlæggelse af en af LL § 8A omfattet gaveydelse,  

 såfremt indbetalingskortet på såvel kvitteringstalonen som modtagerkuponen er  

 forsynet med den godkendte institutions påtegning om, at indbetalingerne er  

 en af LL § 8 A omfattet gaveydelse, og afsenders navn og adresse er anført på  

 kvitteringstalonen.
 En skatteyder, der havde indbetalt et gavebeløb til en landsforening, der  

 var godkendt af finansministeren, med den udtrykkelige betingelse, at gaven  

 skulle videregives til en lokalforening, der ikke var godkendt som  

 gavemodtager, kunne ikke opnå fradrag efter § 8 A, se lsr. 1969.108, hvorimod  

 et af en giver i forbindelse med gaveindbetalingen fremsat ønske om, at gaven  

 kommer en af ham udpeget lokalforening til gode, ikke betager ham  

 fradragsretten.
