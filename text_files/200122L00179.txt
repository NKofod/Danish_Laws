Fremsat den 20. marts 2002 af  

 undervisningsministeren (Ulla Tørnæs) Forslag til Lov om institutioner for erhvervsrettet  

 uddannelse Kapitel 1 Godkendelse af institutionerne § 1. Loven omfatter institutioner for erhvervsrettet  

 uddannelse.
Institutionerne er selvejende og godkendt af  

 undervisningsministeren til at give erhvervsrettet grund-, efter- og  

 videreuddannelse til og med niveauet for korte videregående uddannelser  

 efter ministerens nærmere bestemmelse.
Institutionerne kan i  

 særlige tilfælde give erhvervsrettet uddannelse på niveauet  

 for mellemlange videregående uddannelser.
 Stk. 2. Undervisningsministeren kan fastsætte regler  

 om:
 1)	Uddannelserne.
 2)	Adgang til uddannelserne.
 3)	Kvalitetskontrol, herunder censorinstitutionen.
 4)	Kvalifikationskrav til lærere.
 5)	Klager til institutionen fra deltagere i uddannelse, herunder om  

 klagefrist.
 Stk. 3. Ved fastsættelse af regler i medfør af  

 stk. 2, nr. 1, kan undervisningsministeren bestemme, at  

 uddannelsesaktiviteten ikke godkendes som støtteberettigende efter lov  

 om statens uddannelsesstøtte.
 § 2. Undervisningsministeren kan godkende en institution efter  

 § 1, hvis institutionen indgår som et hensigtsmæssigt led i  

 en landsomfattende eller regional planlægning til opfyldelse af  

 konstaterede eller forventede behov for sådanne institutioner.  

 Ministeren kan fastsætte vilkår for godkendelsen.
 Stk. 2. En godkendelse efter stk. 1 kan tilbagekaldes,  

 hvis der ikke længere er behov for institutionen, herunder i forhold  

 til behovet for uddannelsesudbydere i en landsomfattende eller regional  

 planlægning, eller hvis institutionen på grund af sin  

 økonomiske situation skønnes uegnet til at fortsætte sin  

 virksomhed.
 Stk. 3. Undervisningsministeren kan modsætte sig  

 nedlæggelse af en institution, hvis der efter ministerens skøn  

 stadig er behov for institutionen, og kan fastsætte vilkårene for  

 institutionens videreførelse.
 Stk. 4. Institutionernes vedtægter godkendes af  

 undervisningsministeren.
 § 3. I tilfælde af institutionens ophør anvendes  

 tiloversbleven formue til undervisnings- og uddannelsesformål efter  

 undervisningsministerens bestemmelse, jf. dog stk. 2.
Stk. 2. Hvis der er dækning i den tiloversblevne formue,  

 anvendes institutionens nettoformue opgjort pr. 31. december 1990 samt gaver  

 skænket den 1. januar 1991 eller senere i form af løsøre,  

 fast ejendom og anlægstilskud til fast ejendom til de formål, der  

 er fastsat i den til enhver tid gældende vedtægt.
For  

 institutioner, der på tidspunktet for overgang til denne lov er  

 godkendt efter lov om arbejdsmarkedsuddannelsescentre, er datoerne i 1. pkt.  

 dog henholdsvis 31. december 1993 og 1. januar 1994.
 Stk. 3. Undervisningsministeren kan fastsætte  

 nærmere regler om opgørelsen af formuen efter stk. 1 og  

 2.
§ 4. Undervisningsministeren kan efter indstilling fra  

 bestyrelserne tillade, at selvejende uddannelsesinstitutioner  

 sammenlægges til en institution, der godkendes efter loven.
Ved  

 sammenlægningen opløses institutionerne uden likvidation ved  

 overdragelse af deres aktiver og gæld til den fortsættende  

 institution.
 Stk. 2. Undervisningsministeren kan efter indstilling fra  

 bestyrelsen tillade, at en institution, der er godkendt efter loven, ved  

 spaltning overdrager sine aktiver og gæld som helhed eller en del heraf  

 til en eller flere selvejende uddannelsesinstitutioner.
Stk. 3. Det er en betingelse for at opnå tilladelse  

 efter stk. 1 og 2, at der ved sammenlægningen eller spaltningen  

 ikke sker indskrænkninger i bestående rettigheder.
I  

 vedtægten for den fortsættende eller modtagende institution skal  

 der optages bestemmelser, som sikrer, at de deltagende institutioners  

 formål tilgodeses.
På samme måde skal der optages  

 bestemmelser, som sikrer eventuelle vedtægtsbestemte rettigheder til en  

 deltagende institutions formue, hvis rettigheden ikke udløses ved  

 sammenlægningen eller spaltningen.
 Stk. 4. Sammenlægning og spaltning efter stk. 1 og  

 2 kan gennemføres uden kreditorernes samtykke.
 Stk. 5. Undervisningsministeren fastsætter regler,  

 hvorefter aktieselskabslovens kapitel 15 med de fornødne tilpasninger  

 finder anvendelse på sammenlægning eller spaltning efter  

 stk. 1 og 2.
Kapitel 2 Institutionens bestyrelse § 5. Institutionen ledes af en bestyrelse.
Stk. 2. Bestyrelsen skal normalt bestå af 6-12  

 medlemmer, hvoraf 1 medlem udpeges af et eller flere amtsråd og mindst  

 1 medlem af en eller flere kommunalbestyrelser.
Bestyrelsens øvrige  

 medlemmer skal så vidt muligt tilsammen dække institutionens  

 aktuelle og fremadrettede virkefelt.
Arbejdsgiver- og  

 arbejdstagerrepræsentanterne skal være ligeligt  

 repræsenterede og have tilknytning til det geografiske område og  

 til det arbejdsmarked, som institutionen dækker.
 Stk. 3. Følgende personer kan ikke være medlemmer  

 af bestyrelsen:
 1)	Personer, der udlejer ejendomme m.m. til institutionen.
 2)	Medlemmer af bestyrelsen i fonde, selskaber, foreninger eller andre  

 virksomheder, der udlejer ejendomme m.m. til institutionen, eller som  

 kontrollerer udlejer af ejendomme m.m. til institutionen.
 3)	Advokater, revisorer eller lignende rådgivere for personer,  

 der udlejer ejendomme m.m. til institutionen, eller for fonde, selskaber,  

 foreninger eller andre virksomheder, der udlejer ejendomme m.m. til  

 institutionen.
 4)	Ansatte i ledende stillinger hos personer, der udlejer ejendomme  

 m.m. til institutionen, eller i fonde, selskaber, foreninger eller andre  

 virksomheder, der udlejer ejendomme m.m. til institutionen.
 5)	Medlemmer af bestyrelsen ved en anden institution, der er godkendt  

 efter denne lov.
Stk. 4. Er lejeforholdet af uvæsentligt omfang, finder  

 stk. 3, nr. 1-4, ikke anvendelse.
Undervisningsministeren  

 fastsætter nærmere regler herom.
 Stk. 5. For bestyrelsen, lederen og andre ansatte ved  

 institutionen gælder i øvrigt bestemmelserne i  

 forvaltningslovens kapitel 2 om inhabilitet og i kapitel 8 om tavshedspligt  

 m.v.
Stk. 6. Institutionens lærere og teknisk-administrative  

 personale repræsenteres i bestyrelsen uden stemmeret med hver 1  

 repræsentant.
Deltagerne i uddannelse af over 6 måneders varighed  

 repræsenteres i bestyrelsen uden stemmeret med 2  

 repræsentanter.
 Stk. 7. Institutionens leder, jf. § 13, er bestyrelsens  

 sekretær og deltager i bestyrelsens møder uden stemmeret.
 Stk. 8. Undervisningsministeren kan i særlige  

 tilfælde fravige stk. 2 og stk. 6, 2. pkt.
 § 6. Institutionen kan yde bestyrelsen særskilt vederlag  

 efter nærmere regler, der fastsættes af undervisningsministeren  

 efter forhandling med finansministeren.
Bestyrelsens opgaver § 7. Bestyrelsen har den overordnede ledelse af institutionen.  

 Bestyrelsen fastsætter en forretningsorden for sit virke.
 Stk. 2. Efter indstilling fra lederen fastlægger  

 bestyrelsen det årlige program for institutionens virksomhed og  

 godkender budget og regnskab.
 § 8. Bestyrelsen skal arbejde for, at institutionens udbud af  

 erhvervsrettet grund-, efter- og videreuddannelse, jf. § 1, i videst  

 muligt omfang tilgodeser behovet for relevant uddannelse hos  

 uddannelsessøgende og virksomheder.
Stk. 2. Bestyrelsen træffer efter indstilling fra  

 lederen beslutning om institutionens udbud af erhvervsrettet grund-, efter-  

 og videreuddannelse og om iværksættelse af øvrige  

 uddannelsesaktiviteter som indtægtsdækket virksomhed og anden  

 relevant aktivitet.
Undervisningsministeren kan i særlige  

 tilfælde give institutionen påbud om at udbyde en bestemt  

 uddannelse.
 § 9. Bestyrelsen ansætter og afskediger lederen og  

 godkender efter indstilling fra lederen ansættelse og afskedigelse af  

 institutionens øvrige personale.
 Stk. 2. Bestyrelsen kan fastsætte nærmere  

 retningslinier for lederens virksomhed og kan bemyndige lederen til i et  

 nærmere bestemt omfang at udøve beføjelser, der er  

 tillagt bestyrelsen.
 Stk. 3. Beslutning om suspension, iværksættelse af  

 tjenstlig undersøgelse, udpegning af forhørsleder, ikendelse af  

 disciplinærstraf og anlæggelse af injuriesøgsmål  

 træffes af institutionens bestyrelse.
Stk. 4. Bestyrelsen ansætter og afskediger  

 institutionens revisor.
Bestyrelsen underretter Undervisningsministeriet om  

 den valgte revisor og om revisorskift.
Bestyrelsens ansvar § 10. Bestyrelsen er over for undervisningsministeren  

 ansvarlig for institutionens drift, herunder for forvaltningen af de  

 statslige tilskud, jf. § 11.
Stk. 2. Hvis bestyrelsen ikke efterkommer påbud fra  

 undervisningsministeren om berigtigelse af nærmere angivne forhold, kan  

 ministeren beslutte, 1)	at bestyrelsens opgaver eller dele heraf i en periode varetages af  

 personer, der udpeges af ministeren, eller 2)	at bestyrelsen træder tilbage, således at en ny  

 bestyrelse skal udpeges efter reglerne i institutionens  

 vedtægt.
 Stk. 3. Hvis bestyrelsen ved sine dispositioner bringer  

 institutionens videreførelse i fare, kan undervisningsministeren  

 beslutte, at bestyrelsen straks træder tilbage, og kan i forbindelse  

 hermed indsætte et midlertidigt styre, indtil der er udpeget en ny  

 bestyrelse efter reglerne i institutionens vedtægt.
 § 11. Bestyrelsen skal forvalte institutionens midler,  

 så de bliver til størst mulig gavn for institutionens  

 formål.
 Stk. 2. Institutionen er forpligtet til at vedligeholde sine  

 bygninger på et forsvarligt niveau i overensstemmelse med en af  

 bestyrelsen godkendt flerårig plan og til at sikre en forsvarlig  

 standard af udstyr m.v. til de tilskudsberettigede aktiviteter.  

 Undervisningsministeren kan fastsætte nærmere regler om  

 institutionernes byggevirksomhed.
 Stk. 3. Institutionen skal under størst mulig  

 hensyntagen til sikkerheden anbringe de likvide midler på en eller  

 flere af følgende måder:
 1)	I fondsaktiver eller gældsbreve, for hvilke den danske stat  

 eller en dansk kommune står som udsteder eller garant.
 2)	I fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn.
 3)	Som indestående i pengeinstitutter hjemmehørende i  

 Danmark eller i et andet land inden for Det Europæiske  

 Økonomiske Samarbejdsområde (EØS).
 4)	I værdipapirer fra et EU-/EØS-medlemsland, som efter  

 deres art og sikkerhed kan sidestilles med de aktiver, der er nævnt i  

 nr. 1-3, bortset fra aktier og investeringsforeningsbeviser.
 Stk. 4. Institutionen kan uanset bestemmelsen i stk. 3,  

 nr. 4, under størst mulig hensyntagen til sikkerheden i  

 fornødent omfang anbringe likvide midler i andelsbeviser med  

 begrænset hæftelse eller i aktier i det pengeinstitut, som  

 institutionen bruger som sin sædvanlige bankforbindelse, og i  

 andelsbeviser med begrænset hæftelse i forsyningsvirksomheder  

 m.m., hvis institutionen derved opnår økonomiske fordele.  

 Andelene og aktierne skal afhændes, hvis institutionen skifter  

 pengeinstitut eller ikke længere opnår den økonomiske  

 fordel.
Søgsmålskompetence § 12. Beslutning om at anlægge retssag mod  

 bestyrelsesmedlemmer, ledere, revisorer eller andre i anledning af tab  

 påført institutionen kan træffes af bestyrelsen eller af  

 undervisningsministeren.
Institutionens leder § 13. Institutionens daglige ledelse varetages af en leder,  

 der påser, 1)	at uddannelserne gennemføres i overensstemmelse med  

 gældende regler, 2)	at de undervisningsmæssige forhold er forsvarlige, 3)	at det af bestyrelsen godkendte budget overholdes, og 4)	at institutionens virksomhed i øvrigt er i overensstemmelse  

 med bestyrelsens beslutninger og retningslinier.
 Stk. 2. Lederen afgiver forslag til program for institutionens  

 virksomhed i det kommende år til bestyrelsen.
Kapitel 3 Tilskud § 14. En institution, der er godkendt efter loven, skal i sit  

 virke som selvejende institution være uafhængig, og  

 institutionens midler må alene komme institutionens formål til  

 gode.
 § 15. Undervisningsministeren yder tilskud eller lån til  

 institutionerne efter stk. 2-6.
Stk. 2. Undervisningsministeren yder tilskud til  

 fællesudgifter i form af grundtilskud, der fastsættes på de  

 årlige finanslove, og taxametertilskud, der ydes ud fra den enkelte  

 institutions antal årselever og en takst pr. årselev.
Taksterne  

 pr. årselev fastsættes på de årlige finanslove for  

 grupper af uddannelser.
Stk. 3. Undervisningsministeren yder taxametertilskud til  

 institutionernes erhvervelse og opretholdelse af lokaler, bygninger og  

 arealer ud fra den enkelte institutions antal årselever og en takst pr.  

 årselev.
Taksterne pr. årselev fastsættes på de  

 årlige finanslove for grupper af uddannelser.
 Stk. 4. Undervisningsministeren fastsætter regler om  

 opgørelse af årselever efter stk. 2 og 3.
Stk. 5. Undervisningsministeren kan yde lån og tilskud  

 til institutioner, der efter ministerens skøn er kommet i en  

 særlig vanskelig økonomisk situation.
Lånet eller  

 tilskuddet er betinget af, at institutionen følger ministerens krav  

 til omlægning af institutionens virksomhed med henblik på  

 genopretning af institutionens økonomi.
 Stk. 6. Undervisningsministeren kan yde tilskud og lån i  

 forbindelse med sammenlægning eller spaltning af institutioner.
§ 16. Kommuner og amtskommuner kan yde tilskud til  

 institutioner for erhvervsrettet uddannelse til anlægsudgifter ved  

 etablering eller senere udbygning.
Kommuner og amtskommuner kan ikke uden  

 særlig lovhjemmel yde tilskud til institutionernes driftsudgifter eller  

 lån til anlægsudgifter.
 § 17. Aftaler, herunder husleje- og ejendomsaftaler, skal  

 indgås på vilkår, der ikke er ringere for institutionerne  

 end sædvanlige markedsvilkår, og skal søges ændret,  

 hvis udviklingen i markedsvilkårene tilsiger det.
§ 18. Undervisningsministeren kan yde tilskud til  

 kostafdelinger, hvis disse 1)	drives af en institution godkendt efter loven eller af en anden  

 selvejende institution og 2)	er bolig for deltagere i tilskudsberettigede uddannelser.
 Stk. 2. Undervisningsministeren fastsætter regler om  

 optagelse på kostafdelinger og om betaling for kost og logi.
Stk. 3. Tilskud efter stk. 1 udgøres af  

 taxametertilskud, der ydes ud fra den enkelte kostafdelings antal  

 kostårselever og en takst pr. kostårselev.
Taksterne pr.  

 kostårselev fastsættes på de årlige finanslove for  

 forskellige grupper af deltagere i uddannelse.
Deltagere, der betaler fuld  

 pris for benyttelse af kostafdelingen i henhold til regler fastsat efter  

 stk. 2, indgår ikke i tilskudsberegningen.
Der kan derudover ydes  

 grundtilskud, der fastsættes på de årlige finanslove.
 Stk. 4. Undervisningsministeren fastsætter regler om  

 opgørelse af kostårselever for forskellige grupper af deltagere  

 efter stk. 3.
 § 19. Undervisningsministeren kan fastsætte regler om  

 tilskud til de direkte undervisningsudgifter til uddannelse ved  

 institutionerne i tilfælde, hvor der ikke ydes tilskud til  

 undervisningsudgifterne efter lovgivningen om uddannelserne.
 Stk. 2. Tilskuddet ydes som et taxametertilskud ud fra den  

 enkelte institutions antal årselever og en takst pr. årselev.  

 Taksterne pr. årselev fastsættes på de årlige  

 finanslove.
 Stk. 3. Undervisningsministeren fastsætter regler om  

 opgørelse af årselever.
 § 20. Undervisningsministeren kan helt eller delvist yde  

 tilskud til udviklings- og forsøgsvirksomhed eller til andre  

 særlige formål samt til iværksættelse af nye  

 uddannelser ved institutionerne.
§ 21. Ydelse af tilskud efter §§ 15-19 er betinget af, at  

 tilvækst i formuen hidrørende fra perioden den 1. januar 1991  

 eller senere, henholdsvis den 1. januar 1994 for institutioner, der på  

 tidspunktet for overgang til denne lov er godkendt efter lov om  

 arbejdsmarkedsuddannelsescentre, i tilfælde af institutionens eller  

 kostafdelingens ophør anvendes til undervisnings- og  

 uddannelsesformål efter undervisningsministerens bestemmelse.
Dette  

 gælder dog ikke de i § 3, stk. 2, nævnte gaver.
§ 22. Institutionerne disponerer frit inden for deres  

 formål ved anvendelsen af de samlede statslige tilskud efter  

 §§ 15-21 og øvrige indtægter under ét.
Det er en  

 betingelse, at institutionerne opfylder de bestemmelser, der gælder for  

 de enkelte uddannelser og formål, og gennemfører den  

 uddannelsesaktivitet, kostafdelingsaktivitet eller anden aktivitet, som  

 tilskuddene er betinget af.
Institutionerne kan opspare tilskud til  

 anvendelse i følgende finansår til institutions- og  

 undervisningsformål.
 Stk. 2. Hvis tilskud efter § 20 er ydet under  

 forudsætning af, at uforbrugte midler tilbagebetales, er dette  

 tilskud ikke omfattet af stk. 1.
 § 23. Institutionerne skal følge de af finansministeren  

 fastsatte eller aftalte bestemmelser om løn- og  

 ansættelsesvilkår, herunder om pensionsforhold, for det  

 personale, der er ansat ved institutionen.
 Stk. 2. Bestemmelserne i § 10, stk. 1, og  

 §§ 19-25 i lov om tjenestemænd finder anvendelse på det  

 personale ved institutionerne, der er ansat på vilkår svarende  

 til tjenestemandsvilkår. § 21, stk. 4, i tjenestemandsloven  

 gælder for medlemmer af institutionernes bestyrelser.
 § 24. Undervisningsministeren kan ved ydelse af tilskud til  

 institutionerne stille vilkår, der fremmer formålet i lov om  

 aktiv socialpolitik og lov om en aktiv arbejdsmarkedspolitik (sociale  

 klausuler). Ministeren kan fastsætte nærmere regler herom.
 § 25. Institutionerne skal som betingelse for at opnå  

 tilskud følge Finansministeriets regler om udbud og udlicitering af  

 statslige drifts- og anlægsopgaver.
 Stk. 2. Undervisningsministeren kan efter forhandling med  

 finansministeren fastsætte nærmere regler om institutionernes  

 budget- og bevillingssystem og om udbetaling af tilskud til  

 institutionerne.
Kapitel 4 Regnskab og revision § 26. Institutionens regnskabsår er finansåret.  

 Ved regnskabsårets afslutning udarbejdes et årsregnskab.  

 Årsregnskabet opstilles og indsendes til Undervisningsministeriet efter  

 regler, der fastsættes af undervisningsministeren. Årsregnskabet  

 påtegnes af revisor.
 Stk. 2. I forbindelse med indsendelse af årsregnskabet  

 skal bestyrelsesmedlemmerne afgive en erklæring på tro og love  

 om, at de opfylder betingelserne for at være medlem af bestyrelsen, jf.  

 § 5, stk. 3 og 4.
 Stk. 3. Institutionens regnskabsføring skal være  

 i overensstemmelse med regler, der fastsættes af  

 undervisningsministeren.
Stk. 4. Regnskaberne revideres efter regler fastsat af  

 undervisningsministeren.
Revisionen udføres af en statsautoriseret  

 eller registreret revisor.
 Stk. 5. Undervisningsministeren fastsætter nærmere  

 regler om revisors kontrol af institutionens oplysninger til brug ved  

 beregning af statstilskud.
 Stk. 6. Revisor fører en revisionsprotokol, der  

 indsendes til Undervisningsministeriet sammen med årsregnskabet.
 Stk. 7. Årsregnskab og revisionsprotokol underskrives af  

 alle medlemmer af institutionens bestyrelse og af institutionens leder.
 § 27. Institutionens revisor, jf. § 26, stk. 4,  

 må ikke samtidig være revisor for udlejer af de ejendomme m.m.,  

 som institutionen anvender, eller for fonde, selskaber, foreninger eller  

 andre virksomheder, der kontrollerer udlejer.
Stk. 2. Institutionens revisor kan dog være revisor for  

 udlejer m.v., jf. stk. 1, hvis lejeforholdet er af uvæsentligt  

 omfang.
Undervisningsministeren fastsætter regler herom.
 Stk. 3. Opfylder revisor ikke kravene til revision i henhold  

 til denne lov eller regler fastsat i medfør heraf, eller  

 tilsidesætter revisor i øvrigt sine pligter som revisor, kan  

 undervisningsministeren pålægge institutionen inden en  

 nærmere angiven frist at antage en anden revisor.
§ 28. Hvis det af revisionsprotokollen fremgår, at der  

 foreligger lovovertrædelser eller andre uacceptable forhold i  

 forbindelse med forvaltningen af institutionens midler, skal  

 undervisningsministeren, hvis revisionen giver anledning hertil, snarest  

 iværksætte foranstaltninger til genoprettelse af en lovlig og  

 forsvarlig forvaltning.
Det samme gælder, hvis ministeren på  

 anden måde bliver gjort bekendt med de nævnte forhold.
Kapitel 5 Tilsyn og oplysningsforpligtelser § 29. Undervisningsministeren fører tilsyn med  

 institutionerne.
 Stk. 2. Finder undervisningsministeren, at en institutions  

 virksomhed ikke er i overensstemmelse med lovgivningen eller de regler eller  

 aftaler, der er fastsat eller indgået i henhold til lovgivningen, kan  

 ministeren udstede påbud til institutionen om at ændre den  

 pågældende virksomhed.
§ 30. Undervisningsministeren kan for institutioner, der ikke  

 følger bestemmelserne i denne lov eller regler fastsat i medfør  

 heraf, regler eller aftaler om løn- og ansættelsesvilkår,  

 jf. § 23, stk. 1, eller ministerens påbud, jf. § 29,  

 stk. 2, tilbageholde tilskud, lade tilskud bortfalde helt eller delvis  

 eller kræve tilskud tilbagebetalt helt eller delvis.
Ministeren kan  

 tilbageholde tilskud eller lade tilskud bortfalde for institutioner, som  

 begæres erklæret konkurs eller standser deres betalinger, eller  

 når der i øvrigt er fare for, at en institutions virksomhed  

 må indstilles.
Ministeren kan desuden kræve tilskud  

 tilbagebetalt, hvis grundlaget for tilskudsberegningen eller  

 tilskudsberegningen i øvrigt har været fejlagtig.
For meget  

 udbetalt tilskud kan modregnes i kommende tilskudsudbetalinger.
§ 31. Undervisningsministeren kan indhente alle oplysninger  

 fra institutionerne om uddannelserne, deltagere i uddannelse, personalet,  

 udstyret, huslejeaftaler, aftaler om ejendomskøb og andre aftaler,  

 institutionernes drift i øvrigt og om bestyrelsens medlemmer, jf.  

 § 5, stk. 3 og 4, til brug for fastlæggelse af tilskud,  

 gennemgang af årsregnskaber, gennemførelse af tilsyn og  

 udarbejdelse af statistik.
Ministeren kan bestemme, at sådanne  

 oplysninger skal leveres i elektronisk form, herunder i hvilket format  

 leveringen skal ske, samt fastsætte krav til kontrol- og  

 sikkerhedsforanstaltninger.
Ministeren kan fastsætte nærmere  

 regler herom.
Stk. 2. Undervisningsministeren kan bestemme, at  

 institutionerne eller grupper af institutioner skal anvende fælles  

 administrative systemer sammen med andre institutioner.
Ministeren kan  

 fastsætte nærmere regler herom.
 Stk. 3. Undervisningsministeren kan ved institutionernes  

 anvendelse af forskellige administrative systemer fastsætte krav  

 hertil.
 Stk. 4. Undervisningsministeren kan fastsætte regler om  

 elektronisk kommunikation mellem institutionerne og Undervisningsministeriet,  

 herunder om anvendelse af digital signatur i forbindelse med aflevering af  

 oplysninger efter § 31, stk. 1.
 § 32. Institutionerne skal som betingelse for at opnå  

 tilskud følge påbud, regler m.v. fra undervisningsministeren  

 efter §§ 29, stk. 2, og 31.
 § 33. Institutionerne skal sikre, at informationer om  

 institutionerne efter undervisningsministerens nærmere bestemmelse  

 på en lettilgængelig måde er oplyst på  

 institutionernes hjemmeside på Internettet.
Kapitel 6 Samarbejde og rådgivning § 34. Institutionerne samarbejder med andre institutioner, der  

 er godkendt efter loven, og andre uddannelsesinstitutioner i et lokalt  

 fællesskab.
Samarbejdet har til formål at sikre, at  

 institutionerne udnytter deres ressourcer bedst muligt, og at de informerer  

 og vejleder samordnet om deres samlede uddannelsesudbud.
Samarbejdet kan  

 angå udbudet af uddannelser.
 Stk. 2. Som led i samarbejdet danner institutionerne et lokalt  

 fælles samarbejdsforum, som mødes mindst en gang hvert  

 kvartal.
§ 35. Der nedsættes et råd for deltagere i  

 uddannelse ved hver institution for erhvervsrettet uddannelse.  

 Undervisningsministeren fastsætter regler om valg af rådene og  

 disses virksomhed.
Rådet udpeger repræsentanter for deltagere i  

 uddannelse til udvalg m.v., som institutionen har nedsat til at behandle  

 spørgsmål af betydning for deltagerne i almindelighed.
Dette  

 gælder dog ikke udvalg m.v., hvor deltagernes deltagelse ville stride  

 mod anden lovgivning.
Kapitel 7 Forskellige bestemmelser § 36. Institutionerne skal ved udbud af kurser og andre  

 aktiviteter som indtægtsdækket virksomhed følge god  

 markedsføringsskik og må ikke påføre andre ubillig  

 priskonkurrence.
 § 37. Institutionerne kan udbyde tilskudsberettiget  

 erhvervsrettet grund-, efter- og videreuddannelse, når institutionen er  

 godkendt hertil i overensstemmelse med reglerne for uddannelserne eller efter  

 denne lovs § 19.
Stk. 2. For andre uddannelsesinstitutioner, private udbydere  

 og virksomheder, der er godkendt til at udbyde bestemte uddannelser i  

 overensstemmelse med reglerne for uddannelserne, finder reglerne i § 18,  

 § 29, § 30 og § 31 anvendelse for så vidt angår de  

 pågældende uddannelser.
Undervisningsministeren kan bestemme, at  

 § 15 og §§ 26-28 finder hel eller delvis anvendelse, og at  

 § 33 finder anvendelse.
Klage § 38. Efter nærmere regler fastsat af  

 undervisningsministeren kan klager over en institutions afgørelser  

 indbringes for ministeren.
Kapitel 8 Ikrafttrædelses- og overgangsbestemmelser § 39. Loven træder i kraft 1. juli 2002, jf. dog  

 § 40.
 Stk. 2. Følgende love ophæves:
 1)	Lov om erhvervsskoler, jf. lovbekendtgørelse nr. 962 af 26.  

 oktober 2000, som senest ændret ved lov nr. 286 af 25. april 2001.
 2)	Lov om arbejdsmarkedsuddannelsescentre, jf. lovbekendtgørelse  

 nr. 613 af 26. juni 2000.
 Stk. 3. Regler fastsat med hjemmel i de i stk. 2  

 nævnte love forbliver i kraft, indtil de afløses af regler  

 fastsat med hjemmel i denne lov eller ophæves.
 Stk. 4. Lokale uddannelsesudvalg, der er oprettet i  

 medfør af § 25 i den ved stk. 2, nr. 2, ophævede lov,  

 fortsætter med at varetage deres hidtidige opgaver i henhold til  

 nævnte lovs § 26.
 Stk. 5. § 5, stk. 3, skal for institutioner, der  

 på tidspunktet for overgang til denne lov er godkendt efter lov om  

 arbejdsmarkedsuddannelsescentre, senest være opfyldt ved  

 førstkommende nyudpegning af bestyrelsesmedlemmer.
 Stk. 6. § 26, stk. 4, 2. pkt., og § 27,  

 stk. 1 og 2, skal for institutioner, der på tidspunktet for  

 overgang til denne lov er godkendt efter lov om  

 arbejdsmarkedsuddannelsescentre, være opfyldt senest den 1. juli 2003,  

 eller når revisor lovligt kan opsiges ifølge kontrakten.
 Stk. 7. § 14, stk. 2 og 3, i lov nr. 478 af 31. maj  

 2000 om ændring af forskellige love om selvejende  

 uddannelsesinstitutioner gælder for institutioner, der på  

 tidspunktet for overgang til denne lov er godkendt efter lov om  

 erhvervsskoler.
 Stk. 8. § 27, stk. 1 og 2, tages op til revision i  

 folketingsåret 2003-04.
 Stk. 9. Personale ansat ved et af statens AMU-centre pr. 31.  

 december 1995, som var omfattet af reglerne om statens  

 understøttelsesordning til ikke-pensionssikret personale i statens  

 tjeneste, bevarer retten til understøttelse efter  

 reglerne.
 § 40. Institutioner, der er godkendt efter de i § 39,  

 stk. 2, nævnte love, overgår ved lovens ikrafttræden  

 til godkendelse efter denne lovs § 2, stk. 1. Institutionernes  

 vedtægter skal være bragt i overensstemmelse med denne lov senest  

 den 1. januar 2004. Undervisningsministeren kan tilbagekalde godkendelsen af  

 en institution, hvis betingelsen i 2. pkt. ikke opfyldes.
 Stk. 2. Institutioner, der på tidspunktet for overgang  

 til denne lov er godkendt efter lov om arbejdsmarkedsuddannelsescentre,  

 overgår til bygningstaxameter, jf. § 15, stk. 3, pr. 1.  

 januar 2003. Ved overgang til bygningstaxameter kan disse institutioner i en  

 overgangsperiode, hvis længde fastsættes af  

 undervisningsministeren, få bygningstilskuddet reguleret med et  

 tillæg eller fradrag, som fastsættes med udgangspunkt i  

 forskellen mellem bygningstilskuddet efter de hidtidige og de nye regler.  

 Tillæg og fradrag aftrappes gradvist og bortfalder ved  

 overgangsperiodens udløb.
 Stk. 3. Undervisningsministeren kan fastsætte  

 nærmere regler om tillæg og fradrag efter stk. 2.
 Stk. 4. Institutioner, der på tidspunktet for overgang  

 til denne lov er godkendt efter lov om arbejdsmarkedsuddannelsescentre,  

 får afregnet deres mellemregninger med staten pr. 1. januar 2003 i  

 løbet af 2003.
Stk. 5. Undervisningsministeren kan på nærmere  

 bestemte vilkår overdrage statens faste ejendomme til de i stk. 4  

 nævnte institutioner.
Udstyr og lignende, der til brug for  

 institutionerne er stillet til rådighed af staten, overgår til  

 institutionernes ejendom.
 Stk. 6. Undervisningsministeren kan i forbindelse med  

 sammenlægning eller spaltning af institutioner for erhvervsrettet  

 uddannelse i særlige tilfælde fravige bestemmelsen i lov om  

 arbejdsmarkedsuddannelser § 17, stk. 3, 2.-4. pkt., om at  

 godkendelse som hovedregel kun gives inden for et uddannelsessystem og om  

 minimumsaktivitet pr. uddannelsessted inden for et fastlagt geografisk  

 område som grundlag for godkendelse til at udbyde konkrete  

 arbejdsmarkedsuddannelser.
 § 41. Loven gælder ikke for Færøerne og  

 Grønland.
 § 42. I lov om erhvervsuddannelser, jf.  

 lovbekendtgørelse nr. 724 af 25. juli 2000, som ændret ved lov  

 nr. 1319 og lov nr. 1324 af 20. december 2000, foretages følgende  

 ændringer:
 1. § 18, stk. 1 og 2, affattes  

 således:
»§ 18. Undervisningsministeren godkender efter  

 ansøgning, hvilke institutioner godkendt efter lov om institutioner  

 for erhvervsrettet uddannelse der kan udbyde de enkelte fællesindgange  

 og hovedforløb.
Erhvervsuddannelsesrådet afgiver indstilling til  

 ministeren om godkendelse.
 Stk. 2. Undervisningsministeren kan i særlige  

 tilfælde pålægge en institution at udbyde bestemte  

 fællesindgange eller hovedforløb.«.
 2. I § 19, stk. 4, ændres »erhvervsskoler«  

 til: »institutioner godkendt efter lov om institutioner for erhvervsrettet  

 uddannelse«.
 3. I § 31, stk. 2, ændres »lov om  

 erhvervsskoler« til: »lov om institutioner for erhvervsrettet  

 uddannelse«.
 4. § 35, stk. 1, nr. 20, ophæves.
 Nr. 21-24 bliver herefter 20-23.
 5. I § 35, stk. 1, nr. 22, der bliver nr. 21,  

 ændres »§ 24, stk. 2, i lov om erhvervsskoler« til:  

 »§ 67 a«.
 6. § 43, stk. 1, affattes således:
»Praktikpladser formidles af skoler m.v., som udbyder  

 erhvervsuddannelsernes grundforløb.
Det påhviler skolerne m.v.  

 at udføre opsøgende virksomhed med henblik på  

 fremskaffelse af praktikpladser.«.
 7. Efter § 67 indsættes:
»67 a.
Amtskommunerne yder tilskud til befordring for  

 erhvervsuddannelseselever i henhold til § 28 i lov om gymnasiet m.v.
Det  

 er en betingelse, at eleverne ikke modtager løn eller  

 godtgørelse under uddannelsen.
Stk. 2. Undervisningsministeren fastsætter efter  

 indstilling fra Erhvervsuddannelsesrådet regler om, i hvilket omfang  

 der af staten kan ydes tilskud til befordring mellem hjem og kostafdeling og  

 mellem flere undervisningsafdelinger på samme dag for  

 erhvervsuddannelseselever.
Ministeren fastsætter nærmere regler  

 om administration af ordningen og kan herunder bestemme, at afgørelser  

 om tilskud træffes af institutionerne.
 Stk. 3. Staten kan inden for et beløb fastsat på  

 de årlige finanslove yde tilskud til nedbringelse af særlig store  

 befordringsudgifter i forbindelse med skoleophold for andre  

 erhvervsuddannelseselever end dem, der er omfattet af stk. 1.  

 Undervisningsministeren fastsætter nærmere regler om  

 administrationen af ordningen og kan herunder bestemme, at afgørelser  

 om tilskud træffes af institutionerne.«.
 § 43. I lov om arbejdsmarkedsuddannelser, jf.  

 lovbekendtgørelse nr. 1341 af 18. december 2000, foretages  

 følgende ændringer:
 1. I § 4, nr. 4, ændres »laboranter omfattet af  

 lov om erhvervsskoler« til: »laboranter omfattet af lov om korte  

 videregående uddannelser«.
 2. § 17, stk. 1, affattes således:
»Undervisningsministeren kan godkende institutioner efter lov om  

 institutioner for erhvervsrettet uddannelse, social- og sundhedsskoler, andre  

 uddannelsesinstitutioner og private udbydere til at udbyde godkendte  

 kompetencegivende uddannelser efter § 3, nr. 1 og 2, til 1)	beskæftigede lønmodtagere, såvel privat som  

 offentligt ansatte, 2)	selvstændige erhvervsdrivende, 3)	ledige dagpengeberettigede med ret til selvvalgt uddannelse, jf.  

 § 5, stk. 3, nr. 3, og stk. 4, og til 4)	personer, der hverken er dagpengeberettigede eller oppebærer  

 kontanthjælp eller er i aktivering i henhold til lov om aktiv  

 socialpolitik.«.
 3. I § 17, stk. 2, nr. 1, ændres »AMU-centre  

 og erhvervsskoler« til: »institutioner godkendt efter lov om institutioner  

 for erhvervsrettet uddannelse«.
 4. I § 17, stk. 3, 3. pkt., ændres  

 »AMU-centre, erhvervsskoler« til: »institutioner godkendt efter lov om  

 institutioner for erhvervsrettet uddannelse«.
 5. Overskriften til § 46: »Direkte  

 undervisningsudgifter« udgår.
 6. Overskriften til § 51: »Administration,  

 bygningsdrift, udstyrsanskaffelse m.v.« udgår.
 7. § 51 affattes således:
 »§ 51. Staten yder tilskud til fællesudgifter, herunder  

 administration, ledelse og bygningsdrift, til institutioner godkendt efter  

 lov om institutioner for erhvervsrettet uddannelse.
Stk. 2. Tilskuddet udgøres af grundtilskud, der  

 fastsættes på de årlige finanslove, og taxametertilskud,  

 der ydes ud fra den enkelte institutions antal årselever og en takst  

 pr. årselev.
Taksterne pr. årselev fastsættes på de  

 årlige finanslove for grupper af uddannelser.«.
 8. § 53 affattes således:
 »§ 53. Undervisningsministeren kan fastsætte  

 nærmere regler om tilskud efter §§ 46-50 til uddannelsessteder, ud  

 over institutioner godkendt efter lov om institutioner for erhvervsrettet  

 uddannelse, der gennemfører arbejdsmarkedsuddannelser efter § 3,  

 nr. 1-3, jf. §§ 17, 20 og 22.«.
 9. I § 54 ændres »46, 47, 51 og 52« til: »46 og  

 47«.
 § 44. I lov nr. 371 af 6. juni 1991 om landbrugsuddannelser,  

 som senest ændret ved lov nr. 263 af 12. april 2000, foretages  

 følgende ændring:
 1. § 17 affattes således:
 »§ 17. Skolerne tilbyder eleverne kost og logi under  

 skoleophold, jf. lov om institutioner for erhvervsrettet uddannelse.«.
 § 45. I lov om almen voksenuddannelse og om  

 voksenuddannelsescentre, jf. lovbekendtgørelse nr. 668 af 7. juli  

 2000, foretages følgende ændring:
 1. § 12 a affattes således:
»§ 12 a.
Voksenuddannelsescentrene samarbejder med andre  

 voksenuddannelsescentre, institutioner godkendt efter lov om institutioner  

 for erhvervsrettet uddannelse og andre uddannelsesinstitutioner i et lokalt  

 fællesskab.
Samarbejdet har til formål at sikre, at  

 institutionerne udnytter deres ressourcer bedst muligt, og at de informerer  

 og vejleder samordnet om deres samlede uddannelsesudbud.
Samarbejdet kan  

 angå udbudet af uddannelser.
 Stk. 2. Som led i samarbejdet danner institutionerne et lokalt  

 fælles samarbejdsforum, som mødes mindst en gang hvert  

 kvartal.«.
 § 46. I lov om Danmarks Evalueringsinstitut, jf.  

 lovbekendtgørelse nr. 905 af 12. september 2000, som ændret ved  

 § 13 i lov nr. 246 af 6. april 2001 og § 46 i lov nr. 343 af 16.  

 maj 2001, foretages følgende ændring i bilag 1 til  

 loven:
 1. Nr. 24 affattes således:
 »24)	Lov om institutioner for erhvervsrettet uddannelse.«.
 § 47. I lov om Centre for Videregående Uddannelse og  

 andre selvejende institutioner for videregående uddannelser m.v., jf.  

 lovbekendtgørelse nr. 684 af 11. juli 2000, som senest ændret  

 ved lov nr. 343 og lov nr. 345 af 16. maj 2001, foretages følgende  

 ændring:
 1. I § 27 f, stk. 2, ændres »en  

 erhvervsskole, jf. lov om erhvervsskoler,« til: »en institution godkendt  

 efter lov om institutioner for erhvervsrettet uddannelse«.
 § 48. I lov om erhvervsgrunduddannelse m.v., jf.  

 lovbekendtgørelse nr. 532 af 25. juni 1999, som ændret ved lov  

 nr. 263 af 12. april 2000, foretages følgende ændring:
 1. § 3, stk. 4, affattes således:
 »Stk. 4. Skoleundervisningen kan foregå på  

 institutioner godkendt efter lov om institutioner for erhvervsrettet  

 uddannelse, voksenuddannelsescentre, daghøjskoler, ungdomsskoler,  

 efterskoler, produktionsskoler, social- og sundhedsskoler og lignende  

 institutioner, der er godkendt i henhold til anden lovgivning.«.
 § 49. I lov nr. 487 af 31. maj 2000 om forberedende  

 voksenundervisning (FVU-loven) foretages følgende ændringer:
 1. § 7, stk. 1, nr. 1, affattes  

 således:
 »1)	institutioner godkendt efter lov om institutioner for  

 erhvervsrettet uddannelse,«.
 2. § 7, stk. 1, nr. 2, ophæves.
 Nr. 3-7 bliver herefter nr. 2-6.
 3. I § 8, stk. 1, ændres », erhvervsskoler  

 og arbejdsmarkedsuddannelsescentre« til: » og institutioner godkendt efter  

 lov om institutioner for erhvervsrettet uddannelse«.
 § 50. I lov om Arbejdsgivernes Elevrefusion, jf.  

 lovbekendtgørelse nr. 185 af 11. marts 2001, foretages følgende  

 ændringer:
 1. I § 22, stk. 1, 2. pkt., ændres  

 »erhvervsskolerne« til: »institutioner godkendt efter lov om institutioner  

 for erhvervsrettet uddannelse eller efter lov om Centre for  

 Videregående Uddannelse og andre selvejende institutioner for  

 videregående uddannelser m.v.«.
 2. I § 22, stk. 2, ændres »erhvervsskoler«  

 til: »institutioner godkendt efter lov om institutioner for erhvervsrettet  

 uddannelse eller efter lov om Centre for Videregående Uddannelse og  

 andre selvejende institutioner for videregående uddannelser m.v.«.
 3. I § 23 a, stk. 1, 2. pkt., ændres  

 »erhvervsskolerne« til: »institutioner godkendt efter lov om institutioner  

 for erhvervsrettet uddannelse eller efter lov om Centre for  

 Videregående Uddannelse og andre selvejende institutioner for  

 videregående uddannelser m.v.«.
 § 51. I lov om de erhvervsgymnasiale uddannelser til  

 højere handelseksamen og højere teknisk eksamen, jf.  

 lovbekendtgørelse nr. 174 af 16. marts 2001, foretages følgende  

 ændringer:
 1. I § 2, stk. 1, ændres »erhvervsskoler«  

 til: »institutioner godkendt efter lov om institutioner for erhvervsrettet  

 uddannelse«.
 2. I § 2, stk. 3, ændres »erhvervsskoler«  

 til: »institutioner godkendt efter lov om institutioner for erhvervsrettet  

 uddannelse«.
 3. I § 15, stk. 9, ændres »godkendt  

 erhvervsskole« til: »institution godkendt efter lov om institutioner for  

 erhvervsrettet uddannelse«.
Bemærkninger til lovforslaget Almindelige bemærkninger I.
Lovforslagets formål Dette lovforslag har til formål at etablere en  

 enstrenget institutionsstruktur for den erhvervsrettede grund-, efter- og  

 videreuddannelse, der i dag udbydes af AMU-centre og erhvervsskoler.  

 Erhvervsskolerne udgøres af handelsskoler, tekniske skoler,  

 landbrugsskoler samt skoler, der er resultatet af sammenlægninger af  

 handelsskoler, tekniske skoler og landbrugsskoler (kombinationsskoler).  

 Formålet er også at sikre regionalt forankrede  

 uddannelsesinstitutioner og at bevare lokale uddannelsessteder.
 Regeringens samlede mål for en mere  

 sammenhængende struktur for den erhvervsrettede voksen- og  

 efteruddannelse er:
 Fleksible, relevante og fagligt stærke uddannelser, der kan  

 imødekomme langsigtede uddannelsesbehov såvel som aktuelle behov  

 for målrettet, praksisnær kompetenceudvikling, og som spiller  

 sammen med deltagerens allerede erhvervede erfaringer og kompetencer.
 Fagligt og økonomisk bæredygtige og regionalt forankrede  

 uddannelsesinstitutioner.
 Øget overskuelighed og effektivitet i  

 voksenuddannelsessystemet.
 Et geografisk koordineret og fagligt forsvarligt udbud.
 Optimal udnyttelse af kapaciteten.
 Administrative besparelser.
Forudsætningen for at nå disse mål er  

 fælles rammebetingelser, herunder fælles institutionsregler og  

 fælles økonomistyringsprincipper   dvs. en enstrenget  

 institutionsstruktur med harmonisering af tilskudsvilkår.
Etablering af  

 den enstrengede institutionsstruktur er 2. fase i regeringens arbejde for at  

 nå de samlede mål på området.
Lovforslag nr.
L 78  

 (Folketinget 2001-02 (2. samling)), fremsat den 30. januar 2002, om  

 omlægning af den finansieringsmæssige styring af den  

 erhvervsrettede voksen- og efteruddannelse udgør 1. fase i arbejdet.  

 3. fase skal sikre en bedre sammenhæng mellem de erhvervsrettede  

 grund-, voksen- og efteruddannelser vedr. indhold, styring (herunder  

 rådgivningsstrukturen) og udbud.
Lovforslag herom forventes fremsat i  

 efteråret 2002.
 Uddannelsesinstitutionerne er i dag reguleret i  

 henholdsvis lov om arbejdsmarkedsuddannelsescentre (AMU-centerloven), jf.  

 lovbekendtgørelse nr. 613 af 26. juni 2000, og lov om erhvervsskoler  

 (erhvervsskoleloven), jf. lovbekendtgørelse nr. 962 af 26. oktober  

 2000, som senest ændret ved lov nr. 286 af 25. april 2001. Lovforslaget  

 indebærer en ophævelse af disse to institutionslove1)  med henblik på en ny fælles  

 institutionslov.
 Lovgrundlaget og den økonomiske styring af de to  

 institutionstyper er i dag på en række områder forskellige.  

 De mere grundlæggende forskelle findes primært på  

 tilskudsområdet, herunder blandt andet tilskudsbestemmelserne på  

 bygningsområdet.
En enstrenget institutionsstruktur forudsætter  

 mulighed for sammenlægning, spaltning og nedlæggelse af  

 institutioner, jf. afsnit II.
Den forudsætter, at der på de  

 områder, hvor der i dag er forskelle mellem AMU-centre og  

 erhvervsskoler, fremover skal være samme styringsgrundlag, dog med  

 hensyntagen til særlige behov i en overgangsperiode og med mulighed for  

 særlige grundtilskud begrundet i institutionens forhold.  

 Styringsgrundlaget omfatter blandt andet:
 Bestyrelsens sammensætning, herunder størrelse, samt  

 opgaver (med bl.a. fastlæggelse af et årligt program for  

 institutionens virksomhed samt ansvar for budget, regnskab og drift).
 Udbud af erhvervsrettet grund-, efter- og videreuddannelse.
 Økonomistyring (tilskud til undervisningsudgifter,  

 fællesudgifter, herunder grundtilskud, og bygningsudgifter).
 Regnskab og revision (af årsregnskab omfattende beretning,  

 resultatopgørelse, balance m.v.).
 Statistik, administrative systemer og oplysningsforpligtelser  

 (herunder overgang til fælles administrativt IT-system).
 Indkvarteringsordninger, herunder finansieringen heraf (i form af  

 grundtilskud og aktivitetsafhængigt tilskud).
 Institutionernes status i forhold til forvaltningsloven (i forhold  

 til inhabilitet og tavshedspligt m.v.).
Intentionerne med lovforslaget understøttes af og  

 suppleres med en bredere analyse af den nuværende institutions- og  

 udbudsstruktur samt en nærmere undersøgelse af de  

 økonomiske og administrative forhold som grundlag for beslutninger om  

 den fremtidige institutionsstruktur.
Det indgår som en del af analysen,  

 hvordan de nuværende AMU-centres administrative system Ambrosius kan  

 erstattes af det fællesadministrative system EASY, der i dag anvendes  

 på de øvrige uddannelsesinstitutioner, der vil blive omfattet af  

 denne lov.
II.
Lovforslagets indhold og den fremtidige institutionsstruktur Den fælles betegnelse og aktivitetsområde for  

 institutionerne Fællesbetegnelsen for AMU-centre og erhvervsskoler  

 er institutioner for erhvervsrettet uddannelse.
Institutionerne kan fortsat  

 opretholde deres nuværende navne, herunder »AMU-center«, »Teknisk  

 Skole«, »Handelsskole« og »Landbrugsskole« m.v., som ikke alle har  

 været betegnelser i henhold til lovgivningen.
Institutionerne vil  

 fortsat kunne tilpasse deres navne til den aktuelle udbudsprofil.  

 Harmoniseringen af institutionslovgivningen er ikke baseret på, at  

 sådanne betegnelser bortfalder.
 Samlet giver den nye fællesbetegnelse  

 institutionerne mulighed for at profilere sig dels ud fra deres historisk,  

 faglige og pædagogisk betingede identitet som enten AMU-center eller  

 erhvervsskole, dels ud fra det nye sæt af fælles  

 grundbetingelser.
 Institutionerne er karakteriseret ved at kunne godkendes  

 til at udbyde uddannelser inden for det samlede erhvervsrettede grund-,  

 efter- og videreuddannelsesområde bestående af uddannelser inden  

 for arbejdsmarkedsuddannelserne (AMU), erhvervsuddannelserne (EUD), de  

 erhvervsgymnasiale uddannelser (Hhx/Htx), korte videregående  

 uddannelser (KVU), videreuddannelsessystemet for voksne (VfV) og åben  

 uddannelse (ÅU). Institutionerne kan endvidere i særlige  

 tilfælde godkendes til at udbyde uddannelse på mellemlangt  

 videregående uddannelsesniveau (MVU). Den konkrete sammensætning  

 af udbuddet sker efter godkendelse fra Undervisningsministeriet til at udbyde  

 bestemte uddannelser efter lovgivningen om disse.
Udvikling af institutionsstrukturen Lovforslaget er en nødvendig, men ikke  

 tilstrækkelig betingelse for ændring af institutionsstrukturen  

 på tværs af de hidtidige institutionsformer.
Det  

 forudsættes, at der må være tale om et samspil mellem  

 overordnet styring og decentral kompetence i beslutningsprocessen.  

 Væsentlige elementer i den overordnede styring vil være klare  

 udmeldinger om den politisk tilsigtede strukturudvikling og de incitamenter  

 og indgreb, som kan anvendes til at fremme den tilsigtede  

 strukturudvikling.
En afgørende beføjelse i forhold til de  

 nævnte incitamenter og indgreb er undervisningsministerens mulighed for  

 at træffe beslutning om, hvorvidt der er behov for en institution for  

 erhvervsrettet uddannelse.
Heri må naturligvis indgå behovet for  

 institutionen lokalt og regionalt samt eventuelt på landsplan.  

 Institutionens vilje til at indgå i et større  

 institutionsfællesskab, hvis ministeren finder det  

 påkrævet, er et element i behovsvurderingen.
 Samtidig er det bestyrelserne ved de enkelte selvejende  

 institutioner, der ifølge lovgivningen har beføjelser til at  

 træffe beslutning om sammenlægning med andre institutioner eller  

 spaltning af institutionen, f.eks. ved udskillelse af en lokal afdeling med  

 henblik på, at denne skal indgå i en anden institution.
Der må derfor være tale om en dialogbaseret  

 proces, hvor ministerens beføjelser i forhold til økonomiske og  

 faglige incitamenter og indgreb må spille sammen med lokale  

 beslutninger ved tilvejebringelse af en hensigtsmæssig  

 institutionsstruktur.
Det er nødvendigt, at det fra politisk side  

 lægges klart frem, hvilke institutionsdannelser og -omdannelser som  

 prioriteres.
De væsentligste økonomiske incitamenter i  

 forbindelse med etablering af en enstrenget institutionsstruktur vil  

 være grundtilskud til institutionerne kombineret med taxametertilskud.  

 Grundtilskud har primært til formål at opretholde små  

 institutioner og er derfor strukturbevarende og resulterer i høje  

 enhedsomkostninger ved små institutioner.
Det er derfor hensigten,  

 at:
 Grundtilskud omlægges således, at grundtilskud ikke  

 knyttes til den enkelte institution, men til de lokale uddannelsessteder, som  

 institutionen opretholder.
Grundtilskud nedsættes mod takstforhøjelse, f.eks. ved  

 de nuværende landbrugsskoler.
Hermed vil stordriftsfordelene blive mere  

 synlige ved den enkelte institution.
 Grundtilskudsreglerne skal favorisere de ønskede  

 strukturændringer gennem fuld eller delvis bevarelse eller  

 kapitalisering af de enkelte institutioners grundtilskud fra før en  

 sammenlægning.
 Undervisningsministeren vil have en række andre  

 beføjelser af økonomisk karakter i den aktuelle  

 situation:
For institutioner med gæld/likviditetsproblemer kan ydelse af  

 lån og tilbagebetalingsbetingelser knyttes sammen med de muligheder,  

 der er for at forbedre økonomien ved samdrift og nyt  

 institutionsfællesskab.
Modsat må institutioner med sund  

 økonomi ikke pålægges særlige  

 gældsforpligtelser, der er opstået før  

 institutionsfællesskabet.
Eftergivelse af lån fra staten kan  

 være en mulighed i sammenhæng med sammenlægning eller  

 spaltning.
 Anvendelse af overgangsordninger i forbindelse med overgang til  

 bygningstaxameter kan afpasses efter mulighederne for hurtigt at opnå  

 samkøringsfordele på lokalesiden i et  

 institutionsfællesskab, hvor også muligheder for afhændelse  

 af bygninger kan indgå.
 Der vil kunne ydes tilskud til initiale investeringer ved  

 sammenlægninger/spaltninger (udgifter til advokat, revisor m.v.) og til  

 samdriftsinvesteringer.
Den nuværende institutionsstruktur Den nuværende struktur er baseret på, at hver  

 af de fire traditionelle skoleformer, som nu vil blive omfattet af loven  

 handelsskoler, tekniske skoler, landbrugsskoler og AMU-centre - oprindeligt  

 er etableret som enkeltstående institutioner, typisk med flere  

 forskellige institutioner i samme by.
Landbrugsskolerne er dog typisk  

 etableret i landdistrikter.
Hver for sig har skoleformerne også  

 landsdækkende karakter, dvs. at hele landet er dækket af  

 erhvervsskoler og AMU-centre, men typisk således at  

 institutionsstørrelse og uddannelsesbredde varierer med  

 bystørrelse.
Der er meget store institutioner i de fire  

 universitetsbyer, mellemstore institutioner i mellemstore byer og små  

 institutioner i mindre byer.
 I de senere år har denne institutionsstruktur  

 været i opbrud:
 En række tekniske skoler har lagt sig sammen indbyrdes til  

 institutioner med uddannelsessteder i flere byer inden for en region.
 AMU-centre har lagt sig sammen indbyrdes til centre med afdelinger i  

 flere byer i store regioner.
 Tekniske skoler og handelsskoler (i enkelte tilfælde også  

 med en landbrugsskole og et AMU-center) har lagt sig sammen til  

 kombinationsskoler i én, eventuelt to byer.
Institutionsstrukturen i fremtiden Institutionsstrukturen i fremtiden vil også skulle  

 opfylde krav om bevarelse af lokale uddannelsesmiljøer af hensyn til  

 unge og voksne, der har krav på tilgængelige uddannelser i  

 nærmiljøet.
Desuden skal institutionsstrukturen sikre brede  

 uddannelsesmiljøer i alle regioner med valgmuligheder for unge og  

 voksne og med institutioner, der kan bære et selvstændigt  

 decentralt ansvar for uddannelsesudbud og  udvikling samt pædagogisk  

 udvikling.
Samtidig skal strukturen kunne bære høje  

 effektiviseringskrav gennem udnyttelse af samkøringsfordele -  

 administrativt, bygningsmæssigt, udstyrsmæssigt,  

 opgavefordelingsmæssigt og uddannelsesmæssigt.
Institutioner med  

 en alsidig profil er økonomisk robuste i forhold til ændringer i  

 indtægtsgrundlaget sammenlignet med institutioner med en smal  

 profil.
Endelig vil institutionsstrukturen kunne  

 understøtte synergifordele miljømæssigt, fagligt og i den  

 eksterne profilering.
Sådanne synergifordele kan opnås  

 horisontalt   mellem tekniske erhvervsuddannelser indbyrdes, mellem jord- og  

 landbrugsfaglige uddannelser, mellem de gymnasiale uddannelser indbyrdes og  

 inden for bredere KVU-miljøer og voksenuddannelsesmiljøer.
De  

 kan dog også opnås vertikalt   gennem opstigning fra  

 ungdomsuddannelse til videregående uddannelse og i sammenhængen  

 mellem grund-, efter- og videreuddannelse.
Samlet vil disse fordele kunne føre til forskellige  

 strukturløsninger, men de vil tilsammen pege i retning af  

 større og fagligt bredere institutioner.
Der vil imidlertid være  

 grænser for de fordele, der kan opnås ved stadig større  

 institutionsdannelser.
Små institutioner er dyre i omkostninger pr.  

 årselev, mens mellemstore institutioner klarer sig økonomisk set  

 lige så godt som store institutioner.
Institutioner med flere  

 uddannelsessteder kan være en god form set i relation til dækning  

 af de regionale uddannelsesbehov.
Men hvis transportafstande bliver for store  

 og den regionale samhørighed for lav, forsvinder fordelene.
 Hovedpræmisserne for den enstrengede  

 institutionsstruktur kan være følgende:
 De største samkøringsfordele vil kunne opnås  

 mellem tekniske skoler og AMU-centre lokalt.
 Der vil kunne opnås væsentlige økonomiske fordele  

 og bedre dækning af en regions uddannelsesbehov ved samdrift af flere  

 mindre og mellemstore uddannelsessteder inden for de samme  

 uddannelsesområder i en region.
 Der vil kunne opnås visse økonomiske fordele og  

 væsentlige miljømæssige og faglige synergieffekter ved  

 lokal og regional samdrift af forskellige uddannelser (eksempelvis gymnasiale  

 uddannelser og KVU).
 Ved institutionsstrukturomlægningerne prioriteres  

 først og fremmest:
 Tekniske skoler og AMU-centre/AMU-centerafdelinger i samme by  

 indgår i institutionsfællesskab.
 Herefter prioriteres i nedenstående  

 rækkefølge:
 Institutionsfællesskab mellem tekniske skoler/AMU-centre i  

 forskellige byer inden for samme region.
 Institutionsfællesskab mellem handelsskoler i forskellige byer  

 inden for samme region.
 Institutionsfællesskab bymæssigt og regionalt mellem  

 forskellige skoleformer.
Når de forskellige skoleformer indgår i  

 institutionsdannelser, kan der opstå problemer i forbindelse med  

 fortsat at fastholde den enkelte skoleforms profilering inden for  

 fællesskabet.
Der må lægges vægt på, at  

 profileringen af de forskellige uddannelsesområder fastholdes, herunder  

 den meget arbejdsmarkedsrettede profilering inden for AMU og profileringen af  

 landmandsuddannelsen rettet mod selvstændig landbrugsdrift.
Hverken erhvervsskolerne eller AMU-centrene vil typisk  

 leve op til disse prioriteringer, primært fordi de nye  

 institutionsdannelser i erhvervsskolesektoren og blandt AMU-centrene er  

 foregået i adskilte processer, og fordi det for handelsskolerne har  

 været økonomisk ufordelagtigt at indgå i  

 institutionsfællesskab med hinanden.
Flere nuværende  

 institutionsfællesskaber blandt AMU-centrene har endvidere en  

 geografisk udstrækning, der ville føre til  

 »mammutinstitutioner«, hvis de tekniske skoler inden for samme geografiske  

 område skulle indgå i institutionsfællesskab indbyrdes og  

 med AMU-centrene.
 Det vil ikke være alle uddannelsespolitiske hensyn,  

 som forskellige institutionsomlægninger kan eller skal tilgodese.  

 F.eks. kan særlige hensyn til uddannelserne på det  

 videregående niveau (KVU og VVU) ikke i sig selv være styrende  

 for strukturændringer.
 De nuværende erhvervsskoler er hovedudbydere af KVU,  

 men generelt udgør KVU en begrænset del af de nuværende  

 erhvervsskolers aktivitet, og VVU, som er voksenuddannelse på  

 KVU-niveau, er en helt ny uddannelsesgruppe under udvikling, som  

 første gang skal udbydes fra sommeren 2002.
 I dét lys er det vurderet, at samarbejdsformen er  

 den rigtige måde at understøtte den regionale faglige og  

 kvalitative udvikling af de videregående uddannelsesmiljøer.
Undervisningsministeriet understøtter derfor  

 økonomisk regionalt samarbejde i form af erhvervsakademier, som dannes  

 af uddannelsesinstitutioner, der udbyder henholdsvis merkantile, tekniske og  

 informationsteknologiske KVU.
Der er i dag etableret 16 sådanne  

 regionale erhvervsakademisamarbejder over hele landet.
Det er ikke  

 målet, at disse regionale erhvervsakademisamarbejder skal resultere i  

 institutionssammenlægninger, men de valg af samarbejdspartnere, der har  

 fundet sted i erhvervsakademierne, kan i en række tilfælde  

 indikere, inden for hvilke regioner henholdsvis tekniske skoler og  

 handelsskoler eventuelt vil finde partnere.
 Strukturændringer ud fra de beskrevne prioriteringer  

 vil derimod direkte føre til, at flere AMU-centre skal spaltes i  

 lokale afdelinger, der kan indgå i institutionsfællesskab med en  

 teknisk skole i en by eller flere tekniske skoler i en region.
Landbrugsskolerne har særlige  

 strukturtilpasningsproblemer på grund af et langvarigt fald i tilgangen  

 og et stort antal små institutioner.
En strukturtilpasning, hvor flere  

 små institutioner lukker, er en mulighed.
En anden mulighed kan  

 være at samle jord- og landbrugsfaglige miljøer fra tekniske  

 skoler og AMU-centre i landbrugsskoleregi.
Handelsskolesektoren er præget af skoler med vidt  

 forskellig størrelse, herunder mange mindre og små byskoler og  

 to små handelskostskoler.
Her vil der kunne være fordel ved  

 institutionsfællesskab med flere uddannelsessteder inden for en region  

 svarende til den strukturudvikling, som er i gang mellem tekniske skoler  

 indbyrdes.
Inden for de tekniske skoler findes ud over institutioner,  

 der opfylder kravene som lokal- og regionalskoler, flere mellemstore  

 brancheskoler og enkelte mindre fagskoler.
Fagskolerne har en  

 størrelse, der ligesom landbrugsskolerne fører til høje  

 enhedsomkostninger, mens brancheskolerne er gjort økonomisk  

 bæredygtige, blandt andet ved et bredere uddannelsesudbud.
Da  

 såvel brancheprofiler som særlige fagprofiler også kan  

 fastholdes og videreudvikles inden for skoler med en bredere  

 uddannelsesprofil, bør der også for disse institutioner sigtes  

 på større institutionsfællesskaber   med mindre  

 størrelsesforhold taler imod sammenlægning.
Også AMU-centrene har forskellige faglige profiler,  

 herunder i enkelte tilfælde meget brancheorienterede profiler   f.eks.  

 Landtransportskolen.
Der er dog heller ikke her særlige forhold, der  

 taler imod, at der vil være såvel faglige som økonomiske  

 fordele ved samkøring på relevante områder i større  

 institutionsfællesskaber.
Størrelsesmæssigt er der såvel inden  

 for handelsskolesektoren som inden for de tekniske skoler i de fire store  

 uddannelsesbyer institutioner, der er så store, at relevante  

 stordriftsfordele er opnået.
Her har størrelsen og  

 kompleksiteten endda i enkelte tilfælde frembudt risici i forhold til  

 kravene til intern økonomistyring ved en stor og kompleks institution.  

 I disse tilfælde kan størrelsesforholdene tale mod vækst  

 gennem sammenlægninger.
I strukturovervejelserne indgår også de  

 nuværende institutionstypers særlige uddannelsesudbudsprofiler,  

 hvor AMU-centre, tekniske skoler, handelsskoler og landbrugsskoler i dag  

 typisk har meget forskelligartede profiler.
AMU-centrene er således  

 primært karakteriserede ved at udbyde efteruddannelse til voksne og har  

 dermed opbygget en særlig voksenpædagogisk kompetence med et  

 uddannelsesudbud målrettet mod arbejdsmarkedet behov, mens  

 handelsskolerne og de tekniske skoler primært har koncentreret sig om  

 henholdsvis merkantile og tekniske grunduddannelser til og med niveauet for  

 KVU suppleret af efter- og videreuddannelse i relation hertil.  

 Landbrugsskolerne har først og fremmest været eneudbydere af  

 landbrugsuddannelser, herunder grunduddannelsen til faglært landmand og  

 overbygningsuddannelser.
Økonomistyring Som led i decentraliseringen på  

 Undervisningsministeriets område er der siden begyndelsen af 1990 erne  

 på blandt andet erhvervsskoleområdet indført  

 aktivitetsafhængige tilskud taxametertilskud   baseret på takster  

 fastsat på finansloven.
Tilskuddene udbetales som et bloktilskud, som  

 institutionerne frit kan disponere over inden for deres formål.
 Finansieringsformen har ud over den centrale politiske  

 prioritering, som takstfastsættelsen giver mulighed for, givet  

 institutionerne et øget økonomisk incitament til at optimere  

 den samlede ressourceanvendelse, herunder tilpasse udgifter og kapacitet i  

 forhold til indtægter og aktivitet.
Taxameterstyringen er baseret på principper om  

 decentralisering og selvforvaltning og giver institutionerne større  

 råderum og frihedsgrader i opgaveløsningen.
Tilsvarende  

 indebærer taxameterstyringen et større ansvar for realiseringen  

 af de politisk fastsatte mål i forhold til de økonomiske og  

 lovgivningsmæssige rammer.
Taxametersystemet som bevillingsmodel og den  

 regulering af institutionerne, der sker via selvejelovgivningen,  

 forudsætter imidlertid anvendelse af supplerende styringsredskaber, der  

 kan sikre et højt fagligt og pædagogisk niveau.
Herunder kan  

 nævnes kvalitetssikring, tilsyn m.v.
 En harmonisering af tilskudsbestemmelserne for  

 institutionerne for erhvervsrettet uddannelse omfatter vilkårene  

 for:
 Fællesudgiftstaxameter.
Grundtilskud.
En enstrenget institutionsstruktur forudsætter,  

 at vilkårene for udbetaling af grundtilskud harmoniseres.
Reglerne for  

 udbetaling af grundtilskud skal tage højde for og tilgodese de  

 overordnede ønsker om en hensigtsmæssig regional, fagligt og  

 økonomisk bæredygtig institutionsstruktur, jf. oven for under  

»Udvikling af institutionsstrukturen«.
 Tilskud til kostafdelinger (hidtil benævnt henholdsvis  

 kostskoler ved AMU-centre, kostafdelinger ved landbrugsskoler samt skolehjem  

 ved øvrige erhvervsskoler).
Bygningsfinansiering.
Overgang til taxameterstyring har til  

 formål, at bygningsansvaret og investeringsstyringen i videst mulig  

 omfang decentraliseres til den enkelte institution.
Institutionen får  

 herefter det fulde ansvar med beslutningskompetence for al vedligeholdelse,  

 reinvestering og nyinvestering samt indgåelse og administration af  

 lejemål og realkreditbelåning.
Decentraliseringen har til  

 formål at sikre økonomisering med såvel arealforbrug som  

 kapitaludgifter (renter og husleje). En harmonisering af  

 tilskudsvilkårene indebærer, at de nuværende AMU-centre  

 overgår til aktivitetsafhængig bygningsfinansiering pr. 1. januar  

 2003. Overgang til bygningstaxameterordningen forudsætter under alle  

 omstændigheder, at AMU-centre, der i dag har høje  

 kapitaludgifter, får en overgangsordning til at klare disse  

 forpligtelser, jf. forslagets § 40, stk. 2 og 3. I udgangspunktet  

 er omlægningen udgiftsneutral, idet bevillinger, der hidtil har  

 været fastsat til formålet, vil udgøre den samlede  

 tilskudsramme.
Taksterne bør over en længere årrække  

 kunne dække reinvesteringen i sektoren.
Forslaget indebærer, at de dispositionsfriheder, der er tillagt  

 erhvervsskolesektoren med Akt 426 af 25. august 1994 i forhold til  

 Finansministeriets Budgetvejledning, fortsætter og udvides til  

 også at omfatte de nuværende AMU-centre.
Dispositionsfrihederne  

 betyder blandt andet, at institutionerne uden forelæggelse for  

 Folketingets Finansudvalg og uden godkendelse i Undervisningsministeriet kan  

 foretage bygningsmæssige dispositioner, der tjener til varetagelse af  

 institutionens formål, herunder køb og salg af fast ejendom, om-  

 og tilbygninger, renoveringsarbejder, optagelse og omlægning af  

 lån sikret med pant i institutionens faste ejendom samt indgåelse  

 og opsigelse af lejemål.
Lejemål med uopsigelighed ud over 10  

 år skal dog forelægges Finansudvalget og kan kun indgås med  

 tilslutning fra dette.
 Efter forslaget vil AMU-centrene - ligesom  

 erhvervsskolerne i dag   med virkning fra den 1. januar 2003 få  

 udbetalt alle tilskud til deres egne bankforbindelser, i modsætning til  

 hidtil, hvor AMU-centrene har trækningsret i Nationalbanken inden for  

 rammer, der afhænger af de tilskud, som optjenes af centrene.
III.
Hørte myndigheder m.v.
 Et lovudkast har været sendt til høring hos  

 berørte myndigheder, organisationer m.fl.: Rigsrevisionen, Bestyrelsen  

 for Arbejdsmarkedets UddannelsesFinansiering, Erhvervsuddannelsesrådet,  

 Landbrugsuddannelsesrådet, Erhvervsakademirådet, Rådet for  

 Mellemlange Videregående Uddannelser, Rådet for de  

 grundlæggende Social- og Sundhedsuddannelser, Uddannelsesrådet  

 for arbejdsmarkedsuddannelserne, Voksenuddannelsesrådet, Hhx- og  

 Htx-udvalgene, Foreningen af Skoleledere ved de tekniske skoler,  

 Handelsskolernes Forstander- og Inspektørforening, Foreningen af  

 Forstandere ved AMU-centre, Handelsskolernes Bestyrelsesforening, Teknisk  

 Skoleforening, AMU-Sammenslutningen og Foreningen for Danske Landbrugsskoler.  

 Udkastet har desuden ad elektronisk vej været sendt til offentlig  

 høring på www.uvm.dk.
Økonomiske konsekvenser for stat, kommuner og  

 amtskommuner Lovforslaget forudsættes at være  

 udgiftsneutralt for stat, kommuner og amtskommuner.
Administrative konsekvenser for stat, kommuner og  

 amtskommuner Lovforslaget giver rammer for en institutionsstruktur for  

 erhvervsskoler og AMU-centre, der forventes at indebære en øget  

 anvendelse af institutionssammenlægninger og  spaltninger, som på  

 sigt vil medføre forenklinger i de administrative procedurer, herunder  

 udbetaling af tilskud, regnskab, revision samt indberetning af  

 aktivitetsoplysninger m.v.
Økonomiske konsekvenser for erhvervslivet Lovforslaget vurderes ikke at have økonomiske  

 konsekvenser for erhvervslivet.
Administrative konsekvenser for erhvervslivet Lovforslaget vurderes ikke at have administrative  

 konsekvenser for erhvervslivet.
Miljømæssige konsekvenser Lovforslaget har ingen konsekvenser for  

 miljøet.
Administrative konsekvenser for borgerne Lovforslaget har ingen administrative konsekvenser for  

 borgerne.
Lovforslagets forhold til EU-retten Lovforslaget indeholder ikke EU-retlige aspekter Lovovervågning Lov om institutioner for erhvervsrettet uddannelse vil  

 blive omfattet af lovovervågningen.
Som led i denne overvågning  

 vil Undervisningsministeriet senest tre år efter lovens  

 ikrafttræden gennemføre en undersøgelse med det  

 formål at vurdere, om loven har haft den tilsigtede virkning.  

 Resultatet af undersøgelsen vil senest i 2005 blive sendt til  

 Folketingets Uddannelsesudvalg.
Samlet vurdering af lovforslagets  

 konsekvenser Positive konsekvenser/mindreudgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner På sigt forventes administrative forenklinger ved en enstrenget  

 institutionsstruktur Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til de enkelte  

 bestemmelser Til § 1 Til stk. 1 Der henvises til de almindelige bemærkninger.
I forbindelse med regeringens samlede mål for en  

 mere sammenhængende struktur for den erhvervsrettede voksen- og  

 efteruddannelse etableres der med forslaget en enstrenget  

 institutionsstruktur for de uddannelsesinstitutioner, der hidtil har  

 været de primære varetagere af disse opgaver, dvs. erhvervsskoler  

 og AMU-centre.
Erhvervsskolerne udgøres af handelsskoler, tekniske  

 skoler, landbrugsskoler samt skoler, der er resultatet af  

 sammenlægninger af handelsskoler, tekniske skoler, landbrugsskoler og  

 AMU-centre (kombinationsskoler). Institutionerne vil med dette forslag i  

 fremtiden være omfattet af samme lov og vil alle have den samme adgang  

 til at udbyde erhvervsrettet grund, efter- og videreuddannelse til og med  

 niveauet for korte videregående uddannelser (KVU) og i særlige  

 tilfælde mellemlange videregående uddannelser (MVU). Godkendelse  

 til konkret udbud gives efter lovgivningen om uddannelserne.
Institutionerne er selvejende med vedtægter godkendt  

 af undervisningsministeren.
Institutionerne kan   jf. bemærkningerne  

 til forslagets § 2 - under hensyn til den udbudsprofil, som  

 følger af institutionernes konkrete udbud, vælge f.eks.  

 betegnelsen handelsskole, teknisk skole, erhvervsuddannelsescenter,  

 AMU-center eller Træningsskolen for unge (TAMU). Under hensyn til TAMU  

 s særlige opgaver og institutionsforhold vil institutionen, herunder  

 dens placering i institutionsstrukturen, indgå i de fortsatte  

 overvejelser i fase 3.
 Også andre selvejende uddannelsesinstitutioner eller  

 dele heraf vil kunne inddrages under denne lovs bestemmelser og  

 godkendes som institutioner for erhvervsrettet uddannelse, jf. også  

 bemærkningerne til forslagets § 4 om sammenlægning.
 Institutionerne kan godkendes til at udbyde uddannelser,  

 der tilgodeser uddannelsespolitiske og/eller arbejdsmarkedspolitiske  

 formål, inden for:
 Erhvervsuddannelser (EUD), herunder erhvervsuddannelse for voksne  

 (VEUD).
 Landbrugsuddannelser.
 Enkeltfag og deltidsuddannelser efter lov om åben uddannelse  

 (ÅU).
 Arbejdsmarkedsuddannelser (AMU).
 Erhvervsgymnasiale uddannelser (Htx og Hhx).
 KVU.
 Videregående voksenuddannelser (VVU).
 Fodterapeutuddannelsen.
Der kan også i særlige tilfælde gives  

 godkendelse til udbud af uddannelse efter lov om mellemlange  

 videregående uddannelser.
I dag kan  

 bygningskonstruktøruddannelsen godkendes til udbud.
Der kan også  

 være særlige tilfælde, hvor en institution efter denne lov  

 godkendes til udbud af diplomuddannelse under åben uddannelse Endvidere vil institutionerne have adgang til at udarbejde  

 uddannelsesplaner som led i grunduddannelse for voksne (GVU) og  

 kompetencevurdering i tilknytning hertil.
Der kan også tilbydes  

 individuel kompetenceafklaring på AMU.
Endelig kan der være tale  

 om udviklings- og forsøgsvirksomhed.
 Institutionerne vil også efter aftale med kommunerne  

 kunne udbyde erhvervsgrunduddannelse (EGU) og efter aftale med amterne kunne  

 udbyde forberedende voksenundervisning (FVU) m.v.
 Herudover vil institutionerne kunne gennemføre  

 aktiviteter i tilknytning til uddannelserne, blandt andet som  

 indtægtsdækket virksomhed.
Til stk. 2 Reguleringen af uddannelserne ved institutionerne samt  

 forhold i tilknytning hertil vil i de altovervejende tilfælde  

 være reguleret i lovgivningen om uddannelser - som f.eks.  

 erhvervsuddannelsesloven og AMU-loven - samt i regler fastsat med hjemmel i  

 disse.
Bestemmelsen indeholder adgang til at fastsætte nærmere  

 regler om uddannelser m.v. i de tilfælde, hvor der ikke er anden  

 lovgivning.
 Regler om klage over afgørelser til ministeren kan  

 fastsættes med hjemmel i forslagets § 38.
Til stk. 3 Forslaget blev oprindelig indsat i lov om erhvervsskoler  

 (erhvervsskoleloven), for at skolerne skulle kunne bidrage med kurser og  

 uddannelser, der kan anvendes som led i aktivering af unge ledige  

 kontanthjælpsmodtagere og dagpengeberettigede.
Bestemmelsen  

 indebærer, at det i forbindelse med eventuel fastsættelse af  

 regler om sådanne og tilsvarende uddannelsesaktiviteter vil kunne  

 bestemmes, at der ikke kan ydes støtte til deltagerne efter reglerne i  

 lov om statens uddannelsesstøtte.
Til § 2 Til stk. 1 Vilkår for godkendelse som institution for  

 erhvervsrettet uddannelse kan   ud over det grundlæggende  

 behovskriterium - f.eks. være lokale- og udstyrskrav, forsvarlige  

 årsprogrammer og undervisningsplaner og kvalificerede  

 lærerkræfter, samt at institutionen er organiseret på et  

 betryggende økonomisk grundlag.
 Alle institutioner, der på tidspunktet for lovens  

 ikrafttræden er godkendt i henhold til enten erhvervsskoleloven eller  

 lov om arbejdsmarkedsuddannelsescentre (AMU-centerloven), er automatisk  

 godkendt efter lov om institutioner for erhvervsrettet uddannelse, jf.  

 lovforslagets § 40, stk. 1.
 Undervisningsministeriet vil forud for godkendelse af nye  

 institutioner efter loven kunne indhente udtalelse fra  

 Erhvervsuddannelsesrådet, fra Uddannelsesrådet for  

 arbejdsmarkedsuddannelserne og/eller fra Landbrugsuddannelsesrådet med  

 henblik på en vurdering af institutionens faglige bæredygtighed i  

 forhold til den landsdækkende institutionsstruktur.
Til stk. 2 Der henvises til de almindelige bemærkninger under  

 afsnit II, »Udvikling af institutionsstrukturen«.
Bestemmelsen skal være med til at sikre, at der til  

 stadighed er en hensigtsmæssig, landsdækkende og regional  

 institutionsstruktur inden for den erhvervsrettede grund-, efter- og  

 videreuddannelse, herunder at institutionerne har en tilstrækkelig  

 aktivitet, der dækker de relevante uddannelsesbehov.
Det er et led heri  

 at sikre, at institutioner, der ikke er eller ikke forventes at kunne blive  

 økonomisk bæredygtige, får tilbagekaldt godkendelsen og  

 dermed ikke længere kan modtage tilskud fra staten.
Som led i målet om en enstrenget  

 institutionsstruktur, der skal medvirke til at sikre både fagligt,  

 pædagogisk og økonomisk bæredygtige og regionalt  

 forankrede institutioner, der sikrer et landsdækkende og regionalt  

 udbud af grund-, efter- og videreuddannelse, vil der blive behov for  

 sammenlægning og spaltning af institutioner.
Det vil i den  

 sammenhæng kunne komme på tale at tilbagekalde godkendelser af  

 institutioner, der ikke indgår i hensigtsmæssige  

 sammenlægninger eller spaltninger, hvis der ikke længere er behov  

 for disse institutioner som led i en landsomfattende og regional  

 planlægning.
 Med tilbagekaldelse af institutionens godkendelse  

 ophører de økonomiske tilskud, herunder det  

 ikke-aktivitetsafhængige grundtilskud, og institutionen vil ikke kunne  

 opfylde opgaverne i henhold til vedtægten.
Til stk. 4 Institutionernes vedtægter skal udformes med respekt  

 af gældende love og regler og skal som hidtil indeholde regler blandt  

 andet om bestyrelsens sammensætning, virke og opgaver, regler om  

 regnskab og tegningsret, regler om lederens opgaver samt fremgangsmåden  

 ved institutionens nedlæggelse, jf. også bemærkningerne til  

 § 7, stk. 1. Undervisningsministeriet kan stille krav til  

 vedtægtens indhold i forbindelse med godkendelsen af denne og vil  

 udarbejde en vejledende standardvedtægt for institutioner for  

 erhvervsrettet uddannelse, som kan danne udgangspunkt for ministeriets  

 godkendelse af den enkelte institutions vedtægt.
 Nuværende AMU-centre og erhvervsskoler, der er  

 godkendt efter den nye lov ved dennes ikrafttræden, jf. oven for ad  

 stk. 1, skal senest den 1. januar 2004 have indsendt nye  

 vedtægter, der lever op til de nye krav, med henblik på  

 ministeriets godkendelse.
Institutionen kan, som nævnt oven for ad forslagets  

 § 1, videreføre betegnelsen som f.eks. handelsskole, AMU-center,  

 erhvervsuddannelsescenter eller andet, hvis det ønskes, og herunder  

 anvende denne i sin markedsføring.
En særlig  

 institutionsbetegnelse skal fremgå af vedtægten, typisk som en  

 del af institutionens navn.
Ministeriet vil i forbindelse med  

 navnegodkendelser lægge vægt på navnets  

 informationsværdi, herunder at dette ikke er vildledende, når der  

 henses til institutionens konkrete udbudsprofil.
Vedtægterne vil skulle indeholde bestemmelser om  

 fremgangsmåden ved udpegning af nye medlemmer til bestyrelsen, hvis der  

 i udpegningsperioden opstår inhabilitet for et eller flere  

 bestyrelsesmedlemmer, jf. herved lovforslagets § 5, stk. 3 og 4.  

 Hvis der i udpegningsperioden opstår generel inhabilitet for et  

 bestyrelsesmedlem, kan vedkommende ikke længere være medlem af  

 bestyrelsen og må udtræde.
Nyudpegning gennemføres  

 hurtigst muligt.
Til § 3 Bestemmelsen er en videreførelse af de  

 gældende regler om formueopgørelse og anvendelse af formuen ved  

 erhvervsskolers og AMU-centres ophør.
Tilsvarende bestemmelser blev  

 med lov nr. 281 af 2. maj 1990 indsat i erhvervsskoleloven og med lov nr. 421  

 af 30. juni 1993 indsat i den første AMU-centerlov.
Baggrunden herfor  

 var, at staten med tilskud til drift og ved lån i høj grad havde  

 medvirket til at opbygge de selvejende institutioner, og at det i forbindelse  

 med, at ophør af institutioner kunne blive en realitet, blev fundet  

 nødvendigt at indføre regler om restformuens anvendelse til  

 undervisnings- og uddannelsesformål bortset fra nettoformuen opgjort i  

 forbindelse med indførelse af de nye regler og bortset fra gaver.
Det sikres således efter forslaget, at nedlagte  

 institutioners formue efter undervisningsministerens afgørelse som  

 hidtil anvendes til undervisnings- og uddannelsesformål.
 AMU-centerlovens bestemmelse om tilslutning fra  

 Folketingets Finansudvalg til anvendelse af nettoformuen er ikke  

 videreført i forslaget, da inddragelse af Finansudvalget automatisk  

 vil ske, hvis der opstår spørgsmål om anvendelse inden for  

 uddannelsesområder, der ikke er omfattet af lovens  

 dækningsområde.
 Landbrugsskolerne blev først omfattet af  

 erhvervsskoleloven pr. 1. januar 1992, hvorfor formueopgørelsen i  

 disse institutioners vedtægter er sket pr. denne dato.
Til § 4 Bestemmelsen viderefører de gældende regler i  

 erhvervsskoleloven, jf. dennes § 3 a (som ændret ved lov nr. 246  

 af 6. april 2001), og de gældende regler i AMU-centerloven, jf. dennes  

 § 2, stk. 2-4. Der henvises til bemærkningerne til lovforslag  

 nr.
L 178 (Folketinget 1999-2000), lovforslag nr.
L 259 (Folketinget  

 1999-2000) og lovforslag nr.
L 142 (Folketinget 2000-01).
Til stk. 1 Bestemmelsen indebærer, at undervisningsministeren  

 efter indstilling fra bestyrelserne kan tillade, at selvejende  

 uddannelsesinstitutioner   herunder institutioner godkendt efter loven, men  

 eventuelt også institutioner godkendt efter anden lovgivning under  

 Undervisningsministeriet - sammenlægges til en (ny) institution for  

 erhvervsrettet uddannelse uden forudgående nedlæggelse af de  

 deltagende institutioner og ved såkaldt universalsuccession.
Det vil  

 sige, at den fortsættende institution, der fremkommer som følge  

 af sammenlægningen, overtager såvel forpligtelser som rettigheder  

 fra den eller de andre institutioner, der indgår i  

 sammenlægningen.
Beslutning om at ansøge om tilladelse til  

 sammenlægning træffes, for så vidt angår selvejende  

 institutioner, af institutionens bestyrelse.
Hvis der i institutionens  

 vedtægt eller andet retsgrundlag er fastsat regler om  

 sammenlægning, skal disse følges.
Undervisningsministeren  

 påser, at beslutning om at søge tilladelse til  

 sammenlægning er truffet i overensstemmelse med vedtægtens regler  

 herom.
Til stk. 2 Bestemmelsen indebærer, at en institution godkendt  

 efter loven - ligeledes med ministerens godkendelse - kan spaltes (deles) til  

 flere institutioner, eventuelt således at dele af institutionen  

 indgår i en anden eller flere andre institutioner.
Til stk. 3 Sammenlægning eller spaltning skal ske under  

 iagttagelse af den almindelige grundsætning om, at der ikke må  

 ske indskrænkning i eksisterende rettigheder eller berettigede  

 forventninger om ydelser fra institutionen.
Formålene i de sammenlagte  

 eller spaltede institutioner skal endvidere opfyldes på samme  

 måde som før sammenlægningen eller spaltningen.
Til stk. 4 og 5 Sammenlægning og spaltning kan ske uden samtykke fra  

 institutionernes kreditorer.
Bestemmelsen fraviger således det  

 almindelige formueretlige princip om, at debitorskifte kræver samtykke.  

 For at sikre kreditorerne en betryggende sikkerhed for deres krav  

 fastsætter ministeren regler, hvorefter aktieselskabslovens kapitel 15  

 med de fornødne tilpasninger finder anvendelse ved sammenlægning  

 og spaltning af uddannelsesinstitutioner.
Sådanne regler er udstedt med  

 hjemmel i erhvervsskolelovens § 3 a, stk. 5, i form af  

 bekendtgørelse nr. 116 af 20. februar 2002 om sammenlægning og  

 spaltning af visse uddannelsesinstitutioner, og principperne herfra vil finde  

 anvendelse ved sammenlægning til institutioner efter dette forslag.  

 Denne bekendtgørelse vil snarest muligt blive revideret blandt andet i  

 lyset af erhvervsskolelovens og AMU-centerlovens ophævelse og denne  

 lovs ikrafttræden.
Til § 5 Til stk. 2 Forslaget viderefører og præciserer  

 bestemmelsen fra erhvervsskolelovens § 5, stk. 2, om bestyrelsens  

 sammensætning og størrelse.
Bestyrelsesmedlemmernes antal kan  

 variere fra den ene institution til den anden afhængig af  

 institutionens virkefelt.
Arbejdsgiver- og arbejdstagerrepræsentanter  

 skal være ligeligt repræsenteret og have tilknytning til det  

 geografiske område og det arbejdsmarked, som institutionen  

 dækker, ligesom de så vidt muligt tilsammen skal dække  

 institutionens virkefelt, dvs. de skal have forudsætning for at kunne  

 fastlægge målsætning, strategi og konkrete politikker for  

 institutionen på både kort og langt sigt.
 Bestyrelsesrepræsentanter for arbejdsgivere og  

 arbejdstagere skal forstås i vid forstand og repræsentere  

 organisationer, foreninger og virksomheder med de fornødne  

 uddannelsesinteresser.
Bestyrelsesmedlemmerne skal så vidt muligt  

 dække institutionens samlede virkefelt, jf. herved blandt andet den  

 udbudsprofil inden for rammerne af forslagets § 1, som institutionen er  

 godkendt til.
Der antages dog at være en overgrænse for, hvor  

 mange medlemmer en bestyrelse kan have for at kunne varetage sine opgaver  

 effektivt, så det vil ikke være således, at hvert  

 uddannelses- og aktivitetsområde kan forvente en særlig  

 repræsentant.
I vurderingen af muligheden for at skabe en  

 funktionsdygtig bestyrelse må også inddrages det forhold, at  

 institutionernes lærere, elever og teknisk-administrative personale har  

 krav på repræsentation, jf. stk. 6 - uden stemmeret, men  

 derimod med taleret.
Bestemmelsen i AMU-centerloven om, at også  

 relevante lokale institutioner og interesseorganisationer kan opnå  

 sådant tilforordnet medlemskab, videreføres ikke.
Der er herved  

 lagt vægt på, at bestyrelserne ikke bør være for  

 store, og på at alle, der deltager i beslutningerne vedrørende  

 institutionerne, bør være fuldt ansvarlige for disse.
Det vil være en betingelse, at vedtægten  

 fastsætter, at formandens stemme er afgørende ved afstemninger  

 med stemmelighed.
Herudover kan det være hensigtsmæssigt med en  

 bestemmelse i vedtægten om, at bestyrelsens medlemmer udpeges for en  

 periode af fire år.
Nuværende AMU-centre kan i henhold til det  

 gældende lovgrundlag ofte have større bestyrelser end  

 erhvervsskolerne, nemlig med 12-16 medlemmer.
Forslaget indeholder en  

 forudsætning om, at disse institutioner inden for en overgangsperiode,  

 jf. forslagets § 40, stk. 1, reviderer deres  

 vedtægtsbestemmelser på blandt andet dette punkt, således  

 at de lever op til de nye krav.
Undervisningsministeren vil dog i  

 særlige tilfælde inden for rammerne af § 5, stk. 2,  

 kunne imødekomme særlige forhold i forbindelse med de enkelte  

 institutioners tilpasning af bestyrelsessammensætningen og kunne  

 fastsætte overgangsordninger.
Tilsvarende vil der kunne tages konkrete  

 hensyn i tilfælde af institutionssammenlægninger.
Bestyrelsen kan nedsætte særlige  

 rådgivende udvalg bestående af også eksterne personer med  

 særlig indsigt i institutionens aktivitet eller dele af denne.
Dette  

 kan specielt være relevant for institutioner, der er et resultat af  

 sammenlægning af flere institutioner med forskellig uddannelsesprofil.
Til stk. 3 og 4 Bestemmelserne er en videreførelse af de generelle  

 habilitetskrav for bestyrelsesmedlemmer, som blev indført i blandt  

 andet erhvervsskoleloven ved lov nr. 478 af 31. maj 2000, jf. for en  

 nærmere beskrivelse heraf bemærkningerne til lovforslag nr.
L 204  

 (Folketinget 1999-2000). Den mulighed, der hidtil har været for at  

 være medlem af såvel en bestyrelse for en teknisk skole som en  

 handelsskole, bortfalder med forslaget.
 Den bemyndigelse, der videreføres med stk. 4,  

 er ikke udnyttet.
Til stk. 5 Institutionerne er ikke en del af den offentlige  

 forvaltning og er ikke omfattet af forvaltningsloven og lov om offentlighed i  

 forvaltningen.
Bestemmelsen gør særskilt undtagelse herfra, idet  

 den   som det har været tilfældet i erhvervsskoleloven  

 fastsætter, at visse af forvaltningslovens bestemmelser  

 gælder.
Til stk. 6 Uddannelsesdeltagernes tilforordnede repræsentation  

 i bestyrelsen er forbeholdt personer, der deltager i uddannelsesforløb  

 af en varighed over seks måneder (herunder også deltagere i  

 deltidsuddannelse og deltagere i eventuel praktik) og dermed opnår en  

 vis tilknytning til institutionen.
Deltagere i blandt andet AMU vil  

 således normalt ikke opnå repræsentation.
 I stk. 8 er der givet adgang til at fravige  

 bestemmelsen.
Til stk. 8 For så vidt angår spørgsmålet om  

 bestyrelsens størrelse henvises til bemærkningerne til  

 stk. 2, sidste afsnit.
Både erhvervsskoleloven og AMU-centerloven  

 indeholder bestemmelser om adgang til at fravige bestemmelsen om  

 bestyrelsessammensætningen, og med forslaget videreføres denne  

 adgang også for institutioner for erhvervsrettet uddannelse.
Adgangen  

 har været anvendt i forhold til bestyrelsen for Træningsskolen  

 for unge (TAMU) og vil fortsat kunne finde anvendelse herpå under  

 hensyn til denne institutions særlige opgaver.
Adgangen har endvidere  

 været anvendt i forhold til landbrugsskoler.
En enkelt erhvervsskole er fortsat omfattet af  

 bestemmelsen i erhvervsskolelovens § 30, stk. 3, hvorefter  

 bestyrelsen for handelsskoler, hvis vedtægter er godkendt før 1.  

 juli 1988, kan beslutte, at reglerne i vedtægterne om bestyrelsens  

 sammensætning fortsat skal have virkning.
Denne institution vil fortsat  

 kunne bevare den hidtidige bestyrelsessammensætning med hjemmel i det  

 foreslåede stk. 8.
 Bestemmelsens anvendelsesområde forventes ikke i  

 øvrigt udvidet.
Til § 6 Regler i medfør af blandt andet en tilsvarende  

 bemyndigelse i erhvervsskoleloven er udstedt ved bekendtgørelse nr.  

 420 af 23. maj 2001 om særskilt vederlæggelse af  

 bestyrelsesmedlemmer ved visse uddannelsesinstitutioner under  

 Undervisningsministeriet.
Til § 7 Til stk. 1 Bestyrelserne vil som hidtil have til opgave at varetage  

 institutionens overordnede ledelse.
Bestyrelsen har ansvaret for, at  

 institutionen drives forretningsmæssigt forsvarligt både fagligt  

 og økonomisk.
Bestyrelsen skal arbejde såvel overordnet som  

 fremadrettet og har et ansvar for, at der fastlægges  

 målsætning, strategi og konkrete politikker både på  

 kort og på langt sigt, som sikrer regional faglig og økonomisk  

 bæredygtighed.
Bestyrelsen fastsætter en forretningsorden  

 for sit virke.
Forretningsordenen skal indeholde bestemmelser, som  

 sikrer, at det enkelte bestyrelsesmedlem er opmærksom på sine  

 pligter med hensyn til de forhold, som er angivet i de pågældende  

 bestemmelser.
Der kan blandt andet være tale om bestemmelser, der  

 indskærper, at bestyrelsen har en aktiv handlepligt.
Undervisningsministeriet vil i standardvedtægten for  

 institutioner for erhvervsrettet uddannelse kunne fastsætte  

 bestemmelser om minimumskrav til indholdet af forretningsordenen med  

 udgangspunkt i bestemmelsen i aktieselskabslovens § 56, herunder om en  

 række forhold, som bestyrelsesmedlemmerne som minimum skal have den  

 nødvendige indsigt i.
Bestemmelserne kan tilpasses i forhold til  

 institutionernes størrelse og dækningsområde.
Der kan som  

 udgangspunkt blive tale om, at forretningsordenen skal:
 Fastlægge retningslinier for arbejdsdelingen mellem bestyrelsen  

 og institutionens leder.
 Fastlægge, hvordan bestyrelsen fører tilsyn med  

 institutionens leder.
 Pålægge bestyrelsen at tage stilling til institutionens  

 organisation såsom regnskabsfunktion, intern kontrol, edb-organisation  

 og budgettering.
 Pålægge bestyrelsen at skaffe sig de oplysninger, der er  

 nødvendige til opfyldelse af dens opgaver.
 Pålægge bestyrelsen at følge op på planer,  

 budgetter og lignende samt tage stilling til rapporter om institutionens  

 likviditet, aktivitetsudvikling, finansieringsforhold, pengestrømme  

 m.v.
 Pålægge bestyrelsen at tage stilling til indholdet af  

 revisionsprotokollen forud for dennes underskrivelse.
 Pålægge bestyrelsen at gennemgå institutionens  

 perioderegnskaber og lignende i løbet af hvert regnskabsår og  

 herunder vurdere budgettet og afvigelser herfra.
 Pålægge bestyrelsen at sikre tilstedeværelsen af  

 det nødvendige grundlag for revision, herunder tage stilling til, om  

 der er behov for intern revision.
 Bestyrelsens pligter i øvrigt må stadig  

 fastlægges ud fra lovgivningen samt de konkrete forhold i de enkelte  

 institutioner.
Til stk. 2 Bestyrelsen har til opgave at fastlægge det  

 årlige program for institutionens samlede virksomhed, ligesom budget og  

 regnskab skal godkendes af bestyrelsen efter indstilling fra institutionens  

 leder.
Efter forslaget skal der foretages en vurdering af udbuddets  

 sammensætning af godkendte uddannelser og indtægtsdækkede  

 aktiviteter.
Det vil herunder skulle vurderes, om udbuddet skal være  

 på det samlede erhvervsrettede grund-, efter- og  

 videreuddannelsesområde eller dele heraf.
Det vil under hensyn til  

 institutionens baggrund og uddannelsesmæssige og pædagogiske  

 profil f.eks. være muligt overvejende eller næsten udelukkende at  

 lave et program inden for enten EUD eller AMU, idet der skal lægges  

 vægt på, at der sikres en både fagligt og økonomisk  

 bæredygtig institution.
 Det årlige program udarbejdes på grundlag af  

 en vurdering af:
 Uddannelser, som institutionerne er godkendt til eller kan  

 ansøge om godkendelse til at udbyde efter lovgivningen herom.
 Mål og rammer i uddannelserne.
 Deltagernes uddannelsesønsker.
 Behovet for uddannelser baseret på udviklingen på  

 arbejdsmarkedet lokalt, regionalt og på landsplan.
 Den lokale og regionale erhvervsstruktur og udviklingen i denne for  

 så vidt angår beskæftigelse og kvalifikationskrav.
 Institutionens ressourcer, herunder kvalifikationsprofilen i  

 lærerkorps og udstyr, samt samarbejdsaftaler med andre  

 uddannelsesinstitutioner og virksomheder.
 I samarbejde med det enkelte lokale uddannelsesudvalg  

 på EUD skal institutionen på baggrund af det årlige program  

 kunne tilbyde EUD, der er af betydning for deltagernes kvalifikationsbehov og  

 beskæftigelsesmuligheder i lokalområdet og regionen samt knytter  

 sig til den særlige karakter, lokalområdets og regionens  

 erhvervsvirksomheder repræsenterer.
 Det årlige program forudsættes som hidtil  

 på AMU-området at være tilvejebragt i tæt samarbejde  

 med de lokale uddannelsesudvalg på AMU, virksomheder, en eller flere  

 arbejdsformidlinger og regionale arbejdsmarkedsmyndigheder  

 (arbejdsmarkedsrådene).
Det årlige program indeholder en uddybet fortegnelse  

 over institutionens samlede uddannelsestilbud inden for grund-, efter- og  

 videreuddannelse og virksomhed i øvrigt.
Det forudsættes, at det  

 årlige program umiddelbart efter vedtagelsen meddeles  

 arbejdsmarkedsrådet eller rådene til orientering.
Til § 8 Bestemmelsen skal ses i sammenhæng med bestyrelsens  

 opgaver i forbindelse med fastlæggelse af det årlige program, jf.  

 bemærkningerne til forslagets § 7. Efter bestemmelsen skal  

 bestyrelsen træffe beslutning om, hvilke af de uddannelser,  

 institutionen opnår godkendelse til at udbyde efter lovgivningen om  

 uddannelserne, institutionen konkret skal udbyde og omfanget heraf.
Der skal  

 endvidere tages stilling til institutionens øvrige aktiviteter,  

 herunder indtægtsdækket virksomhed, jf. bemærkningerne til  

 forslagets § 1, stk. 1.
Forslaget indeholder herudover en adgang for  

 undervisningsministeren til at give institutionen påbud om at udbyde en  

 nærmere bestemt uddannelse.
Sådant påbud kan gives, hvis  

 der er dokumenteret mangel på uddannelsespladser af en bestemt art i en  

 del af landet, for at sikre et hensigtsmæssigt landsdækkende  

 udbud og spredning af uddannelserne geografisk.
Til § 9 Til stk. 1 På både AMU-centre og erhvervsskoler er det  

 bestyrelsens opgave at ansætte og afskedige personalet, herunder  

 institutionens leder.
Det samme vil være tilfældet for  

 bestyrelserne for institutioner efter dette lovforslag.
Lederen afgiver  

 indstilling vedrørende det øvrige personale på  

 institutionen.
Til stk. 2 Bestyrelsen kan bemyndige lederen til at udøve de  

 beføjelser, der er tillagt bestyrelsen.
Der er som hidtil især  

 tænkt på, at bestyrelsen kan bemyndige lederen til at  

 ansætte og afskedige personale m.v.
Bestyrelsen kan ikke ved bemyndigelse fraskrive sig  

 ansvaret for institutionens drift eller ansvaret for at sikre et fagligt og  

 økonomisk bæredygtigt udbud af relevant uddannelse i  

 området.
Bemyndigelsen må således ikke være  

 ubegrænset, men skal vedrøre konkrete forhold.
Til § 10 Til stk. 1 Bestyrelsens overordnede ansvar fastslås her.
For  

 bestyrelsesmedlemmer gælder dansk rets almindelige erstatningsregler.  

 Bestyrelsesmedlemmerne hæfter ikke personligt for institutionens  

 økonomiske forpligtigelser.
Til stk. 2 og 3 Bestemmelserne viderefører de hidtidige regler  

 på området for såvel AMU-centre som erhvervsskoler.  

 Bestemmelserne skal ses som et supplement til undervisningsministerens adgang  

 til at holde tilskud tilbage m.v.
Ministeren kan, når en bestyrelse  

 ikke efterkommer påbud fra ministeren om berigtigelse af nærmere  

 angivne forhold, beslutte at sætte institutionen under større  

 eller mindre grad af administration og dermed fratage bestyrelsen dens  

 opgaver eller dele heraf.
Der henvises i øvrigt til forslagets  

 § 29, stk. 2.
 Ministeren kan også beslutte, at bestyrelsen skal  

 træde tilbage og dermed pålægge de udpegende myndigheder og  

 organisationer at udpege nye medlemmer.
I situationer, hvor institutionens økonomiske  

 situation på grund af bestyrelsens handlinger eller undladelser har  

 antaget en sådan karakter, at institutionen trues af lukning, vil  

 ministeren uden varsel omgående kunne gribe ind og afsætte  

 bestyrelsen.
Ministeren vil herefter have mulighed for at sætte  

 institutionen under direkte administration af ministeriet, jf. ovenfor,  

 således at ministeriet påtager sig ansvaret for institutionens  

 videreførelse, indtil en ny bestyrelse er nedsat.
Udpegning af en ny  

 bestyrelse skal ske, så snart det midlertidige styre har udført  

 sin opgave.
Ministeriet træffer beslutning herom.
 Bestemmelserne i stk. 2 og 3 forventes kun brugt i  

 meget sjældne tilfælde.
Til § 11 Til stk. 1 Bestemmelsen beskriver målsætningen for  

 bestyrelsens økonomiske forvaltning og er en videreførelse af  

 den hidtil gældende bestemmelse i erhvervsskoleloven.
Den omfatter alle  

 økonomiske dispositioner fra beskedne enkeltstående  

 driftsdispositioner til omfattende, langsigtede kapitaldispositioner.
Der skal ved forvaltningen af institutionens midler tages  

 langsigtede uddannelseshensyn og ikke blot hensyn til de aktuelle aftagere,  

 deltagere i uddannelse og ansatte.
Disse hensyn skal tillige varetages inden  

 for rammerne af de vedtægter, der gælder for institutionerne.
Til stk. 2 Undervisningsministeren kan fastsætte nærmere  

 regler om institutionernes byggevirksomhed.
Der skabes herved mulighed for at  

 fastsætte regler, der etablerer de nødvendige rammer for  

 institutionernes selvstændige ansvar vedr. bygninger m.v., samtidig med  

 at der fortsat sikres en betryggende offentlig indsigt med institutionernes  

 forvaltning af bygningerne.
Bestemmelsen muliggør en tilpasning af den  

 offentlige regulering af byggevirksomhed, jf. lov nr. 228 af 19. maj 1971 om  

 Statens Byggevirksomhed, med de selveje- og decentraliseringsprincipper, der  

 gælder for institutionerne.
Endvidere kan man tilpasse de cirkulærer og  

 bekendtgørelser, der med hjemmel i ovennævnte lov regulerer den  

 offentlige byggevirksomhed, til institutionernes forhold.
Bestyrelsen  

 forudsættes herved blandt andet at blive gjort ansvarlig for, at der  

 udpeges en sagkyndig (tilsynsførende) til at forestå et  

 årligt vedligeholdelsessyn og for, at der udarbejdes en flerårig  

 vedligeholdelsesplan.
 Ved bekendtgørelser med hjemmel i den  

 foreslåede bestemmelse kan man f.eks. også kræve  

 henlæggelse af midler i forbindelse med byggeri til en særlig  

 fond efter principper, der svarer til Byggeskadefonden for det offentligt  

 støttede boligbyggeri.
Til stk. 3 og 4 Bestemmelserne om institutionernes anbringelse af likvide  

 midler svarer til de gældende regler for selvejende institutioner under  

 Undervisningsministeriet, herunder for erhvervsskoler, dog med en sproglig  

 præcisering.
Bestemmelsen i stk. 4 blev indsat i blandt andet  

 erhvervsskoleloven med lov nr. 246 af 6. april 2001 om ændring af  

 forskellige love om selvejende uddannelsesinstitutioner m.v. (lovforslag nr.  

 L 142 (Folketinget 2000-01)).
Til § 12 Bestemmelsen er en videreførelse fra  

 erhvervsskoleloven og giver undervisningsministeren hjemmel til at  

 anlægge søgsmål mod bestyrelsesmedlemmer m.fl.
Hjemlen  

 svarer til reglerne i lov om erhvervsdrivende fonde og lov om fonde og visse  

 foreninger og vedrører som i fondslovene alene  

 erstatningssøgsmål i anledning af skade, som er tilføjet  

 institutionen.
Ministeren vurderer på baggrund af tabets  

 størrelse og den udviste adfærd, om søgsmål skal  

 anlægges i det enkelte tilfælde.
Søgsmålsadgangen  

 tænkes normalt kun anvendt i grovere tilfælde.
Bestemmelsen indebærer ikke en skærpelse af  

 bestyrelsesmedlemmers ansvars- og hæftelsesforhold.
Herom henvises til  

 forslagets § 10, stk. 1.
Uden for bestemmelsen falder tilfælde, hvor  

 udenforstående eller ansatte har lidt et tab på grund af udvist  

 adfærd fra personer med tilknytning til institutionen.
Disse personer  

 vil som hidtil selv kunne rejse krav over for den eller de ansvarlige.
Til § 13 Lederen har den daglige ledelse.
Det betyder, at lederen  

 blandt andet varetager opgaver som arbejdsfordeling, personaleudvikling  

 m.v.
Til § 14 En tilsvarende bestemmelse blev indsat i  

 erhvervsskoleloven i forbindelse med vedtagelsen af lov om ændring af  

 forskellige love om selvejende uddannelsesinstitutioner, lov nr. 478 af 31.  

 maj 2000. Denne lov har til formål at præcisere og sikre den  

 enkelte selvejende institutions uafhængige status.
At institutionerne  

 skal være uafhængige betyder, at de skal indrette deres  

 virksomhed alene med henblik på at varetage institutionernes egne  

 interesser til gavn for deltagerne i uddannelse, og at de ikke må  

 indgå i et styret fællesskab eller på anden måde  

 være styret af uvedkommende eller udefra kommende interesser.
I forslaget fastholdes det, at en institution for  

 erhvervsrettet uddannelse i sit virke som selvejende institution skal  

 være uafhængig.
Dette krav skal institutionen løbende  

 opfylde for at modtage statstilskud.
Der henvises til bemærkningerne til lov nr. 478, jf.  

 lovforslag nr.
L 204 (Folketinget 1999-2000), der nærmere beskriver de  

 betingelser, der skal være opfyldt for, at institutionen opfylder  

 uafhængighedskravet.
Til § 15 Der henvises til de almindelige bemærkninger, afsnit  

 II, under »Økonomistyring«.
Til stk. 1 Tilskud til institutioner for erhvervsrettet uddannelse  

 vil blive givet som et bloktilskud til den enkelte institution.
Tilskuddet  

 består af et eller flere grundtilskud samt aktivitetsafhængige  

 tilskud til undervisningsudgifter, fællesudgifter og til  

 bygningsudgifter.
Tilskud til direkte undervisningsudgifter bliver ydet med  

 hjemmel i lovgivningen om uddannelserne efter de hidtil gældende  

 principper på EUD, dvs. som tilskud pr. årselev.
Tilskuddet  

 omfatter udgifter, der er forbundet med undervisningens gennemførelse,  

 dvs. udgifter til lærerløn, anden løn direkte knyttet til  

 undervisningens gennemførelse, udstyr, materialer m.v.
Tilskud til fællesudgifter og til bygningsudgifter  

 ydes ligeledes efter taxameterprincippet som et tilskud pr. årselev.  

 Årseleverne kan opgøres forskelligt for de enkelte  

 uddannelsesområder, f.eks. på baggrund af elevuger på AMU  

 og studenterårsværk på KVU.
Taksterne pr. årselev  

 fastsættes på de årlige finanslove.
 Der vil i forbindelse med lovforslaget ske en  

 harmonisering af tilskudsbestemmelserne for institutioner for erhvervsrettet  

 uddannelse, således at udbetaling af tilskud til samme  

 uddannelsesaktivitet fremover vil være ens for alle institutioner  

 uanset den konkrete udbudsprofil.
Til stk. 2 Der fastsættes principper for udbetaling af  

 grundtilskud på de årlige finanslove.
Principperne for  

 udbetaling af grundtilskud skal blandt andet tage højde for bevarelse  

 af lokale uddannelsessteder tæt på unge og voksne.
Tilskud til fællesudgifter vil blive ydet efter de  

 hidtil gældende principper, dvs. som fællesudgiftstaxameter, og  

 der vil ske en harmonisering af tilskud til disse udgifter.  

 Taxametertilskuddene omfatter tilskud til administration, ledelse,  

 bygningsdrift m.v.
Tilskuddet vil ikke længere - som hidtil på  

 AMU-centrene   dække udgifter til ind- og udvendig vedligeholdelse af  

 bygninger.
Vedligeholdelse af bygninger vil fremover være omfattet af  

 bygningstaxametertilskuddet, jf. bemærkningerne til stk. 3.  

 Taksterne fastsættes på de årlige finanslove.
Til stk. 3 Tilskud til bygningsudgifter vil blive ydet som tilskud  

 pr. årselev (bygningstaxameter). Det indebærer, at de  

 nuværende AMU-centre, som hidtil har fået udbetalt  

 bygningstilskud i forhold til de faktiske og dokumenterede udgifter, med  

 lovens vedtagelse overgår til aktivitetsafhængig  

 bygningsfinansiering.
I de årlige finanslove bliver  

 bygningstaxametertilskuddene til erhvervsskoler i dag reguleret med en  

 reguleringsfaktor afhængig af institutionernes beliggenhed.
Ministeren  

 kan fortsat i de årlige finanslove fastsætte nærmere regler  

 om regionalisering af bygningstilskud, herunder justere de eksisterende  

 regler samt vurdere behovet for bevarelsen af den nuværende  

 reguleringsfaktor.
Taksterne vil blive fastsat på de årlige  

 finanslove under hensyn til arealnormer pr. årselev,  

 nyopførelsespriser og levetider for de typer byggeri, der anvendes til  

 de forskellige formål og uddannelser.
Endvidere vil taksterne indeholde  

 et element til dækning af en nærmere fastsat  

 fremmedkapitalforrentning.
Som følge af bloktilskudsprincippet kan den enkelte  

 institution frit disponere bygningsudgifter efter eget behov i forhold til  

 andre udgifter.
Institutionen er dog forpligtet til at vedligeholde sine  

 bygninger på et forsvarligt niveau i overensstemmelse med en af  

 bestyrelsens godkendt plan, og bestyrelsen er ansvarlig for, at  

 institutionens kapitalgrundlag under ét fortsat er  

 tilstrækkeligt til at sikre institutionens fortsatte virksomhed, jf.  

 § 11, stk. 2. Med forslaget bortfalder kravet om, at udvidelser og  

 nybygninger på de nuværende AMU-centre skal forelægges  

 Folketingets Finansudvalg.
Til stk. 4 Med denne bestemmelse gives bemyndigelse til  

 undervisningsministeren til at fastsætte regler om opgørelse af  

 årselever på de enkelte uddannelsesområder og krav til  

 revisorattestation heraf.
Til stk. 5 Bestemmelsen sikrer, at Undervisningsministeriet kan yde  

 lån eller tilskud til nødlidende institutioner.
Lån og  

 tilskud ydes med henblik på at genoprette institutionens økonomi  

 og dermed at sikre dens fortsatte virke.
Lånet eller tilskuddet betinges af, at institutionen  

 følger Undervisningsministeriets krav om en tilpasning af  

 institutionens samlede udgifter i forhold til aktivitet og faktiske  

 indtægter.
Institutionen skal - eventuelt i samarbejde med  

 Undervisningsministeriet - udarbejde en handlingsplan for genopretningen af  

 den økonomiske situation.
I forbindelse med opstilling af krav til  

 handlingsplanen og afdragsvilkår kan ministeriet inddrage  

 institutionens muligheder for at opnå rationaliseringsfordele ved at  

 indgå i et større institutionsfællesskab.
Der henvises i  

 øvrigt til bemærkningerne til forslagets § 2,  

 stk. 2.
Undervisningsministeren fastlægger vilkårene  

 for ydelse af lån og afvikling heraf.
Lånenes forrentning vil  

 tage udgangspunkt i den effektive rente på den toneangivende  

 statsobligation på lånets udbetalingsdag.
Denne rente ligger fast  

 i hele lånets løbetid.
Afdragsperioden fastsættes normalt  

 til 3-4 år.
 Ministeriet vil endvidere kunne medvirke til en  

 økonomisk rekonstruktion i forbindelse med en sammenlægning  

 eller spaltning eller i øvrigt.
Til stk. 6 Bestemmelsen giver hjemmel til, at  

 Undervisningsministeriet i forbindelse med institutionssammenlægninger  

 og spaltninger kan yde et engangstilskud ud fra objektive kriterier.
Et  

 sådant tilskud vil i givet fald kunne anvendes som kompensation for  

 bortfald af grundtilskud.
Bestemmelsen kan være med til at styrke den  

 regionale institutionsudvikling, herunder forbedre de reelle muligheder og de  

 økonomiske incitamenter for lokale og regionale  

 institutionssammenlægninger og spaltninger.
Bestemmelsen giver også mulighed for at udbetale et  

 ekstraordinært sammenlægningstilskud eller til at yde lån i  

 forbindelse med sammenlægninger eller spaltninger til hel eller delvis  

 dækning af initialomkostninger og investeringer, der vil være  

 nødvendige for at opnå rationaliseringsfordele ved etableringen  

 af nye institutionsdannelser eller i forbindelse med en økonomisk  

 rekonstruktion.
Sammenlægningstilskuddet eller lånet kan blandt  

 andet dække eventuelt ekstraordinære udgifter i forbindelse med  

 sammenlægningen til eksempelvis etablering af fælles  

 administration, væsentlige reetableringsudgifter i forbindelse med  

 fraflytning af overflødige lejemål, sammenlægning af  

 edb-systemer og eventuelle frivillige fratrædelsesordninger m.m.
 Undervisningsministeriets stillingtagen til  

 ansøgninger om tilskud eller lån vil blandt andet afhænge  

 af de økonomiske fordele, der opnås for institutionerne ved  

 institutionsændringerne, og af institutionernes eget  

 kapitalgrundlag.
Til § 16 Med bestemmelsen videreføres den adgang for  

 kommuner og amtskommuner, der hidtil har været, til at yde tilskud til  

 etablering eller senere udbygning på både erhvervsskoler og  

 AMU-centre.
Med lov nr. 246 af 6. april 2001 bortfaldt adgangen for  

 staten til at yde rente- og afdragsfri lån til erhvervsskoler til  

 køb, opførelse og ombygning af bygninger.
Med dette lovforslag  

 bortfalder den tilsvarende adgang efter AMU-centerloven for staten til at yde  

 sådanne lån.
Til § 17 En tilsvarende bestemmelse blev indført for  

 erhvervsskoler med vedtagelsen af lov nr. 478 af 31. maj 2000 om  

 ændring af forskellige love om selvejende uddannelsesinstitutioner og  

 er et led i de krav, der stilles til selvejende institutioner.
Disse krav  

 indebærer, at institutionens midler skal anvendes til gavn for den  

 aktivitet, som institutionen i henhold til vedtægten må  

 udføre.
Til § 18 Til stk. 1 I tilknytning til erhvervsskoler kan der være  

 oprettet skolehjem som giver deltagerne i uddannelse mulighed for at bo ved  

 uddannelsesstedet.
Tilsvarende er der oprettet kostafdelinger i tilknytning  

 til landbrugsskolerne og kostskoler i tilknytning til AMU-centrene.
Med  

 forslaget om en enstrenget institutionsstruktur med fælles  

 uddannelsesinstitutioner, der har til opgave at udbyde erhvervsrettet grund-,  

 efter- og videreuddannelse, foreslås de tre boformer i fremtiden  

 omfattet af én fællesbetegnelse, kostafdelinger.
I forbindelse  

 med regeringens mål for en mere sammenhængende struktur for den  

 erhvervsrettede voksen- og efteruddannelse (fase 3) vil der i overvejelserne  

 i efteråret 2002 indgå spørgsmål om kost og logi i  

 forbindelse med uddannelserne og betaling herfor.
Undervisningsministeren vil fortsat have mulighed for at  

 godkende en kostafdeling til tilskud, også hvor denne ikke er en del af  

 selve uddannelsesinstitutionen, men er organiseret som en selvstændig  

 selvejende institution.
Dette er i dag tilfældet for  

 Håndværkerskolehjemmet i København.
Til stk. 2 Betaling for kost og logi i forbindelse med deltagelse i  

 EUD vil blive videreført indtil videre efter de hidtidige regler, jf.  

 bekendtgørelse nr. 533 af 17. juni 1996 om optagelse af elever  

 på skolehjem og om elevbetaling, som senest ændret ved  

 bekendtgørelse nr. 933 af 24. oktober 2001. Bekendtgørelsen  

 fastsætter differentierede regler om betaling for grupper af  

 EUD-elever.
Deltagere i AMU vil som hidtil ikke blive pålagt betaling  

 for kost og logi.
Betalingsspørgsmålet indgår som  

 nævnt i de samlede overvejelser i fase 3.
Det er forudsat, at kostafdelingerne fortsat kan optage  

 deltagere fra andre uddannelser.
Hvis der optages andre end EUD-elever,  

 deltagere på landbrugsuddannelser og deltagere på AMU, skal disse  

 deltagere som hidtil betale de faktiske udgifter, der er forbundet med  

 opholdet.
Til stk. 3 Med forslaget sker der en harmonisering af  

 tilskudsvilkårene, hvilket betyder, at de aktivitetsbestemte tilskud og  

 eventuelle grundtilskud vil være ens, uanset kostafdelingens tidligere  

 status, dog således at helt små institutioner vil modtage  

 et lavere grundtilskud, i de tilfælde ministeren vælger at yde  

 grundtilskud.
Tilskud til kost og logi til deltagere i uddannelse ydes  

 fortsat som et aktivitetsbestemt tilskud opgjort pr. årselev  

 (kostårselev) i lighed med tilskud til undervisning.
Tilskud til  

 EUD-kostårselever kan variere, idet disse deltageres betaling varierer,  

 jf. bemærkningerne til stk. 2.
Deltagere på andre uddannelser end EUD,  

 landbrugsuddannelser og AMU medregnes ikke i tilskudsgrundlaget.
De  

 aktivitetsbestemte tilskud fastsættes på de årlige  

 finanslove.
Til § 19 Bestemmelsen giver adgang til, at der efter forslaget kan  

 udbydes uddannelse og gives tilskud til de direkte undervisningsudgifter i de  

 tilfælde, hvor der ikke som normalt, jf. bemærkningerne til  

 forslagets § 15, gives tilskud hertil efter lovgivningen om  

 uddannelserne.
Dette er f.eks. tilfældet for fodterapeutuddannelsen.  

 Det vil være et krav, at der er tale om erhvervsrettet grund, efter- og  

 videreuddannelse.
Til § 20 Bestemmelsen giver mulighed for at yde tilskud til  

 forsøgs- og udviklingsvirksomhed i de tilfælde, hvor der ikke  

 ydes tilskud til forsøgs- og udviklingsaktiviteter i lovgivningen om  

 uddannelserne, f.eks. som i lov om erhvervsuddannelser og lov om  

 arbejdsmarkedsuddannelser.
Tilskuddene tænkes anvendt til særlige  

 udgifter til udvikling af nye uddannelser og etablering af  

 forsøgshold, der ikke i alle tilfælde vil kunne rummes inden for  

 de ordinære tilskudssatser.
Der kan kræves særskilt  

 regnskabsaflæggelse for sådanne tilskud.
Tilskuddene er i  

 så fald ikke omfattet af dispositionsmulighederne efter forslagets  

 § 22, og der kan derfor blive tale om tilbagebetaling af uforbrugte  

 midler.
Undervisningsministeren kan endvidere yde tilskud til  

 særlige institutions- og uddannelsespolitiske indsatsområder med  

 særlige formål og forpligtelser, som indgår i  

 institutionernes samlede bloktilskud.
Der kan stilles krav til afrapportering  

 om midlernes anvendelse.
Til § 21 Med bestemmelsen fastslås det, at statens tilskud  

 til de selvejende institutioner er afhængigt af, at tilvækst i  

 formuen, jf. bestemmelsen i forslagets § 3 om opgørelsen, skal  

 anvendes til undervisnings- og uddannelsesformål.
Til § 22 Der er tale om en videreførelse af  

 dispositionsmulighederne for erhvervsskoler og AMU-centre i overensstemmelse  

 med institutionernes status som selvejende institutioner.
Tilskuddene ydes  

 uden opdeling i lønudgifter og andre udgifter og uden personalerammer.  

 Dispositionsfriheden giver således mulighed for fleksibel udnyttelse af  

 lærerkræfter, lokaler m.v. samt mulighed for selvstændigt  

 at disponere over de samlede tilskud til de tilskudsberettigede uddannelser,  

 fællesudgifter og bygninger.
 Det er dog en betingelse, at institutionerne opfylder de  

 centrale bestemmelser, der gælder for de enkelte uddannelser, og  

 gennemfører den uddannelsesaktivitet inden for de enkelte  

 uddannelsesgrupper, som tilskuddene er betinget af.
Institutionerne vil endvidere kunne opspare tilskud til  

 anvendelse i følgende finansår til de formål, som  

 tilskuddene er ydet til.
De frie muligheder for opsparing giver dels en  

 nødvendig konsolidering i budgetteringen, dels mulighed for opsparing  

 til investering m.v.
Til § 23 Med bestemmelsen videreføres forpligtelsen  

 gældende for erhvervsskoler og AMU-centre til at følge de af  

 Finansministeriet fastsatte og aftalte bestemmelser om løn- og  

 ansættelsesvilkår for personalet.
Bestemmelsen berører som  

 hidtil ikke institutionens opgaver og beslutninger med oprettelse af  

 stillinger og heraf følgende beslutninger om personaleforbrug og  

 -sammensætning og om ansættelse og afskedigelse.
Til § 24 En tilsvarende bestemmelse blev indsat i  

 erhvervsskoleloven med lov nr. 286 af 25. april 2001 om sociale klausuler  

 på offentlige tilskudsområder.
Bestemmelsen giver  

 undervisningsministeren mulighed for at stille krav til institutionerne om  

 varetagelse af sociale hensyn som betingelse for at modtage tilskud.
En  

 sådan »social klausul« er et krav om, at institutionen som  

 tilskudsmodtager påtager sig en nærmere angiven social  

 forpligtelse.
På uddannelsesinstitutionsområdet har tanken  

 været, at ministeren vil stille krav om, at uddannelsesinstitutionerne  

 skal formulere en personalepolitik, der beskriver, hvordan institutionen vil  

 handle for at gøre arbejdsmarkedet mere rummeligt.
Til § 25 Til stk. 1 Udbuds- og udliciteringsreglerne fremgår af  

 Finansministeriets cirkulære C 42 1994 om udbud og udlicitering af  

 statslige drifts- og anlægsopgaver.
Til stk. 2 Det er i Finansministeriets Budgetvejledning forudsat, at  

 budgetvejledningens regler normalt gælder for selvejende institutioner,  

 der modtager mere end 50 pct. i offentlige tilskud.
Godkendelse efter loven,  

 jf. forslagets § 2, stk. 1, indebærer, at budgetvejledningens  

 regler (som udgangspunkt, jf. nedenfor) gælder for institutioner for  

 erhvervsrettet uddannelse, uanset om det offentlige tilskud i visse  

 finansår konkret måtte ligge på mindre end 50 pct. af de  

 samlede indtægter.
Institutionerne er således omfattet af  

 budgetvejledningens regler om indtægtsdækket virksomhed og  

 statens selvforsikringsordning m.v.
 De nærmere regler om tilskud m.v., herunder regler  

 om fravigelse fra budgetvejledningen, jf. de almindelige bemærkninger,  

 afsnit II, »Økonomistyring«, om dispositionsfriheder i Akt 426  

 af 25. august 1994, fastsættes som hidtil efter forhandling med  

 finansministeren.
Til §§ 26 28 Med bestemmelserne videreføres de regnskabs- og  

 revisionsmæssige forpligtelser efter erhvervsskoleloven og  

 AMU-centerloven.
Undervisningsministeren får mulighed for at stille  

 konkrete krav til udformningen af årsregnskabet, der som et minimum  

 forventes at indeholde beretning, resultatopgørelse, balance,  

 pengestrømsopgørelse, noter og nøgletal (stort set  

 svarende til indholdet af den årsrapport, som virksomheder i  

 regnskabsklasse C skal lave efter den nye årsregnskabslov). Da der er  

 tale om selvejende institutioner, der i dag anvender årsregnskabsloven  

 som referenceramme, vil det blive overvejet, i hvilket omfang den nye  

 årsregnskabslov eventuelt kan bringes i anvendelse i forbindelse med  

 disse institutioners årsregnskab.
Det bliver fastsat, at både årsregnskab og  

 revisionsprotokol skal underskrives af bestyrelse og institutionens leder.
Et  

 bestyrelsesmedlem, der er helt eller delvist uenig i årsregnskabet, kan  

 tilkendegive sine indvendinger med en konkret og fyldestgørende  

 begrundelse i forbindelse med sin underskrift.
Det bliver i forslaget præciseret, at revisor ud  

 over at revidere regnskabet også har en opgave med kontrol af andre  

 oplysninger til ministeriet.
Det bliver ligeledes præciseret, at  

 revisor skal føre en revisionsprotokol.
I revisionsprotokollen  

 beretter revisor om arten og omfanget af de udførte revisionsarbejder  

 og konklusionen herpå.
Udgifterne til revision dækkes som hidtil af  

 statstilskuddet.
Ved lov nr. 478 af 31. maj 2000 om ændring af  

 forskellige love om selvejende uddannelsesinstitutioner blev det slået  

 fast, at bestyrelsesmedlemmerne underskriver på tro og love (dvs. under  

 skærpet strafansvar, jf. straffelovens § 161), og at de skal  

 opfylde habilitetskravene efter loven.
Bestemmelsen understregede vigtigheden  

 af bestyrelsesmedlemmernes habilitet og er medtaget uændret i  

 forslaget.
Den hidtidige adgang for AMU-centrene til at anvende  

 Kommunernes Revisionsafdeling, Direktoratet for Stadens Revision eller andre  

 kommunale revisionsorganer bortfalder med forslaget.
En tilsvarende adgang er  

 tidligere bortfaldet for andre institutionstyper på  

 Undervisningsministeriets område.
Til § 29 Undervisningsministeriet fører tilsyn med  

 institutionerne.
Tilsynet skal sikre, at institutionerne løbende  

 følger denne lov og anden lovgivning under Undervisningsministeriet  

 med tilknytning til institutionernes virksomhed, herunder uddannelseslovene,  

 og tilbyder deltagerne i uddannelse en forsvarlig undervisning.
Ministeriet  

 kan til denne brug indhente alle de fornødne oplysninger om  

 uddannelserne, deltagere i uddannelse, lærerne og institutionens drift.  

 Som led i tilsynet kan der blive tale om at tilbyde vejledning, men da dette  

 er en naturlig del af et tilsyn, nævnes det ikke direkte i loven.
Undervisningsministeriet er i øvrigt i færd  

 med at gennemføre et tilsynsprojekt, hvor ministeriets tilsyn med  

 institutionerne kortlægges og omlægges.
I projektet indgår  

 en tilsynsberetning for erhvervsskolerne, der skal udkomme periodisk, og hvor  

 resultaterne af det forgangne års tilsyn samt planerne for det kommende  

 år opsummeres.
Denne tilsynsberetning omfatter tilsynet med alle  

 institutionerne for erhvervsrettet uddannelse.
Til § 30 Med bestemmelsen videreføres den hidtidige adgang  

 til at tilbageholde tilskud, lade tilskud bortfalde helt eller delvist eller  

 kræve tilskud tilbagebetalt.
Reglerne blev senest med vedtagelsen af  

 lov nr. 478 af 31. maj 2000 om ændring af forskellige love om  

 selvejende uddannelsesinstitutioner gjort identiske i lovgivningen for de  

 selvejende institutionen under Undervisningsministeriet.
Denne lovgivnings  

 præcisering og udvidede beskrivelse af, hvornår indgreb over for  

 tilskud kan tages i anvendelse er indeholdt i forslaget, jf. herved  

 også lovforslag nr.
L 204 (Folketinget 1999-2000), bemærkningerne  

 til § 1, nr. 6.
Til § 31 Til stk. 1 En tilsvarende bestemmelse indgår i  

 erhvervsskoleloven, men ikke i AMU-centerloven.
Oplysningspligten blev, for  

 at sikre at Undervisningsministeriet altid kan gennemføre det  

 nødvendige materielle tilsyn med de selvejende institutioner,  

 præciseret bredt i lov nr. 246 af 6. april 2001 om ændring af  

 forskellige love om selvejende uddannelsesinstitutioner m.v.  

 Oplysningspligten vedr. deltagerne omfatter også pligt til at oplyse om  

 karakterer.
Der er endvidere pligt til at oplyse om  

 indtægtsdækket virksomhed, med henblik på at ministeren kan  

 vurdere institutionernes samlede uddannelsesaktivitet og gøre denne  

 til genstand for analyse og statistik.
Bestemmelsen er videreført i  

 forslaget.
 Som led i udviklingen i den elektroniske kommunikation  

 mellem Undervisningsministeriet og institutionerne kan ministeriet  

 fastsætte, at oplysningerne kan indhentes elektronisk og formen herfor.  

 Det forventes, at elektroniske overførsler med tiden helt vil  

 overflødiggøre papirbaserede indberetninger.
 Undervisningsministeriet ønsker generelt at  

 overgå til digital forvaltning for at opnå en mere sikker og  

 kvalificeret opgaveløsning.
Ministeriet benytter endvidere statistik som led i  

 overvågningen af undervisningssektoren og som led i den  

 uddannelsesmæssige planlægning.
Det kan f.eks. være data om  

 overgange mellem uddannelser og arbejdsmarkedet, sammenligninger på  

 tværs af uddannelsessektorerne og forløbsanalyser.
 Ministeriet vil ikke indhente flere data fra  

 institutionerne end nødvendigt, og kontrollen med  

 aktivitetsoplysninger vil fortsat være forankret hos institutionernes  

 revisorer.
 Ministeren kan indhente data på afdelingsniveau.
Til stk. 2 og 3 Undervisningsministeren forventer, at anvendelse af det  

 administrative IT-system Ambrosius på de nuværende AMU-centre kan  

 bringes til ophør med henblik på, at det erstattes med det  

 administrative IT-system EASY, der anvendes på erhvervsskolerne.  

 Hensigten er at opnå effektiviseringsgevinster.
I forhold til de tilsvarende bestemmelser i  

 erhvervsskoleloven er det præciseret, at undervisningsministeren kan  

 fastsætte myndighedskrav i tilfælde, hvor der ikke er pligt til  

 at anvende fælles systemer.
Bestemmelsen kan blive relevant i forhold  

 til fremtidige nyudviklinger på IT-området.
Til stk. 4 Denne bestemmelse er som de øvrige bestemmelser i  

 § 31 en videreførelse fra lov nr. 246 af 6. april 2001 om  

 ændring af forskellige love om selvejende uddannelsesinstitutioner m.v.  

 Med bestemmelsen kan undervisningsministeren fastsætte regler om  

 digital signatur, der bl.a. skal sikre indberetningernes autenticitet og  

 legalitet.
Undervisningsministeriet vil følge de regler om digital  

 signatur, som Justitsministeriets udvalg herom måtte fastsætte.
Til § 32 Det præciseres, at institutionernes efterlevelse af  

 ministerens påbud efter § 29, stk. 2, anmodninger efter  

 § 31, stk. 1, bestemmelser efter § 31, stk. 2, krav efter  

 § 31, stk. 3, og regler efter § 31, stk. 4, er  

 tilskudsbetingelser.
Bestemmelsen er en videreførelse af  

 gældende ret.
Til § 33 Forslaget vedrører informationer om  

 institutionerne, som ikke er omfattet af den pligtmæssige  

 tilgængeliggørelse i det samtidigt fremsatte Forslag til Lov om  

 gennemsigtighed og åbenhed i uddannelserne m.v.
Det drejer sig  

 således om forhold vedrørende institutionens rammer i  

 modsætning til institutionens virke.
Informationerne kan f.eks.  

 være institutionens vedtægt og bestyrelsens sammensætning.
Til § 34 Bestemmelsen er en videreførelse af en tilsvarende  

 bestemmelse i henholdsvis erhvervsskoleloven og AMU-centerloven om lokalt  

 samarbejde.
Kravet om, at samarbejdet skal omfatte, at institutionerne  

 udnytter deres ressourcer bedst muligt, indgik kun i erhvervsskoleloven.  

 Kravet videreføres.
 Der er pligt for institutionerne til at samarbejde med  

 andre institutioner godkendt efter loven, men også med andre  

 uddannelsesinstitutioner i lokalområdet som social- og sundhedsskoler,  

 voksenuddannelsescentre (VUC) og produktionsskoler.
 Efter lov om almen voksenuddannelse og om  

 voksenuddannelsescentre skal disse institutioner også indgå i det  

 lokale samarbejde, jf. herved forslagets § 45.
 Det vil fortsat være et led i samarbejdet, at  

 institutionerne danner lokale samarbejdsfora.
Til § 35 Bestemmelsen om nedsættelse af råd med  

 repræsentation fra deltagere i uddannelse   videreført fra  

 erhvervsskoleloven - berører primært deltagere i  

 grunduddannelse.
Bestemmelsen vedrører indflydelse på  

 spørgsmål af betydning for deltagerne i uddannelse, og  

 høring af centrale råd vil ikke være pligtig for  

 ministeren i forbindelse med fastsættelse af regler herom.
 Sådanne råd vil allerede i dag  

 være nedsat på erhvervsskolerne, og det er hensigten, at  

 institutionerne efter eventuelle sammenlægninger og spaltninger skal  

 sikre sig, at rådene videreføres i det nødvendige omfang  

 i forhold til deltagerne i uddannelserne.
Til § 36 Institutionerne har fri adgang til at udbyde den  

 indtægtsdækkede virksomhed, der ønskes, under de  

 betingelser, der er fastsat herom i Finansministeriets Budgetvejledning, og  

 under hensyn til private kursusudbydere på markedet.
Institutionerne  

 skal især være opmærksomme på god  

 markedsføringsskik og på ikke at påføre andre  

 ubillig konkurrence.
Til § 37 Til stk. 1 Der henvises til bemærkningerne til forslagets  

 § 1.
Godkendelse til udbud af de konkrete uddannelser  

 følger af lovgivningen om uddannelserne, dvs.  

 erhvervsuddannelsesloven, lov om korte videregående uddannelser  

 (KVU-loven), lov om arbejdsmarkedsuddannelser (AMU-loven), lov om åben  

 uddannelse m.v.
Udbudsstrukturen inden for den erhvervsrettede voksen- og  

 efteruddannelse vil indgå i overvejelserne i fase 3, jf. de almindelige  

 bemærkninger.
 Grundlaget for overvejelserne vil være regeringens  

 mål om dækning af regionale og lokale uddannelsesbehov i  

 forskellige dele af landet og om fleksible, relevante og fagligt stærke  

 uddannelser, der kan imødekomme langsigtede uddannelsesbehov  

 såvel som aktuelle behov for målrettet, praksisnær  

 kompetenceudvikling i sammenhæng med målene om øget  

 overskuelighed og effektivitet i voksenuddannelsessystemet og et geografisk  

 koordineret og fagligt forsvarligt udbud.
Til stk. 2 Institutioner godkendt efter loven vil være de  

 primære udbydere af erhvervsrettet grund-, efter- og videreuddannelse,  

 men også en række andre offentlige og halvoffentlige  

 uddannelsesinstitutioner, private udbydere og virksomheder kan godkendes og  

 opnå tilskud til undervisningsudgifterne efter lovgivningen om  

 uddannelserne.
De krav, der skal opfyldes til behov for uddannelserne, til  

 kvalitet, lærerkvalifikationer, udstyrs- og lokalefaciliteter m.v.  

 fremgår af uddannelseslovene.
Det vil endvidere være et krav, at  

 udbyderne skal opfylde bestemmelserne efter forslaget om tilsyn og  

 oplysningsforpligtelser.
 Der kan også opnås tilskud til eventuelle  

 kostafdelinger i tilknytning til disse institutioner m.v., ligesom der efter  

 konkret bestemmelse kan ydes andre tilskud omfattet af forslagets § 15.  

 Hvis det findes påkrævet, kan det endvidere bestemmes, at disse  

 institutioner m.v. helt eller delvist er omfattet af bestemmelserne i  

 §§ 26-28 om regnskab og revision m.v.
Til § 38 Det er hensigten, at den hidtidige klageadgang efter  

 erhvervsskoleloven over optagelse og meritoverførsel på  

 erhvervsuddannelserne videreføres.
Efter AMU-centerloven er der ikke  

 klageadgang over centrenes afgørelser.
Adgangen til efter AMU-loven at  

 klage over optagelse på AMU til Arbejdsmarkedets Ankenævn er med  

 flytning af området til Undervisningsministeriet foreslået  

 ophævet, jf.
Forslag til Lov om ændring af lov om  

 Arbejdsmarkedets UddannelsesFinansiering og om efteruddannelsesudvalg, lov om  

 arbejdsmarkedsuddannelser, lov om åben uddannelse (erhvervsrettet  

 voksenuddannelse) m.v., lov om godtgørelse ved deltagelse i  

 erhvervsrettet voksen- og efteruddannelse og lov om en arbejdsmarkedsfond  

 (nr.
L 78 (Folketinget 2001-02 (2. samling)).
 Spørgsmålet om klageadgang vil indgå i  

 fase 3, jf. de almindelige bemærkninger.
Til § 39 Til stk. 4 De lokale uddannelsesudvalg er nedsat med hjemmel i  

 henholdsvis erhvervsuddannelsesloven som udgangspunkt for det lokale  

 samarbejde om EUD og med hjemmel i AMU-centerloven som udgangspunkt for det  

 lokale samarbejde om AMU.
Med bestemmelsen videreføres de lokale  

 udvalg med hjemmel i AMU-centerloven med rådgivningsopgaver i forhold  

 til de AMU-centre - nu institutioner for erhvervsrettet uddannelse -  

 hvorunder de er nedsat.
Tilsvarende fortsætter de udvalg, der er nedsat  

 med hjemmel i erhvervsuddannelsesloven efter denne lov.
 Det er hensigten, at de lokale uddannelsesudvalgs rolle i  

 forhold til institutionerne vil indgå i overvejelserne i fase 3 om  

 rådgivningsstrukturen, jf. de almindelige bemærkninger.
Til stk. 5 En bestemmelse om, at personer med tilknytning til  

 udlejning af ejendomme til institutionen ikke kan indgå i bestyrelsen,  

 blev gennemført i erhvervsskoleloven ved lov nr. 478 af 31. maj 2000.  

 Bestemmelsen videreføres med forslaget, og stk. 5 indeholder en  

 overgangsbestemmelse for de nuværende AMU-centre.
Til stk. 6 Hvis et nuværende AMU-center ikke opfylder de nye  

 krav til revisor, skal de være opfyldt senest den 1. juli 2003. Herved  

 får institutionerne en rimelig frist til at skifte revisor, hvis de har  

 benyttet den hidtidige adgang til at anvende Kommunernes Revisionsafdeling,  

 Direktoratet for Stadens Revision eller andre kommunale revisionsorganer.  

 Hvis institutionen er bundet af en kontrakt ud over den 1. juli 2003, skal  

 den opsiges, så snart det er muligt.
Den nye revisor skal opfylde  

 lovens krav med hensyn til at være statsautoriseret eller registeret  

 revisor og uafhængighed i relation til udlejningsforhold.
Til stk. 7 Bestemmelser om revisors og bestyrelsesmedlemmers  

 habilitet blev gennemført i erhvervsskoleloven ved lov nr. 478 af 31.  

 maj 2000. § 14, stk. 2 og 3, i den pågældende lov  

 indeholder overgangsbestemmelser.
Disse overgangsbestemmelser opretholdes for  

 erhvervsskoler, der endnu ikke lovligt har kunnet opsige kontrakten med  

 revisor eller endnu ikke har foretaget nyudpegning af bestyrelsen.
Til stk. 8 Bestemmelserne om revisorhabilitet, jf.  

 bemærkningerne til stk. 6, skal i henhold til § 14,  

 stk. 6, i lov nr. 478 af 31. maj 2001 underkastes lovrevision i  

 folketingsåret 2003-04. Med ophævelsen af erhvervsskoleloven og  

 videreførelse af bestemmelsen i denne lov optages en tilsvarende  

 bestemmelse.
Til stk. 9 Statens AMU-centre overgik i 1996 til selvejende status  

 som de øvrige AMU-centre.
Det har ved tekstanmærkning  

 været sikret, at personale, der pr. 31. december 1995 var ansat ved et  

 af statens AMU-centre og omfattet af reglerne om statens  

 understøttelsesordning, bevarer retten til understøttelse,  

 herunder ret til optjening af understøttelsesanciennitet, under  

 ansættelse ved de selvejende institutioner.
Reglerne fremgår af  

 Økonomi- og Budgetministeriets cirkulære nr. 25 af 26. januar  

 1972 om ændrede regler om ydelse af understøttelse til  

 ikke-tjenestemænd.
Med bestemmelsen præciseres den fortsatte ret  

 til understøttelse efter ordningen for de omfattede personer.
Til § 40 Der henvises til de almindelige bemærkninger under  

»Økonomistyring«.
Til stk. 2 og 3 I forbindelse med AMU-centrenes overgang til  

 bygningstaxameter kan der blive behov for, at de enkelte institutioner skal  

 have en overgangsordning, således at institutionerne får  

 muligheder for at tilpasse udgifter og bygningskapaciteten i forhold til de  

 faktiske indtægter og aktivitet.
Institutionerne kan have indgået  

 lejemål med lange opsigelsesvarsler, som ikke umiddelbart kan  

 videreudlejes til andre formål, ligesom institutionerne kan have  

 kapitaludgifter, som forudsætter, at institutionerne får en  

 overgangsperiode med mulighed for at klare disse forpligtelser.
I en overgangsperiode vil tilskuddet til bygningsudgifter  

 for den enkelte institution blive reguleret enten med et tillæg eller  

 et fradrag.
Tillæg eller fradrag fastsættes på baggrund af  

 differencen mellem institutionernes samlede omkostninger til  

 bygningsområdet på overgangstidspunktet og det nye  

 taxametertilskud.
Tillæg eller fradrag aftrappes og bortfalder efter  

 overgangsperioden, som fastsættes af undervisningsministeren Til stk. 4 AMU-centre har hidtil haft ret til at overføre  

 uforbrugte bevillinger til efterfølgende finansår.
Denne  

 akkumulerede beholdning har institutionerne kunnet anvende løbende og  

 trække på statskassen, når de ønskede at anvende  

 midlerne.
Ved overgang til institution godkendt efter denne lov med  

 egen likviditet og selvstændigt kapitalansvar, jf. § 11,  

 ophører adgangen til at foretage træk på statskassen med  

 virkning fra 1. januar 2003, og institutionerne skal herefter selv forvalte  

 deres tilskudsmidler, herunder uforbrugte beholdninger fra tidligere  

 finansår.
I løbet af førstkommende finansår efter  

 AMU-centrenes overgang til denne lov, dvs. 2003, overføres den  

 opsparede beholdning pr. 1. januar 2003 til den enkelte institution.
Har  

 institutionerne omvendt foretaget træk på statskassen, modregnes  

 disse i tilskuddene for 2003.
Til stk. 5 Det foreslås, at undervisningsministeren kan  

 overdrage de få tilbageværende statslige ejendomme til  

 institutioner, der er overgået til egen likviditet og  

 selvstændigt kapitalansvar efter loven.
Institutionerne overtager  

 lejemål indgået af staten og retten til de deposita, der er  

 betalt af staten, og overtager renoveringsforpligtelserne ved fraflytning af  

 lejemålene.
Institutionerne skal ved overtagelse af statsejendomme  

 indbetale et beløb til statskassen svarende til 50 pct. af den  

 offentlige vurdering   i lighed med statsinstitutioner, der overgår til  

 godkendelse efter lov om Centre for Videregående Uddannelse og andre  

 selvejende institutioner for videregående uddannelser m.v., jf.  

 lovbekendtgørelse nr. 684 af 11. juli 2000, som senest ændret  

 ved lov nr. 343 og lov nr. 345 af 16. maj 2001. Finansieringen heraf kan ske  

 ved optagelse af realkreditlån.
Institutionens udgifter til renter og  

 afdrag på sådanne lån vil blive finansieret af det  

 bygningstaxameter, som institutionerne modtager til finansiering af  

 kapitaludgifter.
Folketingets Finansudvalg vil blive orienteret om  

 sådanne overdragelser.
Hvis der er tale om statsejendom under andre  

 ministerier, forhandles spørgsmålet om overdragelse med  

 finansministeren og den pågældende minister.
 Ved indbetaling af overdragelsessummen - svarende til 50  

 pct. af den offentlige vurdering   til staten fragår institutionernes  

 udgifter til tinglysning af ejerskiftet og til tinglysning af pant i  

 ejendommen i et omfang svarende til overdragelsessummen.
Inventar og udstyr, der efter de hidtil gældende  

 regler har været statsejet og statsfinansieret, overgår  

 vederlagsfrit til institutionens ejendom, i det omfang dette ikke allerede  

 måtte være sket.
Institutionen er forpligtet til at sikre  

 videreførelsen af en forsvarlig standard af udstyr og inventar m.v.  

 ved uddannelserne inden for de årlige tilskud og lån, der ydes  

 til formålet, jf. også bestemmelsen i § 11, stk. 2.
Til stk. 6 Godkendelse til udbud på AMU-området opererer  

 med flere styringsparametre, herunder et aktivitetsbaseret styringsprincip  

 samt en hovedregel om, at der maksimalt godkendes én udbyder i et  

 geografisk afgrænset område, som er fastlagt til et eller flere  

 amter, men hvor et amt er den mindste enhed.
Den aktivitetsbaserede model er  

 også en minimumsregel, som forudsætter, at uddannelsesstedet kan  

 gennemføre uddannelsen med en aktivitet af ikke mindre end 80 elevuger  

 årligt.
 Disse styringsprincipper kan blive en barriere ved  

 gennemførelse af en enstrenget institutionsstruktur, hvor  

 institutionernes beliggenhed ikke altid er forenelig med amtsgrænser.  

 Det kan således i visse tilfælde blive umuligt at efterkomme  

 kravet om, at der kun er én udbyder i hvert amt.
 Udbudsstrukturen vil indgå i overvejelserne i fase 3  

 i efteråret 2002, jf. de almindelige bemærkninger, men der kan  

 være behov for inden da, og indtil mulige ændringer er besluttet,  

 i særlige tilfælde at foretage fravigelser i det tildelte udbud i  

 2002. Med en ny enstrenget institutionsstruktur må det sikres, at de  

 nyetablerede institutioner vil have mulighed for at få tildelt en  

 AMU-portefølje, som strukturmæssigt hænger sammen, og som  

 matcher arbejdsmarkedets behov for de pågældende kvalifikationer.
Til § 42 Til nr. 1-3.
 Der er tale om konsekvensrettelser vedrørende  

 institutionsbetegnelsen.
Til nr. 4 Der vil ikke længere være tale om, at  

 Erhvervsuddannelsesrådet afgiver indstilling om  

 institutionsgodkendelser.
Der henvises til bemærkningerne til  

 forslagets § 2, stk. 1, om inddragelse af de rådgivende organer  

 for området.
Til nr. 5 og 7 Tilskud til befordring til EUD-elever flyttes med  

 forslaget til erhvervsuddannelsesloven, ligesom befordringstilskud på  

 AMU fremgår af AMU-loven.
Der er ikke sket ændringer i indholdet.  

 Spørgsmålet om befordring vil indgå i overvejelserne i  

 fase 3.
Til nr. 6 Det præciseres, at bestemmelsen omfatter alle  

 udbydere af EUD-grundforløb.
Til § 43 Til nr. 1 Ændringen er en følge af, at hjemlen til  

 laborantuddannelsen allerede før dette forslag er ændret fra  

 erhvervsskoleloven til KVU-loven.
Til nr. 2-4 Der er tale om konsekvensrettelser vedrørende  

 institutionsbetegnelsen.
Til nr. 5-9 Hjemlen til at yde bygningstilskud og tilskud til  

 udstyrsanskaffelser i AMU-loven udgår i konsekvens af, at  

 tilskudsudbetalingen til institutionerne reguleres i § 15 i dette  

 lovforslag.
AMU-loven vil fortsat indeholde en hjemmel til at yde  

 fællesudgiftstaxameter, der er parallel med hjemlen i forslagets  

 § 15, stk. 3. Begrundelsen herfor skal findes i rent lovtekniske  

 forhold i tilknytning til undervisningsministerens mulighed for at beslutte,  

 at der alene ydes tilskud til delvis dækning af undervisnings- og  

 fællesudgifter i forbindelse med indførelse af deltagerbetaling  

 på alle eller grupper af AMU, jf. det i fase 1 fremsatte lovforslag nr.  

 L 78 (nævnt i afsnit I i de almindelige bemærkninger).
Til § 44 Til nr. 1 Bestemmelserne om tilskud til kostafdelinger er samlet  

 under ét i forslaget, jf. bemærkningerne til forslagets  

 § 18. Bestemmelsen i forslagets § 18 regulerer tilskud, optagelse  

 og betaling.
I denne bestemmelse fastslås det, at institutioner, der  

 udbyder landbrugsuddannelser, i henhold til landbrugsuddannelsesloven har  

 pligt til at tilbyde kost og logi under skoleophold.
Til § 45 Der henvises til bemærkningerne til forslagets  

 § 34.
Til § 46 Der er tale om en konsekvens af den nye samlede  

 institutionslov.
Til § 47-51 Der er tale om konsekvensrettelser vedrørende  

 institutionsbetegnelsen.
Bilag 1 Lovforslaget sammenholdt med gældende lov Gældende formulering Lovforslaget ---- § 42. I lov om erhvervsuddannelser, jf.  

 lovbekendtgørelse nr. 724 af 25. juli 2000, som ændret ved lov  

 nr. 1319 og lov nr. 1324 af 20. december 2000, foretages følgende  

 ændringer:
 § 18. Undervisningsministeren godkender efter  

 ansøgning, hvilke erhvervsskoler og arbejdsmarkedsuddannelsescentre  

 der kan udbyde de enkelte fællesindgange og hovedforløb.  

 Erhvervsuddannelsesrådet afgiver indstilling til ministeren om  

 godkendelse.
 Stk. 2. Undervisningsministeren kan i særlige  

 tilfælde pålægge en erhvervsskole at udbyde bestemte  

 fællesindgange eller hovedforløb.
 1. § 18 stk. 1 og 2, affattes således:
»§ 18. Undervisningsministeren godkender efter  

 ansøgning, hvilke institutioner godkendt efter lov om institutioner  

 for erhvervsrettet uddannelse der kan udbyde de enkelte fællesindgange  

 og hovedforløb.
Erhvervsuddannelsesrådet afgiver indstilling til  

 ministeren om godkendelse.
 Stk. 2. Undervisningsministeren kan i særlige  

 tilfælde pålægge en institution at udbyde bestemte  

 fællesindgange eller hovedforløb.«.
§ 19. --- Stk. 4. Tilskuddet i henhold til stk. 1-3 ydes til  

 godkendte erhvervsskoler og til andre skoler, institutioner og virksomheder,  

 som er godkendt til at meddele erhvervsuddannelse, jf. § 18.
 2. I § 19, stk. 4, ændres »erhvervsskoler«  

 til: »institutioner godkendt efter lov om institutioner for erhvervsrettet  

 uddannelse«.
§ 31. --- Stk. 2. Skoler, hvis bestyrelser er sammensat efter reglerne i  

 § 5, stk. 2, i lov om erhvervsskoler, kan godkende en virksomhed  

 til at gennemføre praktikuddannelse for den enkelte elev.
 3. I § 31, stk. 2, ændres »lov om  

 erhvervsskoler« til: »lov om institutioner for erhvervsrettet  

 uddannelse«.
§ 35. --- 20)	Godkendelse af erhvervsskoler, jf. § 2, stk. 1, i lov om  

 erhvervsskoler.
--- 4. § 35, stk. 1, nr. 20, ophæves.
 Nr. 21-24 bliver herefter 20-23.
 22) Regler om befordringstilskud, jf. § 24, stk. 2, i lov om  

 erhvervsskoler.
 5. I § 35, stk. 1, nr. 22, der bliver nr. 21,  

 ændres »§ 24, stk. 2, i lov om erhvervsskoler« til:  

 »§ 67 a«.
 § 43. Praktikpladser formidles af erhvervsskolerne, og det  

 påhviler skolerne at udføre opsøgende virksomhed med  

 henblik på fremskaffelse af praktikpladser.
 6. § 43, stk. 1, affattes således:
»Praktikpladser formidles af skoler m.v., som udbyder  

 erhvervsuddannelsernes grundforløb.
Det påhviler skolerne m.v.  

 at udføre opsøgende virksomhed med henblik på  

 fremskaffelse af praktikpladser.«.
 7. Efter § 67 indsættes:
»67 a.
Amtskommunerne yder tilskud til befordring for  

 erhvervsuddannelseselever i henhold til § 28 i lov om gymnasiet m.v.
Det  

 er en betingelse, at eleverne ikke modtager løn eller  

 godtgørelse under uddannelsen.
Stk. 2. Undervisningsministeren fastsætter efter  

 indstilling fra Erhvervsuddannelsesrådet regler om, i hvilket omfang  

 der af staten kan ydes tilskud til befordring mellem hjem og kostafdeling og  

 mellem flere undervisningsafdelinger på samme dag for  

 erhvervsuddannelseselever.
Ministeren fastsætter nærmere regler  

 om administration af ordningen og kan herunder bestemme, at afgørelser  

 om tilskud træffes af institutionerne.
 Stk. 3. Staten kan inden for et beløb fastsat på  

 de årlige finanslove yde tilskud til nedbringelse af særlig store  

 befordringsudgifter i forbindelse med skoleophold for andre  

 erhvervsuddannelseselever end dem, der er omfattet af stk. 1.  

 Undervisningsministeren fastsætter nærmere regler om  

 administrationen af ordningen og kan herunder bestemme, at afgørelser  

 om tilskud træffes af institutionerne.«.
 § 43. I lov om arbejdsmarkedsuddannelser, jf.  

 lovbekendtgørelse nr. 1341 af 18. december 2000 foretages  

 følgende ændringer:
§ 4. Arbejdsmarkedsuddannelserne udvikles til 1) --- 4) laboranter omfattet af lov om erhvervsskoler og --- 1. I § 4, nr. 4, ændres »laboranter omfattet af  

 lov om erhvervsskoler» til: »laboranter omfattet af lov om korte  

 videregående uddannelser«.
§ 17. AMU-centrene kan udbyde de uddannelser, de ved lovens  

 ikrafttræden er godkendt til at udbyde, og erhvervsskolerne kan udbyde  

 de uddannelser, de er godkendt til at udbyde inden for  

 arbejdsmarkedsuddannelserne, jf. dog § 68. Arbejdsministeren kan  

 godkende AMU-centre, erhvervsskoler, social- og sundhedsskoler, andre  

 uddannelsesinstitutioner og private udbydere til at udbyde godkendte  

 kompetencegivende uddannelser efter § 3, nr. 1 og 2, til 2. § 17, stk. 1, affattes således:
»Undervisningsministeren kan godkende institutioner efter lov om  

 institutioner for erhvervsrettet uddannelse, social- og sundhedsskoler, andre  

 uddannelsesinstitutioner og private udbydere til at udbyde godkendte  

 kompetencegivende uddannelser efter § 3, nr. 1 og 2, til 1)	beskæftigede lønmodtagere, såvel privat som  

 offentligt ansatte, 1)	beskæftigede lønmodtagere, såvel privat som  

 offentligt ansatte, 2)	selvstændige erhvervsdrivende, 2)	selvstændige erhvervsdrivende, 3)	ledige dagpengeberettigede med ret til selvvalgt uddannelse, jf.  

 § 5, stk. 3, nr. 3, og stk. 4, og til 3)	ledige dagpengeberettigede med ret til selvvalgt uddannelse, jf.  

 § 5, stk. 3, nr. 3, og stk. 4, og til 4)	personer, der hverken er dagpengeberettigede eller oppebærer  

 kontanthjælp eller er i aktivering i henhold til lov om aktiv  

 socialpolitik.
 4)	personer, der hverken er dagpengeberettigede eller oppebærer  

 kontanthjælp eller er i aktivering i henhold til lov om aktiv  

 socialpolitik.«.
Stk. 2. Ved godkendelser efter stk. 1 skal der  

 lægges vægt på, 1)	om uddannelsesinstitutionen, undtagen AMU-centre og erhvervsskoler,  

 eller den private udbyder i større omfang og gennem flere år har  

 udbudt arbejdsmarkedsuddannelser, eventuelt i samarbejde med en godkendt  

 uddannelsesinstitution eller privat udbyder, og 2)	--- 3. I § 17, stk. 2, nr. 1, ændres »AMU-centre  

 og erhvervsskoler« til: »institutioner godkendt efter lov om institutioner  

 for erhvervsrettet uddannelse«.
Stk. 3. Godkendelse til udbud gives i forbindelse med  

 uddannelsesplanens godkendelse under hensyn til det faglige områdes  

 tilknytning til uddannelsesinstitutionen.
Godkendelsen gives som hovedregel  

 kun inden for et skolesystem.
Ved skolesystem forstås grupper af  

 uddannelsessteder, hvis uddannelsesvirksomhed er reguleret ved lov, f.eks.  

 AMU-centre, erhvervsskoler og lignende.
Godkendelsen gives på baggrund  

 af en fastlagt minimumsaktivitet pr. uddannelsessted inden for et fastlagt  

 geografisk område.
Der godkendes dog mindst en udbyder til en  

 uddannelse.
 4. I § 17, stk. 3, 3. pkt., ændres  

 »AMU-centre, erhvervsskoler« til: »institutioner godkendt efter lov om  

 institutioner for erhvervsrettet uddannelse«.
 5. Overskriften til § 46: »Direkte  

 undervisningsudgifter« udgår.
 Administration, bygningsdrift, udstyrsanskaffelse  

 m.v.
 6. Overskriften til § 51: »Administration,  

 bygningsdrift, udstyrsanskaffelse m.v.« udgår.
 § 51. Staten yder tilskud til AMU-centrenes administration og  

 bygningsdrift m.v.
 7. § 51 affattes således:
 »§ 51. Staten yder tilskud til fællesudgifter, herunder  

 administration, ledelse og bygningsdrift, til institutioner godkendt efter  

 lov om institutioner for erhvervsrettet uddannelse.
 Stk. 2. Tilskud efter stk. 1 ydes dels som et  

 grundtilskud, og dels som et tilskud til fællesudgifter fastsat  

 på baggrund af antallet af gennemførte elevuger og de på  

 finansloven fastsatte takster.
Stk. 2. Tilskuddet udgøres af grundtilskud, der  

 fastsættes på de årlige finanslove, og taxametertilskud,  

 der ydes ud fra den enkelte institutions antal årselever og en takst  

 pr. årselev.
Taksterne pr. årselev fastsættes på de  

 årlige finanslove for grupper af uddannelser.«.
 Stk. 3. Staten yder tilskud til AMU-centrenes udgifter til  

 husleje og til renter og afdrag på prioritetsgæld m.v.
 § 53. Arbejdsministeren fastsætter nærmere regler  

 om tilskud efter §§ 46-52 til uddannelsessteder, ud over AMU-centre, der  

 gennemfører arbejdsmarkedsuddannelser efter § 3, nr. 1-3, jf.  

 §§ 17, 20 og 22.
 8. § 53 affattes således:
 »§ 53. Undervisningsministeren kan fastsætte  

 nærmere regler om tilskud efter §§ 46-50 til uddannelsessteder, ud  

 over institutioner godkendt efter lov om institutioner for erhvervsrettet  

 uddannelse, der gennemfører arbejdsmarkedsuddannelser efter § 3,  

 nr. 1-3, jf. §§ 17, 20 og 22.«.
 § 54. Statens tilskud efter §§ 46, 47, 51 og 52 ydes til  

 uddannelser til beskæftigede lønmodtagere, såvel privat  

 som offentligt ansatte, selvstændige erhvervsdrivende,  

 dagpengeberettigede ledige med ret til selvvalgt uddannelse, jf. § 5,  

 stk. 3, nr. 3, og stk. 4, og til personer, der hverken er  

 dagpengeberettigede eller oppebærer kontanthjælp.
 9. I § 54 ændres »46, 47, 51 og 52« til: »46 og  

 47«.
 § 44. I lov nr. 371 af 6. juni 1991 om landbrugsuddannelser,  

 som senest ændret ved lov nr. 263 af 12. april 2000, foretages  

 følgende ændring:
§ 17. Skolerne tilbyder eleverne kost og logi under  

 skoleophold.
Tilskud hertil ydes af staten som et gennemsnitligt tilskud pr.  

 årskostelev.
Tilskuddet pr. årskostelev fastlægges i de  

 årlige finanslove.
 Stk. 2. Undervisnings- og forskningsministeren kan  

 fastsætte regler om optagelse af elever og om elevernes betaling for  

 kost og logi under ophold på skolens kostafdeling.
 1. § 17 affattes således:
 »§ 17. Skolerne tilbyder eleverne kost og logi under  

 skoleophold, jf. lov om institutioner for erhvervsrettet uddannelse.«.
 § 45. I lov om almen voksenuddannelse og om  

 voksenuddannelsescentre, jf. lovbekendtgørelse nr. 668 af 7. juli  

 2000, foretages følgende ændring:
 1. § 12 a affattes således:
»§ 12 a.
Voksenuddannelsescentrene samarbejder med andre  

 voksenuddannelsescentre, institutioner godkendt efter lov om institutioner  

 for erhvervsrettet uddannelse og andre uddannelsesinstitutioner i et lokalt  

 fællesskab.
Samarbejdet har til formål at sikre, at  

 institutionerne udnytter deres ressourcer bedst muligt, og at de informerer  

 og vejleder samordnet om deres samlede uddannelsesudbud.
Samarbejdet kan  

 angå udbudet af uddannelser.
§ 12 a.
Voksenuddannelsescentrene samarbejder med andre  

 voksenuddannelsescentre, erhvervsskoler, arbejdsmarkedsuddannelsescentre og  

 andre uddannelsesinstitutioner i et lokalt fællesskab.
Samarbejdet har  

 til formål at sikre, at uddannelsesstederne udnytter deres ressourcer  

 bedst muligt, og at de informerer og vejleder samordnet om deres samlede  

 uddannelsesudbud.
Samarbejdet kan angå udbudet af uddannelser.
Som led  

 i samarbejdet danner uddannelsesinstitutionerne et lokalt fælles  

 samarbejdsforum, som mødes mindst en gang hvert kvartal.
 Stk. 2. Som led i samarbejdet danner institutionerne et lokalt  

 fælles samarbejdsforum, som mødes mindst en gang hvert  

 kvartal.«.
 § 46. I lov om Danmarks Evalueringsinstitut, jf.  

 lovbekendtgørelse nr. 905 af 12. september 2000, som ændret ved  

 § 13 i lov nr. 246 af 6. april 2001 og § 46 i lov nr. 343 af 16.  

 maj 2001, foretages følgende ændring i bilag 1 til  

 loven:
Bilag 1 --- 24)	Lov om erhvervsskoler, jf. lovbekendtgørelse nr. 529 af 17.  

 juni 1996.
 1. Nr. 24 affattes således:
 »24)	Lov om institutioner for erhvervsrettet uddannelse.«.
 § 47. I lov om Centre for Videregående Uddannelse og  

 andre selvejende institutioner for videregående uddannelser m.v., jf.  

 lovbekendtgørelse nr. 684 af 11. juli 2000, som senest ændret  

 ved lov nr. 343 og lov nr. 345 af 16. maj 2001, foretages følgende  

 ændring:
§ 27 f. --- Stk. 2. Hvis en erhvervsskole, jf. lov om erhvervsskoler, er  

 indgået i et CVU ved sammenlægning med en eller flere  

 institutioner med mellemlang videregående uddannelse, kan  

 undervisningsministeren bestemme, at der oprettes en studiebestyrelse, der  

 kun omfatter CVU ets udbud af erhvervsrettet ungdomsuddannelse, jf. § 27  

 a, stk. 3, mens CVU ets udbud af professionsrettet kort  

 videregående uddannelse enten omfattes af en studiebestyrelse, der  

 også omfatter professionsrettet mellemlang videregående  

 uddannelse, eller ledes direkte af CVU-bestyrelsen.
 1. I § 27 f, stk. 2, ændres »en  

 erhvervsskole, jf. lov om erhvervsskoler,« til: »en institution godkendt  

 efter lov om institutioner for erhvervsrettet uddannelse«.
 § 48. I lov om erhvervsgrunduddannelse m.v., jf.  

 lovbekendtgørelse nr. 532 af 25. juni 1999, som ændret ved lov  

 nr. 263 af 12. april 2000, foretages følgende ændring:
§ 3. --- Stk. 4. Skoleundervisningen kan foregå på  

 arbejdsmarkedsuddannelsescentre, voksenuddannelsescentre,  

 daghøjskoler, ungdomsskoler, efterskoler, produktionsskoler,  

 erhvervsskoler, social- og sundhedsskoler og lignende skoler, der er godkendt  

 i henhold til anden lovgivning.
 1. § 3, stk. 4, affattes således:
 »Stk. 4. Skoleundervisningen kan foregå på  

 institutioner godkendt efter lov om institutioner for erhvervsrettet  

 uddannelse, voksenuddannelsescentre, daghøjskoler, ungdomsskoler,  

 efterskoler, produktionsskoler, social- og sundhedsskoler og lignende  

 institutioner, der er godkendt i henhold til anden lovgivning.«.
 § 49. I lov nr. 487 af 31. maj 2000 om forberedende  

 voksenundervisning (FVU-loven) foretages følgende  

 ændringer:
§ 7. Efter driftsoverenskomst med amtsrådet kan  

 forberedende voksenundervisning udbydes af 1)	erhvervsskoler, 1.
 »1) institutioner godkendt efter lov om institutioner for erhvervsrettet  

 uddannelse,«.
2)	arbejdsmarkedsuddannelsescentre, --- 2. § 7, stk. 1, nr. 2, ophæves.
 Nr. 3-7 bliver herefter nr. 2-6.
 § 8. Amtskommunale uddannelsesinstitutioner og  

 driftsoverenskomstparter samarbejder inden for rammerne af det lokale  

 skolesamarbejde, der gælder for voksenuddannelsescentre, erhvervsskoler  

 og arbejdsmarkedsuddannelsescentre.
 3. I § 8, stk. 1, ændres », erhvervsskoler  

 og arbejdsmarkedsuddannelsescentre« til: »og institutioner godkendt efter lov  

 om institutioner for erhvervsrettet uddannelse«.
 § 50. I lov om Arbejdsgivernes Elevrefusion, jf.  

 lovbekendtgørelse nr. 185 af 11. marts 2001, foretages følgende  

 ændringer:
§ 22. Beløb til dækning af udgifter til  

 skolepraktik efter lov om erhvervsuddannelser, som Arbejdsgivernes  

 Elevrefusion afholder, jf. §§ 13 og 14, indbetales af Arbejdsgivernes  

 Elevrefusion til Undervisningsministeriet.
Beløb til dækning af  

 de ordninger, der administreres af erhvervsskolerne, udbetales  

 månedsvis af Arbejdsgivernes Elevrefusion til disse skoler.
 1. I § 22, stk. 1, 2. pkt., ændres  

 »erhvervsskolerne« til: »institutioner godkendt efter lov om institutioner  

 for erhvervsrettet uddannelse eller efter lov om Centre for  

 Videregående Uddannelse og andre selvejende institutioner for  

 videregående uddannelser m.v.«.
 Stk. 2. Undervisningsministeren kan fastsætte regler om  

 udbetalingen fra Arbejdsgivernes Elevrefusion og om revision og afgivelse af  

 regnskab for erhvervsskoler vedrørende de i stk. 1, 2. pkt.,  

 nævnte udgifter.
 2. I § 22, stk. 2, ændres »erhvervsskoler«  

 til: »institutioner godkendt efter lov om institutioner for erhvervsrettet  

 uddannelse eller efter lov om Centre for Videregående Uddannelse og  

 andre selvejende institutioner for videregående uddannelser m.v.«.
§ 23 a.
Har den, der oppebærer ydelser fra  

 Arbejdsgivernes Elevrefusion i henhold til loven, givet urigtige oplysninger  

 eller undladt at meddele oplysninger af betydning for udbetalingen af  

 ydelsen, kan Arbejdsgivernes Elevrefusion bestemme, at ydelsen bortfalder  

 helt eller delvis, og at udbetalte ydelser skal tilbagebetales.
Udbetalinger  

 fra Arbejdsgivernes Elevrefusion til erhvervsskolerne i medfør af  

 §§ 13 og 14, der er sket med urette, kan Arbejdsgivernes Elevrefusion  

 kræve tilbagebetalt fra skolen.
 3. I § 23 a, stk. 1, 2. pkt., ændres  

 »erhvervsskolerne« til: »institutioner godkendt efter lov om institutioner  

 for erhvervsrettet uddannelse eller efter lov om Centre for  

 Videregående Uddannelse og andre selvejende institutioner for  

 videregående uddannelser m.v.«.
 § 51. I lov om de erhvervsgymnasiale uddannelser til  

 højere handelseksamen og højere teknisk eksamen, jf.  

 lovbekendtgørelse nr. 174 af 16. marts 2001, foretages følgende  

 ændringer:
 § 2. Uddannelserne udbydes af erhvervsskoler, der af  

 undervisningsministeren er godkendt hertil, jf. stk. 2.
--- 1. I § 2, stk. 1, ændres »erhvervsskoler«  

 til: »institutioner godkendt efter lov om institutioner for erhvervsrettet  

 uddannelse«.
 Stk. 3. Undervisningsministeren kan godkende, at skoler, som  

 ikke er erhvervsskoler, kan udbyde uddannelser efter denne lov, hvis de  

 gennemfører grundforløb i henhold til lov om  

 erhvervsuddannelser.
--- 2. I § 2, stk. 3, ændres »erhvervsskoler«  

 til: »institutioner godkendt efter lov om institutioner for  

 erhvervsrettet uddannelse«.
 Stk. 9. En skole, der udbyder erhvervsgymnasiale uddannelser i  

 medfør af § 2, stk. 3, kan uanset bestemmelserne i  

 stk. 1-7 opkræve betaling for deltagelse i undervisningen m.v.  

 Dette gælder dog kun, hvis skolen ikke modtager samme tilskud fra  

 staten som en godkendt erhvervsskole.
 3. I § 15, stk. 9, ændres »godkendt  

 erhvervsskole« til: »institution godkendt efter lov om institutioner for  

 erhvervsrettet uddannelse«.
Bilag 2 Undervisningsministeriets lovbekendtgørelse nr. 962  

 af 26. oktober 20001) Bekendtgørelse af  

 lov om erhvervsskoler Herved bekendtgøres lov om erhvervsskoler, jf.  

 lovbekendtgørelse nr. 704 af 3. september 1999, med de  

 ændringer, der følger af § 9 i lov nr. 263 af 12. april  

 2000, § 2 i lov nr. 478 af 31. maj 2000 og § 9 i lov nr. 482 af 31.  

 maj 2000. Den bekendtgjorte lovtekst gælder først fuldt ud fra  

 den 1. januar 2001, jf. § 22 i lov nr. 263 af 12. april 2000.
Kapitel 1 Godkendelse af erhvervsskoler § 1. Undervisningsministeren kan godkende erhvervsskoler m.v.,  

 der giver undervisning inden for erhvervsuddannelserne og tilgrænsende  

 uddannelser.
 Stk. 2. Undervisningsministeren kan fastsætte regler om  

 uddannelserne og om adgang til uddannelserne.
 Stk. 3. Undervisningsministeren kan fastsætte regler  

 om:
 1)	Kvalitetskontrol, herunder censorinstitutionen.
 2)	Kvalifikationskrav til lærere.
 3)	Klager til skolen fra elever og studerende, herunder om klagefrist,  

 i forbindelse med eksaminer og prøver.
 Stk. 4. Ved fastsættelse af regler i medfør af  

 stk. 2 kan ministeren bestemme, at uddannelsesaktiviteten ikke godkendes  

 som støtteberettigende efter lov om statens  

 uddannelsesstøtte.
 § 2. Undervisningsministeren kan efter indstilling fra  

 Erhvervsuddannelsesrådet godkende de i § 1 nævnte skoler,  

 såfremt skolen indgår som et hensigtsmæssigt led i en  

 landsomfattende planlægning til opfyldelse af konstaterede eller  

 forventede behov for sådanne skoler.
Stk. 2. Undervisningsministeren kan fastsætte  

 vilkår for godkendelsen.
Skolerne skal være selvejende  

 institutioner, hvis vedtægter godkendes af undervisningsministeren.  

 Undervisningsministeren kan fastsætte regler om vedtægternes  

 indhold.
 Stk. 3. En godkendelse kan tilbagekaldes, hvis der ikke  

 længere er behov for skolen.
 Stk. 4. Ministeren kan modsætte sig nedlæggelse af  

 en skole, såfremt der efter ministerens skøn stadig er behov for  

 skolen, og kan fastsætte vilkårene for skolens  

 videreførelse.
 § 3. I tilfælde af skolens ophør anvendes  

 tiloversbleven formue til undervisnings- og uddannelsesformål efter  

 undervisningsministerens bestemmelse, jf. dog stk. 2.
 Stk. 2. Hvis der er dækning i den tiloversblevne formue,  

 anvendes skolens nettoformue opgjort pr. 31. december 1990 samt gaver  

 skænket efter 1. januar 1991 i form af løsøre, fast  

 ejendom og anlægstilskud til fast ejendom til de formål, der er  

 fastsat i de til enhver tid gældende vedtægter.
 Stk. 3. Undervisningsministeren kan fastsætte  

 nærmere regler om opgørelsen af formuen efter stk. 1 og  

 2.
§ 3 a.
Undervisningsministeren kan efter indstilling fra  

 bestyrelsen tillade, at erhvervsskoler, der er godkendt efter loven,  

 sammenlægges til én erhvervsskole, der godkendes efter loven.  

 Ved sammenlægningen opløses skolerne uden likvidation ved  

 overdragelse af deres aktiver og gæld til den fortsættende  

 skole.
 Stk. 2. Undervisningsministeren kan efter indstilling fra  

 bestyrelsen tillade, at en erhvervsskole, der er godkendt efter loven, ved  

 spaltning overdrager sine aktiver og gæld som helhed eller en del heraf  

 til en eller flere selvejende uddannelsesinstitutioner.
Stk. 3. Det er en betingelse for at opnå tilladelse  

 efter stk. 1 og 2, at der ved sammenlægningen eller spaltningen  

 ikke sker indskrænkninger i bestående rettigheder.
I  

 vedtægten for den fortsættende eller modtagende skole skal der  

 optages bestemmelser, som sikrer, at de deltagende skolers formål  

 tilgodeses.
På samme måde skal der optages bestemmelser, som  

 sikrer eventuelle vedtægtsbestemte rettigheder til en deltagende skoles  

 formue, når rettigheden ikke udløses ved sammenlægningen  

 eller spaltningen.
 Stk. 4. Sammenlægning og spaltning efter stk. 1 og 2 kan  

 gennemføres uden kreditorernes samtykke.
 Stk. 5. Undervisningsministeren fastsætter regler,  

 hvorefter aktieselskabslovens kapitel 15 med de fornødne tilpasninger  

 finder anvendelse på sammenlægning eller spaltning efter  

 stk. 1 og 2.
 § 4. Undervisningsministeren fører tilsyn med og  

 vejleder skolerne og kan indhente oplysninger om uddannelserne, eleverne,  

 lærerne og institutionens drift i øvrigt til brug ved dette  

 tilsyn.
 Stk. 2. Finder undervisningsministeren, at en skoles  

 virksomhed ikke er i overensstemmelse med denne lov, de regler eller aftaler,  

 der er fastsat eller indgået i henhold til loven, kan ministeren  

 udstede påbud til skolen om at ændre den pågældende  

 virksomhed.
Kapitel 2 Skolens bestyrelse § 5. Skolen ledes af en bestyrelse.
Stk. 2. Bestyrelsen skal normalt bestå af 6-12  

 medlemmer, hvoraf 1 medlem udpeges af amtsrådet og mindst 1 medlem af  

 kommunalbestyrelser.
Bestyrelsens øvrige medlemmer skal så vidt  

 muligt tilsammen dække skolens virkefelt.
Arbejdsgiver- og  

 arbejdstagerrepræsentanterne skal være ligeligt  

 repræsenterede og have tilknytning til det geografiske område og  

 til det arbejdsmarked, som skolen dækker.
 Stk. 3. Følgende personer kan ikke være medlemmer  

 af bestyrelsen:
 1)	Personer, der udlejer ejendomme m.m. til skolen.
 2)	Medlemmer af bestyrelsen i fonde, selskaber, foreninger eller andre  

 virksomheder, der udlejer ejendomme m.m. til skolen, eller som kontrollerer  

 udlejer af ejendomme m.m. til skolen.
 3)	Advokater, revisorer eller lignende rådgivere for personer,  

 jf. nr. 1, eller for fonde, selskaber, foreninger eller andre virksomheder,  

 jf. nr. 2.
 4)	Ansatte i ledende stillinger hos personer, jf. nr. 1, eller i fonde,  

 selskaber, foreninger eller andre virksomheder, jf. nr. 2.
 5)	Medlemmer af bestyrelsen ved en skole inden for samme  

 skoleform.
Stk. 4. Er lejeforholdet af uvæsentligt omfang, finder  

 stk. 3, nr. 1-4, ikke anvendelse.
Undervisningsministeren  

 fastsætter nærmere regler herom.
 Stk. 5. For bestyrelsen, lederen og andre ansatte ved skolen  

 gælder i øvrigt bestemmelserne i forvaltningslovens kapitel 2 om  

 inhabilitet og i kapitel 8 om tavshedspligt m.v.
Stk. 6. Skolens lærere og teknisk-administrative  

 personale repræsenteres i bestyrelsen uden stemmeret med hver 1  

 repræsentant.
Skolens elever repræsenteres i bestyrelsen uden  

 stemmeret med 2 repræsentanter.
 Stk. 7. Skolens leder, jf. § 11, er bestyrelsens  

 sekretær og deltager i bestyrelsens møder uden stemmeret.
 Stk. 8. Bestyrelsens sammensætning og ændringer  

 heri skal meddeles undervisningsministeren.
 Stk. 9. Undervisningsministeren kan inden for særlige  

 skoleområder godkende en anden sammensætning af bestyrelsen end  

 den i stk. 2 nævnte.
Bestyrelsens opgaver § 6. Bestyrelsen har den overordnede ledelse af skolen.
Efter  

 indstilling fra lederen fastlægger bestyrelsen det årlige program  

 for skolens virksomhed og godkender budget og regnskab.
 § 7. Bestyrelsen træffer efter indstilling fra lederen  

 beslutning om skolens udbud af erhvervsuddannelser, jf. § 18 i lov om  

 erhvervsuddannelser.
 § 8. Bestyrelsen skal virke for, at skolen optager andre  

 uddannelsesaktiviteter end dem, der er nævnt i § 7, således  

 at uddannelsessøgende og virksomheder i skolens område i videst  

 muligt omfang sikres adgang til grund-, efter- og videreuddannelse inden for  

 erhvervsskolernes faglige område.
Stk. 2. Skolen kan udbyde tilskudsberettigede uddannelser m.v.  

 i henhold til stk. 1, når skolen er godkendt hertil i  

 overensstemmelse med reglerne for uddannelserne.
En godkendelse kan  

 tilbagekaldes af vedkommende myndighed.
 Stk. 3. Bestyrelsen træffer efter indstilling fra  

 lederen beslutning om iværksættelse af øvrige  

 uddannelsesaktiviteter mod indtægtsdækning, jf. § 17.
 § 9. Bestyrelsen ansætter og afskediger lederen og  

 godkender efter indstilling fra lederen ansættelse og afskedigelse af  

 skolens øvrige personale.
 Stk. 2. Bestyrelsen kan fastsætte nærmere  

 retningslinier for lederens virksomhed og kan bemyndige lederen til at  

 udøve beføjelser, der er tillagt bestyrelsen.
 Stk. 3. Beslutning om suspension, iværksættelse af  

 tjenstlig undersøgelse, udpegning af forhørsleder, ikendelse af  

 disciplinærstraf og injuriesøgsmål træffes af  

 erhversskolens bestyrelse.
 Stk. 4. Bestyrelsen ansætter og afskediger skolens  

 revisor.
Bestyrelsens ansvar § 10. Bestyrelsen er over for undervisningsministeren  

 ansvarlig for skolens drift, herunder for forvaltningen af de statslige  

 tilskud, jf. § 10 a.
Stk. 2. Hvis bestyrelsen ikke efterkommer påbud fra  

 undervisningsministeren om berigtigelse af nærmere angivne forhold, kan  

 undervisningsministeren beslutte, 1)	at bestyrelsens opgaver eller dele heraf i en periode varetages af  

 personer, der udpeges af undervisningsministeren, eller 2)	at bestyrelsen træder tilbage, således at en ny  

 bestyrelse skal vælges efter reglerne i skolens  

 vedtægter.
 Stk. 3. Hvis bestyrelsen ved sine dispositioner bringer  

 skolens videreførelse i fare, kan undervisningsministeren beslutte, at  

 bestyrelsen straks træder tilbage, og kan i forbindelse hermed  

 indsætte et midlertidigt styre, indtil der er udpeget en ny bestyrelse  

 efter reglerne i skolens vedtægt.
§ 10 a.
Bestyrelsen skal forvalte skolens midler, så de  

 bliver til størst mulig gavn for skolens formål.
 Stk. 2. Skolen er forpligtet til at vedligeholde sine  

 bygninger på et forsvarligt niveau i overensstemmelse med en af  

 bestyrelsen godkendt flerårig plan, og til at sikre en forsvarlig  

 standard af udstyr m.v. til de tilskudsberettigede aktiviteter.  

 Undervisningsministeren kan efter forhandling med boligministeren  

 fastsætte nærmere regler om skolernes byggevirksomhed.
 Stk. 3. Skolen skal under størst mulig hensyntagen til  

 sikkerheden anbringe de likvide midler på en eller flere af  

 følgende måder:
 1)	I fondsaktiver eller gældsbreve, for hvilke den danske stat  

 eller en dansk kommune står som udsteder eller garant.
 2)	I fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn.
 3)	Som indestående i pengeinstitutter hjemmehørende i  

 Danmark eller i et andet land inden for Det Europæiske  

 Økonomiske Samarbejdsområde (EØS).
 4)	I værdipapirer bortset fra aktier, som i øvrigt efter  

 deres art og sikkerhed kan stilles i klasse med de i nr. 1 - 3 nævnte  

 aktiver.
Søgsmålskompetence § 10 b.
Beslutning om at anlægge retssag mod  

 bestyrelsesmedlemmer, ledere, revisorer eller andre i anledning af tab  

 påført skolen kan træffes af bestyrelsen eller af  

 undervisningsministeren.
Skolens leder § 11. Skolens daglige ledelse varetages af en leder, der  

 påser, 1)	at uddannelserne gennemføres i overensstemmelse med  

 gældende regler, 2)	at de undervisningsmæssige forhold er forsvarlige, 3)	at det af bestyrelsen godkendte budget overholdes, og 4)	at skolens virksomhed i øvrigt er i overensstemmelse med  

 bestyrelsens beslutninger og retningslinier.
 Stk. 2. Lederen afgiver til bestyrelsen forslag til program  

 for skolens virksomhed i det kommende år.
Kapitel 3 Tilskud § 11 a.
En skole skal i sit virke som selvejende  

 institution være uafhængig, og skolens midler må alene  

 komme skolens uddannelsesformål til gode.
 § 12. Undervisningsministeren yder inden for en årlig  

 ramme tilskud til skolens administration, ledelse og bygningsdrift m.v. efter  

 stk. 2-8.
Stk. 2. Driftstilskuddet udgøres af et grundtilskud,  

 der fastsættes på de årlige finanslove, og et tilskud, der  

 ydes ud fra den enkelte skoles antal årselever og en takst pr.  

 årselev.
Taksten pr. årselev fastsættes på de  

 årlige finanslove for store grupper af uddannelser.
Stk. 3. Undervisningsministeren yder tillige tilskud til  

 skolens erhvervelse og opretholdelse af lokaler, bygninger og arealer ud fra  

 antal årselever ved skolen og en takst pr. elev, fastsat på de  

 årlige finanslove for store grupper af uddannelser.
Taksterne kan  

 variere på grundlag af skolernes stedlige beliggenhed og  

 fremmedkapitalandel.
Undervisningsministeren fastsætter regler om  

 opgørelse af antallet af årselever i henhold til stk. 2 og  

 3.
Stk. 4. Til skoler, der i væsentlig grad lejer lokaler,  

 bygninger eller grundstykker til formål, der er tilskudsberettigede  

 efter denne lov, kan undervisningsministeren yde et særligt tilskud.  

 Hvis en skole, der modtager det særlige tilskud, helt eller delvis  

 erstatter lejemål med egne bygninger eller grundstykker, kan  

 undervisningsministeren yde et engangstilskud til kompensation for bortfald  

 af det særlige tilskud.
Undervisningsministeren kan fastsætte  

 nærmere regler herom.
 Stk. 5. Undervisningsministeren kan endvidere yde lån  

 til forskellige skoleformål, herunder til køb af apparatur.
Stk. 6. Undervisningsministeren kan yde lån eller  

 tilskud til skoler, der efter undervisningsministerens skøn er kommet  

 i en særlig vanskelig økonomisk situation.
Lånet eller  

 tilskuddet er betinget af, at skolen følger Undervisningsministeriets  

 krav til omlægning af skolens aktivitet med henblik på  

 genopretning af skolens økonomi.
 Stk. 7. Undervisningsministeren kan efter forhandling med  

 finansministeren fastsætte nærmere regler om ydelse, forrentning  

 og afvikling af lån efter stk. 5 og 6.
 Stk. 8. Undervisningsministeren træffer afgørelse  

 om eventuel aftrapning eller kapitalisering af bortfaldne grundtilskud, hvis  

 flere institutioner slutter sig sammen til en erhvervsskole.
 § 12 a. (Ophævet).
§ 12 b.
Kommuner og amtskommuner kan yde tilskud til  

 erhvervsskolers anlægsudgifter ved etablering eller senere udbygning.  

 Tilskud kan ikke ydes i form af lån.
Kommuner og amtskommuner kan ikke  

 yde tilskud til erhvervsskolers driftsudgifter.
§ 12 c.
Aftaler, herunder husleje- og ejendomsaftaler,  

 skal indgås på vilkår, der ikke er ringere for skolerne end  

 sædvanlige markedsvilkår, og skal søges ændret, hvis  

 udviklingen i markedsvilkårene tilsiger det.
 Stk. 2. Undervisningsministeren kan fastsætte  

 nærmere regler om huslejeaftaler, herunder i særlige  

 tilfælde bestemme, at huslejeaftaler skal indgås på andre  

 vilkår end dem, der er nævnt i stk. 1.
§ 13. Undervisningsministeren kan yde tilskud til skolehjem,  

 såfremt skolehjemmet 1)	drives af en skole godkendt efter § 1 eller af en selvejende  

 institution og 2)	er bolig for elever i tilskudsberettigede uddannelser.
 Stk. 2. Undervisningsministeren fastsætter regler om  

 optagelse af elever og om elevernes betaling for kost og logi på  

 skolehjem, herunder betaling fra andre end elever i erhvervsuddannelser.
Stk. 3. Tilskud efter stk. 1 fastsættes ud fra  

 skolehjemmets antal skolehjemsårselever og en takst pr.  

 skolehjemsårselev, der fastsættes på de årlige  

 finanslove, for forskellige grupper af elever.
Skolehjemselever, der betaler  

 fuld pris for benyttelse af skolehjemmet i henhold til regler fastsat efter  

 stk. 2, indgår ikke i tilskudsberegningen.
 Stk. 4. Undervisningsministeren kan fastsætte regler om  

 kvalitetskrav til skolehjem.
 § 14. Skoler, der er godkendt efter § 1, kan efter regler  

 fastsat af undervisningsministeren opnå rammetilskud til de direkte  

 undervisningsudgifter for de i § 1 nævnte uddannelser, medmindre  

 der ydes tilskud til disse udgifter efter de pågældende  

 uddannelseslove.
Stk. 2. Tilskuddet ydes ud fra den enkelte skoles antal  

 årselever i uddannelsen og en takst pr. årselev.
Taksten  

 fastsættes på de årlige finanslove for grupper af  

 uddannelser.
§ 14 a.
Ydelse af tilskud efter §§ 12-14 er betinget af,  

 at tilvækst i formuen hidrørende fra perioden efter 1. januar  

 1991, bortset fra de i § 3, stk. 2, nævnte gaver, i  

 tilfælde af skolens eller skolehjemmets ophør anvendes til  

 undervisnings- og uddannelsesformål efter undervisningsministerens  

 bestemmelse.
 § 15. For det ved skolen ansatte personale skal løn- og  

 ansættelsesvilkår følge de af finansministeren aftalte  

 eller fastsatte bestemmelser, herunder vedrørende pensionsforhold.
 Stk. 2. Bestemmelserne i § 10, stk. 1, og  

 §§ 19-25 i lov om tjenestemænd finder anvendelse på det  

 personale ved skolerne, der er ansat på vilkår svarende til  

 tjenestemandsvilkår. § 21, stk. 4, i tjenestemandsloven  

 gælder for medlemmer af skolernes bestyrelser.
§ 15 a.
Skolen kan yde bestyrelsen særskilt  

 vederlag efter nærmere regler, der fastsættes af  

 undervisningsministeren efter forhandling med finansministeren.
 § 16. Undervisningsministeren fastsætter regler om  

 deltagerbetaling ved tilskudsberettigede enkeltfagskurser, deltidsuddannelser  

 og visse lignende heltidsuddannelser.
 § 17. Undervisningsministeren kan fastsætte regler om  

 størrelsen af og fremgangsmåden ved betaling for undervisning og  

 andre aktiviteter, der ikke er tilskudsberettigede efter denne lov.
 Stk. 2. Skolen skal ved udbud af kurser og andre aktiviteter  

 som indtægtsdækket virksomhed følge god  

 markedsføringskik og må ikke påføre andre ubillig  

 priskonkurrence.
 § 18. Undervisningsministeren kan helt eller delvis yde  

 tilskud til udviklings- og forsøgsvirksomhed eller til andre  

 særlige formål, samt til iværksættelse af nye  

 uddannelser ved de i § 1 nævnte skoler.
§ 19. Skolen disponerer frit inden for sit formål ved  

 anvendelsen af de samlede statslige tilskud og øvrige indtægter  

 under et.
Det er en betingelse, at skolerne opfylder de bestemmelser, der  

 gælder for de enkelte uddannelser og for skolehjem, og underviser det  

 antal årselever inden for de enkelte uddannelsesgrupper, henholdsvis  

 har det antal skolehjemsårselever og gennemfører de aktiviteter  

 i henhold til § 18, som tilskuddene er betinget af.
Skolerne kan opspare  

 tilskud til anvendelse i følgende finansår til skole- og  

 undervisningsvirksomhed.
 Stk. 2. Undervisningsministeren kan ved fastlæggelsen af  

 tilskudssatser til uddannelserne og skolehjem samt tilskud til  

 fællesudgifter fraregne forventet elevbetaling, gebyrer samt  

 indtægter ved driften.
 § 20. Undervisningsministeren fastsætter efter  

 forhandling med finansministeren nærmere regler om skolernes budget- og  

 bevillingssystem og om udbetaling af tilskud til skolerne.
Stk. 2. Undervisningsministeren kan for skoler, der ikke  

 følger bestemmelserne i denne lov, de regler eller aftaler, jf.  

 § 15, stk. 1, der er fastsat eller indgået i henhold til  

 loven, eller undervisningsministerens påbud, jf. § 4, stk. 2,  

 tilbageholde tilskud, lade tilskud bortfalde helt eller delvis eller  

 kræve tilskud tilbagebetalt helt eller delvis.
Undervisningsministeren  

 kan tilbageholde tilskud eller lade tilskud bortfalde for skoler, som  

 begæres erklæret konkurs eller standser deres betalinger, eller  

 når der i øvrigt er fare for, at en skoles virksomhed må  

 indstilles.
Undervisningsministeren kan desuden kræve tilskud  

 tilbagebetalt, hvis grundlaget for tilskudsberegningen eller  

 tilskudsberegningen i øvrigt har været fejlagtig.
For meget  

 udbetalt tilskud kan modregnes i kommende tilskudsudbetalinger.
 § 21. Undervisningsministeren har ret til at indkalde alle  

 oplysninger om uddannelserne, eleverne, lærerne, udstyret og om  

 institutionens drift i øvrigt til brug for fastlæggelse af  

 tilskud m.v.
 Stk. 2. Undervisningsministeren kan bestemme, at skolerne skal  

 anvende fælles administrative systemer.
Kapitel 4 Regnskab og revision § 22. Skolens regnskabsår er finansåret.
Ved  

 regnskabsårets afslutning udarbejdes et årsregnskab omfattende  

 resultatopgørelse, balance og anlægsoversigt.
Regnskabet skal  

 underskrives af bestyrelsen og af skolens leder.
I forbindelse med  

 indsendelse af årsregnskab til Undervisningsministeriet skal  

 bestyrelsesmedlemmerne afgive en erklæring på tro og love om, at  

 de opfylder betingelserne for at være medlemmer af bestyrelsen, jf.  

 § 5, stk. 3 og 4.
Stk. 2. Regnskaberne opstilles og revideres efter regler, der  

 fastsættes af undervisningsministeren.
Regnskaberne skal revideres af  

 en statsautoriseret eller registreret revisor.
 Stk. 3. Skolens regnskabsføring skal være i  

 overensstemmelse med regler fastsat af undervisningsministeren.
 Stk. 4. Rigsrevisor kan til brug for gennemgangen af skolens  

 regnskaber indhente oplysninger direkte fra bestyrelsen.
§ 22 a.
Skolens revisor, jf. § 22, stk. 2,  

 må ikke samtidig være revisor for udlejer af de ejendomme m.m.,  

 som skolen anvender, eller for fonde, selskaber, foreninger eller andre  

 virksomheder, der kontrollerer udlejer.
Stk. 2. Institutionens revisor kan dog være revisor for  

 udlejer m.v., jf. stk. 1, hvis lejeforholdet er af uvæsentligt  

 omfang.
Undervisningsministeren fastsætter regler herom.
 Stk. 3. Opfylder revisor ikke kravene til revision i henhold  

 til denne lov eller regler fastsat i medfør heraf, eller  

 tilsidesætter revisor i øvrigt sine pligter som revisor, kan  

 undervisningsministeren pålægge institutionen inden en  

 nærmere angiven frist at antage en anden revisor.
 § 23. (Ophævet).
§ 23 a.
Hvis det af revisionsberetningen fremgår, at der  

 foreligger lovovertrædelser eller andre uacceptable forhold i  

 forbindelse med forvaltningen af skolens midler, skal  

 undervisningsministeren, hvis revisionen giver anledning hertil, snarest  

 iværksætte foranstaltninger til genoprettelse af en lovlig og  

 forsvarlig forvaltning.
Det samme gælder, hvis undervisningsministeren  

 på anden måde bliver gjort bekendt med de nævnte  

 forhold.
Kapitel 5 Befordring § 24. Amtskommunerne yder tilskud til befordring for  

 erhvervsuddannelseselever i henhold til § 28 i lov om gymnasiet m.v.
Det  

 er en betingelse, at eleverne ikke modtager løn eller  

 godtgørelse under uddannelsen.
Stk. 2. Undervisningsministeren fastsætter efter  

 indstilling fra Erhvervsuddannelsesrådet regler om, i hvilket omfang  

 der af staten kan ydes tilskud til befordring mellem hjem og skolehjem og  

 mellem flere undervisningsafdelinger på samme dag for  

 erhvervsuddannelseselever.
Undervisningsministeren fastsætter  

 nærmere regler om administration af ordningen og kan herunder bestemme,  

 at afgørelser om tilskud træffes af skolerne.
 Stk. 3. Staten kan inden for et beløb fastsat på  

 de årlige finanslove yde tilskud til nedbringelse af særlig store  

 befordringsudgifter i forbindelse med skoleophold for andre  

 erhvervsuddannelseselever end dem, der er omfattet af stk. 1.  

 Undervisningsministeren fastsætter nærmere regler om  

 administrationen af ordningen og kan herunder bestemme, at afgørelser  

 om tilskud træffes af skolerne.
Kapitel 6 Forskellige bestemmelser § 25. (Ophævet).
§ 25 a.
Skolerne samarbejder med andre erhvervsskoler,  

 arbejdsmarkedsuddannelsescentre og andre uddannelsesinstitutioner i et lokalt  

 fællesskab.
Samarbejdet har til formål at sikre, at skolerne  

 udnytter deres ressourcer bedst muligt, og at de informerer og vejleder  

 samordnet om deres samlede uddannelsesudbud.
Samarbejdet kan angå  

 udbudet af uddannelser.
Som led i samarbejdet danner skolerne et lokalt  

 fælles samarbejdsforum, som mødes mindst en gang hvert  

 kvartal.
Stk. 2. Undervisningsministeren kan yde tilskud til skolers  

 deltagelse i lokale skolesamarbejder og kan fastsætte nærmere  

 regler om ydelse af tilskud.
Tilskud til samarbejde med et  

 arbejdsmarkedsuddannelsescenter kan ydes i henhold til regler fastsat efter  

 forhandling med arbejdsministeren.
§ 26. For arbejdsmarkedsuddannelsescentre, der meddeler  

 erhvervsuddannelser i medfør af § 18, stk. 1, i lov om  

 erhvervsuddannelser, samt andre skoler, institutioner og virksomheder, der i  

 medfør af samme lovs § 18, stk. 3, er godkendt til at  

 meddele bestemte erhvervsuddannelser, finder reglerne i § 4, § 13  

 og §§ 20-22 a og § 23 a anvendelse.
Undervisningsministeren kan  

 bestemme, at § 12 finder helt eller delvis anvendelse.
Stk. 2. Undervisningsministeren kan godkende, at andre skoler  

 end erhvervsskoler, institutioner og virksomheder, der ikke opfylder  

 betingelserne i kapitel 1 og 2, meddeler tilgrænsende erhvervsrettet  

 uddannelse.
For disse skoler m.v. finder reglerne i § 4, § 13,  

 § 16 og §§ 20-22 a og § 23 a anvendelse.  

 Undervisningsministeren kan bestemme, at §§ 12, 14 og 14 a finder helt  

 eller delvis anvendelse.
Godkendelsen kan tilbagekaldes.
Stk. 3. Andre skoler end erhvervsskoler, institutioner og  

 virksomheder, der udbyder tilgrænsende erhvervsrettet uddannelse i  

 medfør af stk. 2 eller § 27, kan opkræve betaling for  

 deltagelse i undervisning m.v.
Dette gælder dog kun, hvis skolen ikke  

 modtager samme tilskud fra staten som en godkendt erhvervsskole.
§ 27. Undervisningsministeren kan tillade, at en privat skole,  

 institution eller virksomhed, der ikke opfylder betingelserne i kapitel 1 og  

 2, meddeler undervisning inden for tilgrænsende erhvervsrettede  

 uddannelser.
Der ydes ikke tilskud til disse uddannelser.
 § 28. Efter nærmere regler fastsat af  

 undervisningsministeren kan klager over en skoles afgørelser  

 indbringes for ministeren.
§ 29. Der nedsættes elevråd på alle  

 erhvervsskoler, der er godkendt i henhold til § 1.  

 Undervisningsministeren fastsætter efter indstilling fra  

 Erhvervsuddannelsesrådet regler om valg af elevråd og disses  

 virksomhed.
Elevrådet udpeger repræsentanter for eleverne til  

 udvalg m.v., som skolen har nedsat til at behandle spørgsmål af  

 betydning for eleverne i almindelighed.
Dette gælder dog ikke udvalg  

 m.v., hvor elevernes deltagelse ville stride mod anden lovgivning.
Kapitel 7 Ikrafttrædelses- og overgangsbestemmelser § 30. Loven træder i kraft 1. januar 1991.
 Stk. 2. § 5 har virkning fra den 1. juli 1990, og  

 vedtægterne skal være bragt i overensstemmelse med denne lov  

 senest 1. januar 1991.
 Stk. 3. Uanset bestemmelsen i § 5, stk. 2, kan  

 bestyrelsen for handelsskoler, hvis vedtægter er godkendt før 1.  

 juli 1988, beslutte, at reglerne i vedtægterne om bestyrelsens  

 sammensætning fortsat skal have virkning.
 Stk. 4. Lov om godkendelse af handelsskoler, tekniske skoler  

 og tilskud m.v. til disse skoler, jf. lovbekendtgørelse nr. 178 af 2.  

 april 1987, som ændret ved § 10 i lov nr. 351 af 1. juli 1988, lov  

 om undervisningen på de godkendte handelsskoler, jf.  

 lovbekendtgørelse nr. 974 af 19. december 1986, og lov om tekniske  

 skoler, teknika og teknologiske institutter, jf. lovbekendtgørelse nr.  

 38 af 22. januar 1987, ophæves.
 Stk. 5. Regler, der er udstedt i medfør af tidligere  

 love, forbliver indtil videre i kraft.
 § 31. Undervisningsministeren kan fastsætte regler om  

 fuldførelsen af undervisning, der er påbegyndt før lovens  

 ikrafttræden.
 § 32. Der ydes rammetilskud til de direkte  

 undervisningsudgifter i henhold til § 14 til afslutning af undervisning  

 af elever på lærlinge-, efg- og grundlæggende  

 teknikeruddannelser, der er påbegyndt før ikrafttrædelsen  

 af lov om erhvervsuddannelser.
 § 33. (Ophævet).
 § 34. Loven gælder ikke for Færøerne og  

 Grønland.
 Lov nr. 281 af 2. maj 1990, hvis § 2, der  

 ændrede affattelsen af § 3, det nuværende § 12,  

 stk. 6, og § 26, stk. 2, 3. pkt., og indsatte det  

 nuværende § 12, stk. 5, og § 14 a, har følgende  

 bestemmelse om ikrafttræden:
§ 6 Stk. 1. Loven træder i kraft den 1. januar 1991.
Stk. 2. Uanset betingelse om opdeling af formuen som indsat  

 ved denne lovs § 1, nr. 1, § 2, nr. 4, § 3, nr. 2, § 4,  

 nr. 2, og § 5, nr. 2, kan der ydes driftstilskud til  

 uddannelsesinstitutioner, som inden den 1. januar 1992 har iværksat  

 procedure til ændring af institutionernes vedtægter i  

 overensstemmelse med de nævnte bestemmelser.
Dette gælder dog kun  

 indtil 1. januar 1996.
 Lov nr. 352 af 14. maj 1992, hvis § 4, der  

 tilføjede et § 9, stk. 3, og et § 26, stk. 3, og  

 som ophævede § 25, trådte i kraft den 15. juni 1992, jf.  

 bekendtgørelse nr. 441 af 2. juni 1992.
 Lov nr. 507 af 30. juni 1993, hvis § 2, indsatte  

 § 7, stk. 6, ændrede affattelsen af § 8, stk. 2, og  

 § 9, stk. 2, indsatte ny § 25 a og ændrede affattelsen  

 af § 26, stk. 1, har følgende bestemmelse om  

 ikrafttræden:
§ 3 § 1, nr. 1-3 og 8, og § 2, nr. 1-3, træder i kraft den 1.  

 juli 1993. § 1, nr. 4-7 og 9-11, og § 2, nr. 4 og 5, træder i  

 kraft den 1. januar 1994.
 Lov nr. 458 af 1. juni 1994 ændrede § 1,  

 stk. 2, § 10, stk. 1, § 12, § 13, stk. 3 og 4,  

 § 14, stk. 2, § 18, § 19, stk. 1, § 20,  

 stk. 1, § 21, stk. 1, § 22, § 24 og § 26,  

 stk. 1, og stk. 2, og i indsatte § 10, stk. 3, § 10  

 a, § 10 b, § 12 a, § 12 b, § 17, stk. 2, § 23  

 a, samt ophævede §§ 23 og 33.
 Loven indeholder følgende bestemmelser:
§ 2 Staten eftergiver kravene på renter af statslån, der er  

 tilskrevet eller bliver tilskrevet i medfør af § 2, nr. 2, i lov  

 nr. 281 af 2. maj 1990 om ændring af forskellige love om selvejende  

 uddannelsesinstitutioner. (Forrentning af statslån og  

 ophørsbestemmelser).
§ 3 Stk. 1. Loven træder i kraft dagen efter  

 bekendtgørelsen i Lovtidende.1)  

  § 1, nr. 4 - 7, træder dog først i kraft den 1.  

 januar 1995.2) Stk. 2. I en overgangsperiode, hvis længde  

 fastsættes af undervisningsministeren, reguleres bygningstilskuddet,  

 jf. § 12, stk. 3, med et tillæg eller et fradrag, som  

 fastsættes med udgangspunkt i det årlige tilskud opgjort pr. 1.  

 januar 1994 til renter og afdrag på realkreditlån, renter af  

 statslån og husleje.
Tillæg og fradrag aftrappes gradvis og  

 bortfalder ved overgangsperiodens udløb.
 Stk. 3. Undervisningsministeren fastsætter nærmere  

 regler om tillæg og fradrag efter stk. 2.
Stk. 4. Undervisningsministeren kan bestemme, at reglerne i  

 stk. 2 og 3 helt eller delvist kan finde anvendelse for skoler omfattet  

 af § 26. § 2 i lov nr. 319 af 17. maj 1995 ændrede affattelse  

 af § 12 a, og § 3 bemyndigede ministeren til at fastsætte  

 ikraftsættelsestidspunktet.3) Lov nr. 1127 af 20. december 1995 indsatte § 1,  

 stk. 4, og har følgende bestemmelse om ikrafttræden:
§ 2 Loven træder i kraft dagen efter bekendtgørelsen i  

 Lovtidende.4) Lov nr. 309 af 24. april 1996, hvis § 1 ændrede  

 affattelsen af § 25 a, stk. 1 og stk. 2, har følgende  

 bestemmelse om ikrafttræden:
§ 2 Loven træder i kraft dagen efter bekendtgørelse i  

 Lovtidende.5)  § 3 i lov nr. 310 af  

 24. april 1996 ændrede affattelsen af § 15, stk. 1, og har  

 følgende bestemmelse om ikrafttræden:
§ 12 Loven træder i kraft den 1. juli 1996, dog træder § 1,  

 nr. 2-5, først i kraft den 1. januar 1997.
§ 19 i lov nr. 903 af 16. december 1998  

 ophævede § 12a.
Loven indeholder følgende bestemmelse om  

 ikrafttræden:
§ 10. Loven træder i kraft den 1. januar 1999.6) § 2 i lov nr. 234 af 21. april 1999 ændrede  

 affattelsen af § 7 og ændrede i § 26, stk. 1, 1. punktum  

 »§ 18, stk. 2« til: »§ 18, stk. 1«.
 Loven har følgende bestemmelse om ikrafttræden:
§ 4 Stk. 1. Loven træder i kraft den 1. juli 1999 og har  

 virkning for uddannelser, der begynder den 1. januar 2001 og senere.
 Lov nr. 263 af 12. april 2000 indsatte 3. og 4. punktum i  

 § 29, og har følgende ikrafttrædelsesbestemmelse:
§ 22 Stk. 1. Loven træder i kraft den 1. januar 2001, jf. dog  

 stk. 3.
 Stk. 2-5. (Udeladt).
 § 2 i lov nr. 478 af 31. maj 2000 indsatte § 4, stk.  

 2, § 5, stk. 3-5, § 11 a, § 12 c, § 15 a, § 22, stk. 1, 4. punktum, § 22 a,  

 ændrede affattelsen af § 2, stk. 3, § 10 a, stk. 3, nr. 3, § 20, stk.  

 2, § 26, stk. 1 og stk. 2.
 Loven indeholder følgende bestemmelse om ikrafttræden:
§ 14 Stk. 1. Loven træder i kraft den 1. juli 2000.  

 (Udeladt).
 Stk. 2. § 1, nr. 2, § 2, nr. 3, § 5, nr. 3, og  

 § 6, nr. 4, skal senest være opfyldt ved førstkommende  

 nyudpegning af bestyrelsesmedlemmer.
 Stk. 3. § 24 a, stk. 1 og 2, i lov nr. 311 af 24.  

 april 1996 om selvejende institutioner for videregående uddannelser  

 m.v., § 22 a, stk. 1 og 2, i lov om erhvervsskoler, jf.  

 lovbekendtgørelse nr. 704 af 3. september 1999, § 16,  

 stk. 3, 1. og 2. pkt., i lov om daghøjskoler m.v., jf.  

 lovbekendtgørelse nr. 73 af 25. januar 2000, og § 15,  

 stk. 3, 1. og 2. pkt., i lov nr. 1124 af 29. december 1999 om  

 produktionsskoler, som affattet ved dennes lovs § 1, nr. 8, § 2,  

 nr. 10, § 5, nr. 10, og § 6, nr. 9, skal være opfyldt senest  

 den 1. juli 2001, eller når revisor lovligt kan opsiges ifølge  

 kontrakten.
 Stk. 4-5. (Udeladt).
 Stk. 6. (Udeladt) § 22 a, stk. 1 og 2, i lov om  

 erhvervsskoler, (udeladt) tages op til revision i folketingsåret  

 2003-04.
 Stk. 7. (Udeladt).
 § 9 i lov nr. 482 af 31. maj 2000 indsatte § 3  

 a.
 Loven har følgende bestemmelse om ikrafttræden:
§ 14 Stk. 1. Loven træder i kraft den 1. juli 2000.
 Stk. 2-4. (Udeladt).
Undervisningsministeriet, den 26. oktober 2000 Margrethe Vestager / Finn Møller Larsen 1)  Lovbekendtgørelsen er ændret ved lov nr. 246 af 6. april  

 2001 og ved lov nr. 286 af 25. april 2001.
 1)   I.h.t.  

 bekendtgørelse nr. 645 af 20. juli 1995 har ændringen virkning  

 fra 1. september 1995.
2)   Iflg.
Lovens § 1 berøres  

 bestående låneforhold ikke af lovændringen.
 3)   Loven blev bekendtgjort i Lovtidende  

 den 2. juni 1994.
 4)   Loven blev bekendtgjort i Lovtidende  

 den 21. december 1995.
 5)   Loven blev bekendtgjort i Lovtidende  

 den 25. april 1996.
 6)   Ændringerne i § 12,  

 § 12 a, § 12 b, § 13, stk. 3 og 4, og § 14,  

 stk. 2 træder dog først i kraft den 1. januar 1995.
Bilag 3 Arbejdsministeriets lovbekendtgørelse nr. 613 af  

 26. juni 2000 Bekendtgørelse af  

 lov om arbejdsmarkedsuddannelsescentre Herved bekendtgøres lov om  

 arbejdsmarkedsuddannelsescentre, jf. lovbekendtgørelse nr. 1005 af 20.  

 november 1996 med de ændringer, der følger af lov nr. 401 af 31.  

 maj 2000.
Kapitel 1 Godkendelse og virksomhed § 1. Arbejdsmarkedsuddannelsescentre  

 (AMU-centre) er selvejende institutioner, der har til formål at  

 gennemføre uddannelser efter lov om arbejdsmarkedsuddannelser.  

 Centrenes vedtægter godkendes af arbejdsministeren.
Centrene  

 indgår i en landsomfattende planlægning til opfyldelse af  

 konstaterede eller forventede behov for arbejdsmarkedsuddannelsescentre.
 Stk. 2. Centrene kan gennemføre uddannelse godkendt til  

 udbud på AMU-centre i henhold til anden lovgivning.
 Stk. 3. Centrene kan udvikle og gennemføre andre  

 arbejdsmarkedspolitisk begrundede uddannelser.
 Stk. 4. Centrene skal følge de regler om  

 målgrupper og adgangskrav, uddannelseskrav til lærere,  

 uddannelsesplaner og kursuslinier og andre forhold ved de  

 pågældende uddannelser, som fastsættes af arbejdsministeren  

 efter denne lov eller efter lov om arbejsmarkedsuddannelser, eller som  

 følger af anden lovgivning.
 Stk. 5. Centrene gennemfører aktiviteter med relation  

 til uddannelsesindsatsen.
§ 2. Arbejdsministeren kan fastsætte vilkår for  

 godkendelse af centrene, herunder regler for vedtægternes indhold efter  

 udtalelse fra Uddannelsesrådet.
Arbejdsministeren kan endvidere meddele  

 påbud og forbud til centrene angående overholdelsen af  

 vilkår og af vedtægter.
Stk. 2. Arbejdsministeren kan tilbagekalde en godkendelse,  

 hvis der ikke længere er behov for centret.
En godkendelse kan  

 endvidere tilbagekaldes, hvis centret ikke overholder lovens regler, regler  

 udstedt i medfør af loven eller meddelte påbud eller forbud.
 Stk. 3. Arbejdsministeren kan modsætte sig en beslutning  

 fra bestyrelsen om nedlæggelse af et center, såfremt der efter  

 arbejdsministerens skøn stadig er behov for centret, og kan  

 fastsætte vilkårene for centrets videreførelse.
 Stk. 4. Arbejdsministeren kan efter indstilling fra  

 bestyrelserne godkende, at to eller flere centre sammenlægges til et  

 center, eller at et center sammenlægges med en erhvervsskole under  

 hensyntagen til en hensigtsmæssig institutionsstruktur.
 Stk. 5. Ved sammenlægning efter stk. 4  

 opløses institutionerne uden likvidation ved overdragelse af deres  

 aktiver og gæld til den nye institution uden kreditorernes  

 samtykke.
 Stk. 6. Arbejdsministeren fastsætter regler, hvorefter  

 aktieselskabslovens kapitel 15 med de fornødne tilpasninger finder  

 anvendelse på sammenlægninger efter stk. 4.
 Stk. 7. Arbejdsministeren kan fastsætte nærmere  

 regler om sammenlægning af institutioner.
 § 3. I tilfælde af centrets ophør anvendes  

 centrets midler efter betaling af gæld, herunder indfrielse af  

 lån, til uddannelsesformål efter arbejdsministerens bestemmelser  

 med tilslutning fra Folketingets Finansudvalg, jf. dog stk. 2.
 Stk. 2. Hvis der er dækning i den tiloversblevne formue,  

 anvendes centrenes nettoformue opgjort pr. 31. december 1993 samt gaver  

 skænket efter 1. januar 1994 i form af løsøre, fast  

 ejendom og anlægstilskud til fast ejendom til de formål, der er  

 fastsat i de til enhver tid gældende vedtægter.
 Stk. 3. Arbejdsministeren kan fastsætte nærmere  

 regler om opgørelse af formuen efter stk. 1 og 2.
 § 4. Arbejdsministeren fører tilsyn med og vejleder  

 centrene.
 Stk. 2. Arbejdsministeren kan hos centrene indhente  

 oplysninger, der belyser centrets virksomhed.
 Stk. 3. Arbejdsministeren kan bestemme, at centrene skal  

 anvende fælles administrative systemer.
§ 4 a.
For centrenes virksomhed gælder forvaltningsloven  

 og lov om offentlighed i forvaltningen.
 § 5. Arbejdsministeren kan bemyndige Arbejdsmarkedsstyrelsen  

 til at udøve beføjelser, der ved loven er tillagt  

 ministeren.
Kapitel 2 Centerbestyrelse § 6. Centret ledes af en bestyrelse.
Stk. 2. Bestyrelsen skal normalt bestå af 12-16  

 medlemmer.
Arbejdsgivere og arbejdstagere skal være ligeligt  

 repræsenteret og have tilknytning til det arbejdsmarked, som skolen  

 dækker, og så vidt muligt også dække det virkefelt,  

 som skolen har.
Amtsrådet og kommunalbestyrelser repræsenteres  

 ved hver 1 medlem.
 Stk. 3. Efter bestyrelsens beslutning kan lokale institutioner  

 og interesseorganisationer med tilknytning til centret udpeges til  

 bestyrelsen uden stemmeret.
 Stk. 4. Der udpeges 1 repræsentant for centrets  

 lærere og 1 repræsentant for centrets teknisk-administrative  

 personale til bestyrelsen uden stemmeret.
 Stk. 5. Arbejdsministeren fastsætter nærmere  

 regler for valg af bestyrelsesmedlemmer og udpegning af tilforordnede.
 Stk. 6. Centrets leder, jf. § 11, varetager bestyrelsens  

 sekretariatsfunktion og deltager i bestyrelsens møder uden  

 stemmeret.
 Stk. 7. Bestyrelsen udarbejder en forretningsorden.
 Stk. 8. Bestyrelsens sammensætning og ændringer  

 heri skal meddeles Arbejdsmarkedsstyrelsen.
 Stk. 9. Arbejdsministeren kan for særlige centre  

 godkende en anden sammensætning af bestyrelsen end den i stk. 2  

 nævnte.
Bestyrelsens opgaver § 7. Bestyrelsen har den overordnede ledelse af centret og  

 vedtager hvert år budget for det følgende regnskabsår og  

 godkender regnskab for centrets samlede aktiviteter.
 § 8. Bestyrelsen ansøger efter indstilling fra centrets  

 leder 1 gang årligt Undervisningsministeriet om godkendelse til at  

 udbyde erhvervsuddannelser.
 Stk. 2. Bestyrelsen træffer efter indstilling fra  

 centrets leder beslutning om, hvilke af de arbejdsmarkedsuddannelser og  

 erhvervsuddannelser, som centret er godkendt til at gennemføre,  

 centret skal udbyde.
 Stk. 3. Arbejdsministeren kan i særlige tilfælde  

 pålægge centret at udbyde og gennemføre uddannelser.
 § 9. Bestyrelsen ansætter og afskediger centrets leder  

 og godkender efter indstilling fra lederen ansættelse og afskedigelse  

 af centrets øvrige personale.
 Stk. 2. Arbejdsministeren fastsætter nærmere  

 regler om ansættelse og afskedigelse af centrets leder.
 Stk. 3. Bestyrelsen kan fastsætte nærmere  

 retninigslinier for lederens virksomhed og kan bemyndige lederen til at  

 udøve beføjelser, der er tillagt bestyrelsen.
 Stk. 4. Bestyrelsen ansætter og afskediger centrets  

 revisor.
Bestyrelsens ansvar § 10. Bestyrelsen er over for arbejdsministeren ansvarlig for  

 centrets drift, herunder for forvaltning af de statslige tilskud og  

 forvaltning af skolens formue.
Stk. 2. Hvis bestyrelsen ikke efterkommer påbud eller  

 forbud fra arbejdsministeren om berigtigelse af nærmere angivne  

 forhold, jf. § 2, stk. 1 og 2, kan arbejdsministeren  

 beslutte, 1)	at bestyrelsens opgaver eller dele heraf i en periode varetages af  

 personer, der udpeges af arbejdsministeren, eller 2)	at bestyrelsen træder tilbage, således at en ny  

 bestyrelse skal vælges efter reglerne i centrets  

 vedtægter.
Centrets leder § 11. Centrets daglige ledelse varetages af en leder, der  

 påser, 1)	at uddannelserne gennemføres i overensstemmelse med  

 gældende regler, 2)	at de undervisningsmæssige forhold er forsvarlige, 3)	at det budget, der er godkendt af bestyrelsen, overholdes, og 4)	at centrets virksomhed i øvrigt er i overensstemmelse med  

 gældende regler og med bestyrelsens beslutninger og  

 retningslinier.
Kapitel 3 Tilskud og Lån § 12. (Ophævet) § 13. Arbejdsministeren kan efter forhandling med  

 Uddannelsesrådet, jf. lov om arbejdsmarkedsuddannelser kapitel 5, yde  

 rente- og afdragsfrie statslån til selvejende institutioner, jf.  

 § 1, til køb, opførelse og ombygning af fast ejendom.  

 Statslån kan ydes med indtil 85 pct. af den samlede  

 anskaffelsessum.
 Stk. 2. Kommuner og amtskommuner kan deltage i finansieringen  

 af den del af de selvejende institutioners anlægsudgifter, som ikke  

 dækkes af realkreditlån og statslån.
 § 14. Arbejdsministeren kan endvidere yde lån eller  

 tilskud til indretningsudgifter og anskaffelse af udstyr.
§ 15. Arbejdsministeren kan yde statslån eller  

 statstilskud til centre, der efter arbejdsministerens skøn er kommet i  

 en særlig vanskelig økonomisk situation.
Lånet eller  

 tilskuddet er betinget af, at centret omlægger sin aktivitet og  

 administration med henblik på forbedring af skolens økonomi.
 Stk. 2. Arbejdsministeren kan i forbindelse med  

 sammenlægning af to eller flere AMU-centre yde tilskud til kompensation  

 i forbindelse med aftrapning eller bortfald af grundtilskud samt tilskud til  

 ekstraordinære udgifter i forbindelse med sammenlægningen.  

 Arbejdsministeren kan ligeledes yde tilskud i forbindelse med  

 sammenlægning mellem AMU-centre og erhvervsskoler, hvis institutionen  

 videreføres som et AMU-center.
 § 16. Arbejdsministeren kan efter forhandling med  

 finansministeren og efter at have indhentet en udtalelse fra  

 Uddannelsesrådet fastsætte nærmere regler om ydelse af  

 statstilskud og statslån efter §§ 13, 14 og 15. Disse regler kan  

 indeholde vilkår for ydelse og afvikling af statslån og  

 statstilskud, herunder om at statslån sikres bedst muligt.
§ 17. Arbejdsministeren kan yde tilskud til kostskoler,  

 såfremt kostskolen 1)	drives af et center godkendt efter § 1 eller af en selvejende  

 institution og 2)	er bolig for deltagere i uddannelser på AMU-centre.
 Stk. 2. Arbejdsministeren fastsætter nærmere  

 regler om tilskud til kostskoler, herunder om betaling fra andre end  

 deltagere i arbejdsmarkedsuddannelser.
 § 18. Centrene kan gennemføre forsøgs- og  

 udviklingsaktiviteter m.v. og modtage tilskud af den centrale pulje hertil,  

 jf. lov om arbejdsmarkedsuddannelser.
 Stk. 2. Disse tilskud kan dække såvel  

 fællesudgifter som de direkte undervisningsudgifter.
§ 19. (Ophævet) § 20. Centrene disponerer frit ved anvendelse af statslige  

 tilskud til de tilskudsberettigede uddannelser inden for rammerne af lov om  

 arbejdsmarkedsuddannelser.
Centrene kan opspare tilskud til anvendelse i  

 følgende finansår til skole- og undervisningsvirksomhed.
 § 21. Arbejdsministeren fastætter efter forhandling med  

 finansministeren nærmere regler om udbetaling af tilskud til  

 centrene.
 Stk. 2. Arbejdsministeren kan tilbageholde tilskud eller lade  

 tilskuddet bortfalde og eventuelt kræve tilskud tilbagebetalt,  

 såfremt vilkår for ydelse af tilskuddet ikke overholdes.
 § 22. Centrene skal følge de bestemmelser om  

 løn- og ansættelsesvilkår, som er fastsat af  

 finansministeren, eller som er aftalt for det personale, der er ansat ved  

 centret.
Kapitel 4 Regnskab og revision § 23. Arbejdsministeren kan fastsætte nærmere  

 regler om centrets regnskabsførelse.
§ 24. Centrets regnskabsår er finansåret.
Ved  

 finansårets afslutning udarbejdes et årsregnskab omfattende  

 driftsregnskab og status.
Regnskabet skal underskrives af bestyrelsen og af  

 lederen.
 Stk. 2. Årsregnskabet skal attesteres af en  

 statsautoriseret eller registeret revisor, Kommunernes Revisionsafdeling, af  

 Direktoratet for Stadens Revision eller andre kommunale revisionsorganer.  

 Bekræftet kopi af det endelige regnskab skal indsendes til  

 Arbejdsmarkedsstyrelsen.
 Stk. 3. Arbejdsministeren fastsætter nærmere  

 regler om opstilling af regnskaberne.
 Stk. 4. Rigsrevisor kan til brug for gennemgangen af centrets  

 regnskaber indhente oplysninger direkte fra bestyrelsen.
Kapitel 5 Lokale uddannelsesudvalg og samarbejdsaftaler § 25. Hvert AMU-center kan nedsætte et eller flere  

 lokale uddannelsesudvalg, der tilsammen skal dække de  

 uddannelsesplaner, centret udbyder.
Stk. 2. Medlemmer af udvalget, der repræsenterer  

 arbejdsgiver- og arbejdstagerorganisationer, skal udgøre et flertal i  

 uddannelsesudvalget.
Arbejdsgivere og arbejdstagere skal være ligeligt  

 repræsenteret. Øvrige medlemmer udpeges af AMU-centret.  

 Medlemmerne skal have tilknytning til det geografiske område, som de  

 pågældende uddannelsesplaner dækker.
Stk. 3. Repræsentanter for AMU-centrets administrative  

 ledelse og lærere udpeges uden stemmeret til udvalget.
En  

 repræsentant for centrets øvrige medarbejdere og en  

 repræsentant for AF kan endvidere udpeges uden stemmeret til  

 udvalget.
 Stk. 4. Det lokale uddannelsesudvalg vælger selv sin  

 formand.
 Stk. 5. AMU-centret stiller sekretariatsbistand til  

 rådighed for udvalget.
 § 26. Lokale uddannelsesudvalg rådgiver AMU-centret i  

 spørgsmål, der vedrører de uddannelsesplaner, der er  

 omfattet af udvalgets ansvarsområde, og virker for samarbejdet mellem  

 skolen og det lokale arbejdsmarked.
 Stk. 2. AMU-centret skal i samarbejde med de lokale  

 uddannelsesudvalg fastlægge de nærmere retningslinier for  

 undervisningsplanlægningen inden for de rammer, der er fastsat i  

 henhold til de enkelte uddannelsesplaner, og følge behovet for  

 fornyelse af disse rammer og fremkomme med forslag hertil.
§ 27. AMU-centrene samarbejder med erhvervsskolerne og andre  

 uddannelsesinstitutioner i et lokalt fællesskab.
Samarbejdet har til  

 formål at sikre, at der informeres og vejledes samordnet om det samlede  

 uddannelsesudbud.
Samarbejdet kan endvidere angå udbudet af  

 uddannelser.
Som led i samarbejdet danner skolerne et lokalt fælles  

 samarbejdsforum, som mødes mindst en gang i hvert kvartal.
 Stk. 2. Arbejdsministeren kan efter forhandling med  

 undervisningsministeren yde tilskud til AMU-centres deltagelse i lokale  

 skolesamarbejder og fastsætte regler herom.
 § 28. Reglerne i §§ 17, 21 og 23-24 finder anvendelse  

 på andre uddannelsessteder end arbejdsmarkedsuddannelsescentre,  

 forudsat at disse uddannelsessteder er godkendt til at gennemføre  

 arbejdsmarkedsuddannelser efter § 17 i lov om  

 arbejdsmarkedsuddannelser.
Kapitel 6 Ikrafttrædelses- og overgangsbestemmelser § 29. Loven træder i kraft den 1. januar 1994.
 Dog træder §§ 12, 18, 19, 20 og 28,  

 stk. 1, i kraft den 1. januar 1995.
 Stk. 2. Vedtægterne for arbejdsmarkedsuddannelsescentre,  

 jf. § 1, skal dog først være bragt i overensstemmelse med  

 denne lov senest den 1. juli 1994.
 Stk. 3. Dog kan arbejdsministeren endvidere fastsætte  

 nærmere regler om, hvorledes statsskoler, jf. lov om  

 arbejdsmarkedsuddannelser kapitel 10, overgår til selvejende status  

 efter denne lov.
§ 30. Arbejdsministeren fastsætter nærmere regler  

 for uddannelsesinstitutioner inden for arbejdsmarkedsuddannelserne, der  

 drives af staten.
De nærmere regler skal bl.a. indeholde bestemmelser  

 om statsskolenes drift under denne lov.
 § 31. Loven gælder ikke for Færørene og  

 Grønland.
 Lov nr. 1062 af 20. december 1995 indeholder i § 2  

 følgende ikrafttrædelsesbestemmelser:
§ 2 Stk. 1. Loven træder i kraft den 1. januar 1997.
 Stk. 2. § 1, nr. 13 og 141) , træder i kraft dagen efter  

 bekendtgørelsen i Lovtidende.
 Lov nr. 401 af 31. maj 2000 indeholder i § 2  

 følgende ikrafttrædelsesbestemmelser:
§ 2 Stk. 1. Loven træder i kraft den 1. juni 2000.
 Stk. 2. § 1, nr. 2, 4 og 5, træder først i  

 kraft den 1. januar 20012) .
Arbejdsministeriet, den 26. juni 2000 Ove Hygum / Lisbet Jensen 1)   Omhandler §§ 27, stk. 1, og 27, stk.  

 2.
 2)   Omhandler § 13, stk. 1, § 21, stk. 3,  

 og § 28.
 1)    

 Folketingstidende 88-89 (L37), FF, sp. 143, 956, 7920, 8229, Tillæg A,  

 sp. 1147, Tillæg B, sp. 901, Tillæg C, sp. 713, og  

 Folketingstidende 92-93 (L174), FF, sp. 4577, 5465, 10302, 10531,  

 Tillæg A, sp. 6401, Tillæg B, sp. 1497, Tillæg C, sp. 1257.  

 I lovforslagets bilag 2 og 3 er gengivet de seneste  

 lovbekendtgørelser.
