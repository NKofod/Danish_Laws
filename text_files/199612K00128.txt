Nr LSF 128 Forslag til Lov om ændring af lov om miljøbeskyttelse og lov om  

 betalingsregler for spildevandsanlæg m.v.(Spildevandsrensning i det åbne land  

 m.v.) Fremsat af miljø- og energiministeren (Svend Auken) den 18. december 1996 Vedtaget ved tredjebehandling den 29. april 1997 Lov nr. 325 af 14/05/1997 § 1 I lov om miljøbeskyttelse, jf. lovbekendtgørelse nr. 590 af 27. juni 1994,  

 som ændret senest ved lov nr. 395 af 22. maj 1996, foretages følgende  

 ændringer:
 1. I § 29 indsættes som 3. pkt.:
»Miljøministeren kan desuden fastsætte regler om hel eller delvis  

 ophævelse af tilslutningsret og -pligt til offentlige spildevandsanlæg.« 2. I § 30 indsættes efter stk. 4 som nye stykker:
»Stk. 5. Kommunalbestyrelsen kan bestemme, at påbud efter  

 stk. 4 skal opfyldes ved etablering af nedsivning, såfremt der kan nedsives i  

 området.
Der skal dog ikke etableres nedsivning i det omfang, der etableres  

 andre spildevandsløsninger, der ikke medfører udledning, såfremt der kan  

 opnås tilladelse hertil og etableringen sker inden en af kommunalbestyrelsen  

 fastsat frist.
Kommunalbestyrelsens afgørelse kan ikke påklages til anden  

 administrativ myndighed.
Stk. 6. Miljø- og energiministeren kan fastsætte bindende  

 tidsfrister for, hvornår påbud efter stk. 4 skal være meddelt.« Stk. 5 bliver herefter stk. 7.
 3. § 32, stk. 1, affattes således:
»Kommunalbestyrelsen udarbejder en plan for bortskaffelse af  

 spildevand.
Planen skal indeholde oplysninger om 1) eksisterende og planlagte kloakeringsområder og renseforanstaltninger, 2) områder, hvor kommunalbestyrelsen er indstillet på at ophæve  

 tilslutningsretten og -pligten helt eller delvis, 3) den eksisterende tilstand af kloakanlæg samt planlagte fornyelser af  

 disse, 4) eksisterende områder uden for kloakeringsområder, hvor der sker  

 nedsivning, og planlagte områder uden for kloakeringsområder, hvor der skal  

 ske afledning til nedsivningsanlæg, 5) eksisterende områder uden for kloakeringsområder, hvor der sker  

 rensning svarende til et bestemt renseniveau, og planlagte områder uden for  

 kloakeringsområder, hvor der skal ske rensning svarende til et bestemt  

 renseniveau, 6) hvilke anlæg der etableres på kommunal, og hvilke der etableres på  

 privat foranstaltning, og 7) efter hvilken tidsfølge projekterne forudsættes at være udarbejdet og  

 anlæggene udført.« § 2 I lov om betalingsregler for spildevandsanlæg m.v., jf. lovbekendtgørelse  

 nr. 644 af 21. juli 1992, foretages følgende ændringer:
 1. I § 1, stk. 1, indsættes som 2. pkt.:
»Kommunalbestyrelsen forestår endvidere udførelse, drift og  

 vedligeholdelse af de i § 7 a nævnte anlæg.« 2. I § 1, stk. 2, indsættes efter 1. pkt.:
»Dette gælder også de i medfør af § 7 a afholdte udgifter.« 3. § 2, stk. 6, ophæves.
 Stk. 7 og 8 bliver herefter stk. 6 og 7.
 4. I § 3 udgår stk. 3-5, og i stedet indsættes:
 »Stk. 3. Ejendomme, der ikke tidligere har været inddraget  

 under et offentligt spildevandsanlæg, pålignes et standardtilslutningsbidrag.  

 Tilslutningsbidraget forfalder, når ejendommen tilsluttes eller kan  

 tilsluttes spildevandsanlægget.
Stk. 4. Standardtilslutningsbidraget udgør 30.000 kr. eksklusive  

 moms for en boligenhed.
For erhvervsejendomme fastsættes  

 standardtilslutningsbidraget til 30.000 kr. eksklusive moms pr. 800 m2  

 grundareal.
For erhvervsejendomme i landzone beregnes et tillagt grundareal  

 ud fra bebygget areal og en skønnet bebyggelsesprocent.
For ubebyggede  

 erhvervsejendomme i landzone skønnes et bebygget areal.
 Stk. 5. Kommunalbestyrelsen kan i særlige tilfælde fastsætte  

 tilslutningsbidraget lavere end standardtilslutningsbidraget, dog aldrig  

 lavere end de faktisk afholdte udgifter til detailledningsanlægget.
Stk. 6. For ejendomme, der ikke er tilsluttet for tag- og  

 overfladevand, skal tilslutningsbidraget fastsættes til 60 pct. af de i stk.  

 4 nævnte bidrag.« Stk. 6 bliver herefter stk. 7.
 5. I § 3 indsættes som stk. 8:
»Stk. 8. En ejendom, som har fået ophævet tilslutningsretten  

 og -pligten helt eller delvis, kan ved hel eller delvis generhvervelse af  

 retten og pligten til at aflede spildevand pålignes tilslutningsbidrag.  

 Tilslutningsbidraget kan ikke overstige de af kloakforsyningen afholdte  

 udgifter i forbindelse med generhvervelsen af retten og pligten til at aflede  

 og kan maksimalt udgøre det i stk. 4 nævnte beløb.
Såfremt ejendommen ved  

 ophævelse af tilslutningsretten og -pligten har fået tilbagebetalt et beløb  

 efter § 4 a, skal tilslutningsbidraget dog som minimum udgøre dette  

 beløb.« 6. Efter § 4 indsættes:
»§ 4 a.
Kommunalbestyrelsen kan i særlige tilfælde foretage  

 en hel eller delvis tilbagebetaling eller kræve en økonomisk kompensation ved  

 ophævelse af en ejendoms tilslutningsret og -pligt til et offentligt  

 spildevandsanlæg.
Tilbagebetalingsbeløbet kan højst fastsættes til det  

 standardtilslutningsbidrag, som ejendommen ville kunne opkræves på  

 tilbagebetalingstidspunktet, såfremt den skulle tilsluttes.
Stk. 2. Ejendomme, der alene udtræder for tag- og overfladevand,  

 kan maksimalt få 40 pct. af det i stk. 1 nævnte maksimumsbeløb tilbagebetalt.  

 Tilbagebetalingen skal gøres betinget af etablering af alternativ  

 bortskaffelse.« 7. Efter § 7 indsættes:
»§ 7 a.
I tilfælde, hvor kommunalbestyrelsen giver ejere af  

 helårsboliger påbud efter miljøbeskyttelseslovens § 30, stk. 4, om forbedret  

 spildevandsrensning for en eksisterende udledning, skal påbudet følges af et  

 tilbud om et kontraktligt medlemskab af kloakforsyningen.
 Stk. 2. Medlemskab af kloakforsyningen efter stk. 1 indebærer, at  

 kommunalbestyrelsen skal forestå udførelse, drift og vedligeholdelse på  

 ejerens vegne af en spildevandsløsning, der rensemæssigt opfylder påbudet,  

 mod at ejeren af ejendommen betaler standardtilslutningsbidrag og  

 vandafledningsbidrag svarende til en ejendom, der er tilsluttet et offentligt  

 spildevandsanlæg, jf. §§ 2-4.
 Stk. 3. Kommunalbestyrelsens tilbud omfatter alene udførelse,  

 drift og vedligeholdelse af et anlæg, der økonomisk svarer til det af  

 kommunalbestyrelsen påbudte. Ønsker ejeren et mere omkostningskrævende anlæg,  

 må ejeren selv bekoste differencen.
 Stk. 4. Udgifter til ledninger på egen grund og bundfældningstank  

 samt udgifter til elektricitet og vandforsyningsvand til den valgte  

 spildevandsløsning skal dog afholdes af ejeren af ejendommen.
Stk. 5. Tilslutningsbidrag efter stk. 2 forfalder ved kontraktens  

 indgåelse, og vandafledningsbidrag kan opkræves fra spildevandsløsningens  

 ibrugtagning.« § 3 Loven træder i kraft den 1. juli 1997.
§ 4 Stk. 1. Ændringerne i lov om betalingsregler for spildevandsanlæg  

 m.v. finder anvendelse på alle betalingsvedtægter, der udarbejdes efter  

 lovens ikrafttræden.
 Stk. 2. Der skal senest den 1. januar 1999 være udarbejdet en  

 fælles betalingsvedtægt for kommunen i overensstemmelse med loven.
 Stk. 3. Bestemmelsen i § 7 a finder dog anvendelse fra lovens  

 ikrafttræden, uanset om der er udarbejdet en ny betalingsvedtægt.
 Stk. 4. Tilbud om kontraktligt medlemskab af kloakforsyningen  

 efter § 7 a skal gives til alle ejere af helårsboliger, der har fået påbud om  

 forbedret rensning efter miljøbeskyttelseslovens § 30, stk. 4, efter den 18.  

 december 1996. Dette gælder dog kun i de tilfælde, hvor der ikke allerede er  

 blevet etableret en spildevandsløsning til opfyldelse af påbudet, og hvor  

 fristen for at efterkomme påbudet ikke er overskredet.
Oprindeligt fremsat forslag § 1 I lov om miljøbeskyttelse, jf. lovbekendtgørelse nr. 590 af 27. juni 1994,  

 som ændret senest ved lov nr. 395 af 22. maj 1996, foretages følgende  

 ændringer:
 1. I § 29 indsættes som 3. pkt. :
»Miljøministeren kan desuden fastsætte regler om hel eller delvis  

 ophævelse af tilslutningsret og -pligt til offentlige spildevandsanlæg.« 2. I § 30 indsættes efter stk. 4 som nyt stykke:
»Stk. 5. Kommunalbestyrelsen kan under de i stk. 1 nævnte  

 forudsætninger påbyde ejendomme med udledninger af spildevand fra anlæg med  

 en kapacitet på 30 personækvivalenter eller derunder, at den nødvendige  

 forbedring eller fornyelse af anlægget skal ske ved etablering af nedsivning,  

 såfremt der kan nedsives i området.
Kommunalbestyrelsens afgørelse kan ikke  

 påklages til anden administrativ myndighed.« Stk. 5 bliver herefter stk. 6.
 3. § 32, stk. 1 affattes således:
»Kommunalbestyrelsen udarbejder en plan for bortskaffelse af  

 spildevand.
Planen skal indeholde oplysninger om, 1) eksisterende og planlagte kloakeringsområder og renseforanstaltninger, 2) områder, hvor kommunalbestyrelsen er indstillet på at ophæve  

 tilslutningsretten og -pligten helt eller delvist, 3) den eksisterende tilstand af kloakanlæg, samt planlagte fornyelser af  

 disse, 4) eksisterende områder uden for kloakeringsområder, hvor der sker  

 nedsivning, og planlagte områder uden for kloakeringsområder, hvor der skal  

 ske afledning til nedsivningsanlæg, 5) eksisterende områder uden for kloakeringsområder, hvor der sker  

 rensning svarende til et bestemt renseniveau, og planlagte områder, udenfor  

 kloakeringsområder, hvor der skal ske rensning svarende til et bestemt  

 renseniveau, 6) hvilke anlæg, der etableres på kommunal, og hvilke der etableres på  

 privat foranstaltning, og 7) efter hvilken tidsfølge projekterne forudsættes at være udarbejdet og  

 anlæggene udført.« § 2 I lov om betalingsregler for spildevandsanlæg m.v., jf. lovbekendtgørelse  

 nr. 644 af 21. juli 1992, foretages følgende ændringer:
 1. § 2, stk. 6, ophæves.
 Stk. 7 og 8 bliver herefter stk. 6 og 7.
 2. § 3, stk. 3, 4 og 5 affattes således:
 »Stk. 3. Ejendomme, der ikke tidligere har været inddraget  

 under et offentligt spildevandsanlæg, pålignes et standardtilslutningsbidrag.  

 Tilslutningsbidraget forfalder, når ejendommen tilsluttes eller kan  

 tilsluttes spildevandsanlægget.
Stk. 4. Standardtilslutningsbidraget udgør 30.000 kr. eksklusiv  

 moms for en boligenhed.
For erhvervsejendomme fastsættes  

 standardtilslutningsbidraget til 30.000 kr. eksklusiv moms pr. 800 (m2)  

 grundareal.
For erhvervsejendomme i landzone beregnes et tillagt grundareal  

 ud fra bebygget areal og en skønnet bebyggelsesprocent.
Stk. 5. For ejendomme, der ikke er tilsluttet for tag- og  

 overfladevand, skal tilslutningsbidraget fastsættes til 60 pct. af de i stk.  

 4 nævnte bidrag.« 3. I § 3 indsættes som stk. 7 :
»Stk. 7. En ejendom, som har fået ophævet tilslutningsretten  

 og -pligten helt eller delvist, kan ved hel eller delvis generhvervelse af  

 retten og pligten til at aflede spildevand pålignes tilslutningsbidrag.  

 Tilslutningsbidraget kan ikke overstige de af kloakforsyningen afholdte  

 udgifter i forbindelse med generhvervelsen af retten og pligten til at aflede  

 og kan maksimalt udgøre det i stk. 4 nævnte beløb.
Såfremt ejendommen ved  

 ophævelse af tilslutningsretten og -pligten har fået tilbagebetalt et beløb  

 efter § 4 a, skal tilslutningsbidraget dog som minimum udgøre dette  

 beløb.« 4. Efter § 4 indsættes:
»§ 4 a.
Kommunalbestyrelsen kan i særlige tilfælde foretage  

 en hel eller delvis tilbagebetaling eller kræve en økonomisk kompensation ved  

 ophævelse af en ejendoms tilslutningsret og -pligt til et offentligt  

 spildevandsanlæg.
Tilbagebetalingsbeløbet kan højst fastsættes til det  

 standardtilslutningsbidrag, som ejendommen ville kunne opkræves på  

 tilbagebetalingstidspunktet, såfremt den skulle tilsluttes.
Stk. 2. Ejendomme, der alene udtræder for tag- og overfladevand,  

 kan maksimalt få 40 % af det i stk. 1 nævnte maksimumsbeløb tilbagebetalt.  

 Tilbagebetalingen skal gøres betinget af etablering af alternativ  

 bortskaffelse.« 5. Efter § 7 indsættes:
»§ 7 a.
I tilfælde, hvor kommunalbestyrelsen giver  

 helårsboliger påbud efter miljøbeskyttelseslovens § 30, stk. 4 om forbedret  

 spildevandsrensning for en eksisterende udledning, skal påbuddet følges af et  

 tilbud om et kontraktligt medlemskab af kloakforsyningen.
Stk. 2. Medlemskab af kloakforsyningen efter stk. 1 indebærer, at  

 kommunalbestyrelsen skal forestå udførelse, drift og vedligeholdelse af det  

 påbudte spildevandsanlæg på ejerens vegne, mod at ejendommen betaler  

 standardtilslutningsbidrag og vandafledningsbidrag svarende til en ejendom,  

 der er tilsluttet et offentligt spildevandsanlæg, jf. §§ 2 og 3.« § 3 Loven træder i kraft den 1. juli 1997.
§ 4 Stk. 1. Ændringerne i lov om betalingsregler for spildevandsanlæg  

 finder anvendelse på alle betalingsvedtægter, der udarbejdes efter lovens  

 ikrafttræden.
Stk. 2. Der skal senest den 1. juli 1998 være udarbejdet en fælles  

 betalingsvedtægt for kommunen i overensstemmelse med loven.' Bemærkninger til lovforslaget Almindelige bemærkninger 1. Baggrunden for lovforslaget Lovforslagets hovedsigte er at sikre en forbedret spildevandsrensning i  

 det åbne land.
 Folketinget vedtog i 1987 Vandmiljøplanen, der primært fokuserede på  

 beskyttelsen af de marine vandområder og grundvandet, og som medførte en  

 forøget indsats overfor renseanlæggene og de større enkeltudledere med hensyn  

 til rensningen af spildevand.
 Resultaterne fra Vandmiljøplanens overvågningsprogram har vist, at  

 vandområderne lokalt ikke har opnået de udlagte målsætninger trods  

 reduktioner af stofferne i spildevandsudledningerne fra de kommunale  

 renseanlæg og de store enkeltudledere samtidig med, at den spredte  

 bebyggelses andel af punktkildeudledningerne til de ferske vandområder udgør  

 en forholdsmæssig stor andel af de samlede punktkildeudledninger.
 På baggrund heraf, er der opstået et behov for at forbedre  

 spildevandsrensningen i det åbne land.
 Lovforslaget bygger på de forslag til ændring af den gældende lovgivning,  

 som det af miljø- og energiministeren nedsatte udvalg til opfølgning på  

 Spildevandsredegørelse 1995 (spildevandsudvalget) har peget på i Betænkning  

 om spildevandsafledningen i det åbne land m.v. 1996. Udvalget har i sin  

 betænkning stillet forslag om ændring af miljøbeskyttelsesloven samt af lov  

 om betalingsregler for spildevandsanlæg (betalingsvedtægtsloven).
Lovforslaget indeholder ændringer af miljøbeskyttelsesloven og enkelte  

 ændringer i betalingsvedtægtsloven, der i hovedtræk følger lovforslagene i  

 betænkningen fra spildevandsudvalget.
I betalingsvedtægtsloven er dog alene  

 medtaget de forslag til ændringer, som har direkte tilknytning til  

 ændringerne i miljøbeskyttelsesloven, og som vedrører tilslutningsbidraget.  

 De øvrige forslag til ændring af betalingsvedtægtsloven, der vedrører det  

 løbende vandafledningsbidrag, er ikke medtaget, da spildevandsudvalget har  

 foreslået, at der nedsættes et udvalg til at se på en mulig opdeling af  

 vandafledningsbidraget i en fast og en variabel del, og da de ændringer, der  

 vedrører det løbende vandafledningsbidrag mest hensigtsmæssigt kan afvente  

 dette udvalgsarbejde.
2. Hovedindholdet af lovforslaget 2.1. Påbud om forbedret rensning i det åbne land I betænkningen fra spildevandsudvalget er der peget på, at der udover den  

 eksisterende mulighed for påbud om forbedret rensning efter  

 miljøbeskyttelseslovens § 30, stk. 4 skal gives kommunalbestyrelsen mulighed  

 for at påbyde nedsivning og en bestemt type af rensning i henhold til en  

 typegodkendelsesordning overfor den spredte bebyggelse i det åbne land.
Det  

 åbne land/den spredte bebyggelse er nærmere defineret under bemærkningerne  

 til lovforslagets § 1, nr. 2.
Lovforslaget indeholder i tråd hermed forslag til, at kommunalbestyrelsen  

 skal kunne påbyde nedsivning til ejendomme med udledninger af spildevand fra  

 anlæg med en kapacitet på 30 personækvivalenter eller derunder.
Der er i den  

 nuværende miljøbeskyttelseslovs § 30, stk. 4 allerede hjemmel til at påbyde  

 et bestemt renseniveau, såfremt der etableres en typegodkendelsesordning.
Lovforslaget indeholder ikke hjemmel til etablering af en  

 typegodkendelsesordning, idet der i miljøbeskyttelseslovens § 7, nr. 5 og 6  

 allerede er hjemmel for ministeren til at fastsætte regler om typegodkendelse  

 af minirenseanlæg.
Denne hjemmel skal udnyttes til udstedelse af en  

 bekendtgørelse om en typegodkendelsesordning.
2.2 Spildevandsplaners indhold og tilvejebringelse Spildevandsudvalget har i betænkningen peget på, at kommunalbestyrelsen i  

 spildevandsplanen skal klassificere renseniveauer i henhold til  

 typegodkendelsesordningen i de recipientfølsomme områder, således at  

 klassificeringen kan udgøre et grundlag for udstedelse af konkrete påbud.  

 Udvalget har endvidere peget på, at kloakrenovering bør indarbejdes i de  

 kommunale spildevandsplaner på samme måde som andre kloakeringsopgaver.  

 Udvalget har endelig peget på, at det af spildevandsplanen bør fremgå i  

 hvilke områder, kommunalbestyrelsen er indstillet på at ophæve  

 tilslutningspligten til kommunale spildevandsanlæg helt eller delvist.
 Lovforslaget indeholder i tråd hermed forslag til, at de nævnte  

 oplysninger skal fremgå af kommunens spildevandsplan.
Spildevandsudvalget har i betænkningen anbefalet en opstramning af  

 proceduren for tilvejebringelse af spildevandsplaner, således at kommunen  

 skal have revideret sin spildevandsplan med hensyn til spildevandsafledningen  

 i det åbne land senest 1 1/2 år efter lovens vedtagelse, dog tidligst et år  

 efter, at det første gang af en vedtaget regionplan eller et tillæg hertil  

 fremgår, i hvilke delområder, der skal gennemføres en forbedret rensning af  

 spildevandet fra det åbne land/den spredte bebyggelse.
Udvalget har endvidere  

 anbefalet, at der sker en løbende opfølgning af resultaterne af stramningen,  

 i form af årlige indberetninger fra amterne.
 Lovforslaget indeholder ingen konkrete bestemmelser herom, da det  

 vurderes, at der allerede er hjemmel til at fastsætte nærmere regler i den  

 nugældende miljøbeskyttelseslovs § 32, stk. 4, hvorefter ministeren kan  

 fastsætte nærmere regler om spildevandsplanlægningen herunder om tidsfrister  

 og procedure herfor.
2.3 Hel eller delvis ophævelse af tilslutningsretten og -pligten Miljøklagenævnets traf den 12. august 1994 en principiel afgørelse om  

 ophævelse af tilslutningspligt, jf. bemærkningerne til lovforslagets § 1, nr.  

 1. Retstilstanden er herefter, at det er kommunalbestyrelsen som kompetent  

 myndighed for spildevandsplanlægningen, jf. miljøbeskyttelsesloven § 32, der  

 som led i administrationen af spildevandsplanen træffer endelig afgørelse om,  

 hvorvidt en allerede tilsluttet ejendom kan opnå fritagelse for  

 tilslutningspligten, og hvorvidt en afgørelse herom kræver en formelig  

 ændring af spildevandsplanen.
 Spildevandsudvalget har fundet, at der skal være adgang til at ophæve  

 tilslutningsretten og -pligten, men har foreslået, at der fastsættes nærmere  

 regler for, hvorledes en udtræden af kloakfællesskabet kan finde sted.
 Lovforslaget indeholder i overensstemmelse med udvalgets anbefalinger  

 forslag til en bemyndigelse til ministeren om at fastsætte nærmere regler om  

 hel eller delvis ophævelse af tilslutningsret og -pligt til offentlige  

 spildevandsanlæg.
2.4 Finansiering af forbedret rensning i det åbne land Spildevandsudvalget har i sin betænkning ikke kunnet blive enig om at pege  

 på en bestemt finansieringsløsning.
Et flertal af udvalget har således peget  

 på en selvfinansiering suppleret med en tilskudsordning, der ikke finansieres  

 af kloakforsyningen eller kommunen men derimod af staten.
Et mindretal af  

 udvalget har peget på en solidarisk løsning, hvorefter kloakforsyningen skal  

 være forpligtet til at tilbyde medlemsskab af kloakforsyningen.
 Lovforslaget indeholder i overensstemmelse med mindretallets indstilling  

 forslag til, at kommunalbestyrelsen skal lade påbud til helårsboliger om  

 forbedret rensning for en eksisterende udledning fra et anlæg med en  

 kapacitet på 30 personækvivalenter eller derunder ledsage af et tilbud om et  

 kontraktligt medlemskab af kloakforsyningen, således at kloakforsyningen  

 forestår udførelse, drift og vedligeholdelse af anlægget på ejerens vegne,  

 mod at ejendommen betaler standardtilslutningsbidrag og vandafledningsbidrag  

 svarende til en ejendom, der er tilsluttet et offentligt spildevandsanlæg.
 Det påbudte anlæg skal være privatejet, idet ejeren skal være forpligtet  

 kontraktligt til at lade kloakforsyningen forestå udførelse, drift og  

 vedligeholdelse af anlægget.
2.5 Betalingsvedtægtsloven 2.5.1 Standardtilslutningsbidrag.
 Udvalget har i sin betænkning anbefalet, at der indføres et  

 standardtilslutningsbidrag, og at ejendomme i landzone sidestilles med  

 ejendomme i byzone.
Lovforslaget indeholder i overensstemmelse hermed et forslag om, at  

 ejendomme, der ikke tidligere har været inddraget under et offentligt  

 spildevandsanlæg pålignes et standardtilslutningsbidrag, der udgør 30.000  

 eksklusiv moms pr. boligenhed.
For erhvervsejendomme fastsættes  

 standardtilslutningsbidraget til 30.000 kr. eksklusiv moms pr. 800 (m2)  

 grundareal.
For erhvervsejendomme i landzone beregnes et tillagt grundareal  

 ud fra bebygget areal og en skønnet bebyggelsesprocent.
Ejendomme, der ikke  

 er tilsluttet for tag- og overfladevand skal kun betale 60 pct. af  

 standardtilslutningsbidraget.
2.5.2 Tilbagebetaling ved udtræden Udvalget har i tilknytning til reglerne om ophævelse af tilslutningsretten  

 og -pligten foreslået, at der i betalingsloven indsættes en hjemmel til i  

 visse tilfælde at foretage en tilbagebetaling af tilslutningsbidraget.
 Lovforslaget indholder i overensstemmelse hermed en regel, hvorefter  

 udgangspunktet er, at der ikke skal ske en tilbagebetaling, men hvor  

 tilbagebetaling kan ske i særlige tilfælde, f.eks. med henblik på etablering  

 af faskiner til regnvand.
3. Økonomiske og administrative konsekvenser 3.1 Staten Forslaget ses ikke at have væsentlige økonomiske eller administrative  

 konsekvenser for staten.
3.2 Amterne Der pålægges ikke amterne nye opgaver med forslaget, og det skønnes derfor  

 ikke at have økonomiske eller administrative konsekvenser for amterne.
3.3 Kommunerne Kommunerne får med forslaget mulighed for at påbyde nedsivning i det åbne  

 land i stedet for bare at påbyde en forbedret rensning, ligesom den nuværende  

 påbudsmulighed understøttes af en typegodkendelsesordning, hvilket må antages  

 at lette kommunernes arbejde betydeligt på påbudsområdet.
 Kommunerne får desuden øget deres oplysningspligt i spildevandsplanerne.  

 Da kommunerne i forvejen er forpligtede til at udarbejde en spildevandsplan  

 med de i miljøbeskyttelseslovens § 32 angivne oplysninger, og da kommunerne i  

 forvejen er forpligtede til at stå for kloakrenoveringen, skulle der være  

 tale om en forholdsvis begrænset forøget arbejdsbyrde, idet de fleste  

 oplysninger i forvejen må formodes at være kendt i kommunerne.
 Ændringer af betalingsvedtægtsloven får ingen økonomiske eller  

 administrative konsekvenser, da der er tale om et brugerfinansieret område.
Samlet set forventer Miljøstyrelsen, at lovforslaget vil give anledning  

 til en besparelse for kommunerne.
Der er udsendt et særskilt notat herom til  

 Kommunernes Landsforening, Amtsrådsforeningen i Danmark, Københavns- og  

 Frederiksberg Kommune.
4. Miljømæssige konsekvenser Det vurderes, at forslaget vil have positive miljømæssige konsekvenser.  

 Det forventes således, at forslaget vil medføre en forbedret rensning i det  

 åbne land, og en højere grad af opfyldelse af vandområdernes målsætninger.  

 Det skyldes, at kommunerne får bedre muligheder for at påbyde en forbedret  

 spildevandsrensning i det åbne land.
5. Erhvervsøkonomiske konsekvenser Der foreligger ikke undersøgelser af om og eventuelt i hvilket omfang,  

 forslaget har erhvervsøkonomiske konsekvenser.
 Det vurderes, at muligheden for at tilbagebetale tilslutningsbidrag kan få  

 positive erhvervsøkonomiske konsekvenser, mens standardiseringen af  

 tilslutningsbidraget i visse kommuner kan medføre, at såvel virksomheder som  

 andre ejendomme, der ikke tidligere har været inddraget under et offentligt  

 spildevandsanlæg, kan blive mødt med et højere tilslutningsbidrag, hvis en  

 kommune ikke tidligere har udnyttet lovens maksimum.
Påbud i det åbne land om nedsivning vedrører alene anlæg med en kapacitet  

 på 30 personækvivalenter eller derunder.
De erhvervsøkonomiske konsekvenser  

 heraf forventes på baggrund af anlæggenes størrelse at være begrænsede.
 Typegodkendelsesordningen, der skal udarbejdes i medfør af  

 miljøbeskyttelseslovens § 7, forventes at kunne give et eksportpotentiale,  

 idet anlæg, der er godkendt i Danmark, lettere vil kunne sælges i udlandet.
6. Forholdet til EU-retten Det vurderes, at forslaget ikke indeholder EU-retlige aspekter.
Bemærkninger til lovforslagets enkelte bestemmelser Til § 1 Til nr. 1 Den nugældende regel i miljøbeskyttelseslovens § 28, stk. 4 om  

 tilslutningspligt er blevet fortolket således, at ejendomme ikke alene har en  

 pligt men også en ret til at tilslutte sig.
Reglen afgør ikke, hvilke  

 ejendomme, der skal være omfattet af tilslutningsretten og -pligten.
Dette  

 afgøres af kommunalbestyrelsen gennem den afgrænsning af kloakeringsoplande,  

 der finder sted som led i spildevandsplanlægningen, jf.  

 miljøbeskyttelsesloven § 32. Der er ingen nærmere regler om ophævelse af  

 tilslutningsretten og -pligten eller om de betalingsmæssige konsekvenser af  

 en sådan ophævelse.
 Den nuværende retstilstand bygger på Miljøklagenævnets afgørelse af 12.  

 august 1994, der tilsidesatte en administrativ praksis om, at en ejendom, der  

 var tilsluttet offentlig kloak, var omfattet af en endelig tilslutningsret og  

 -pligt.
 Spildevandsudvalget har fundet det hensigtsmæssigt at opretholde  

 Miljøklagenævnets fortolkning af miljøbeskyttelsesloven, men har samtidig  

 tilkendegivet, at der kan være behov for at fastsætte nærmere regler for,  

 hvorledes en udtræden af kloakfællesskabet kan finde sted, hvilket grundlag,  

 der skal være tilvejebragt forud for en beslutning om ophævelse af  

 tilslutningspligten, og hvilke økonomiske konsekvenser en sådan udtræden skal  

 have.
 Udvalget har anbefalet, at udtrådte ejendomme ligestilles med ejendomme,  

 der ikke tidligere har været tilsluttet det kommunale renseanlæg.
 Udvalget har foreslået, at følgende procedure skal overholdes ved en hel  

 eller delvis udtræden af kloakfællesskabet:
 1. Tilladelse til alternativ bortskaffelse (typisk en amtslig  

 udledningstilladelse) meddeles under forudsætning af:
- at tilladelse til alternativ bortskaffelse eller afledning er meddelt i  

 overensstemmelse med regionplanens retningslinier for kvaliteten og  

 anvendelsen af vandløb, søer og kystvande samt anvendelsen og beskyttelsen af  

 grundvandet, - at Vandmiljøplanens krav ikke tilsidesættes, - at en ændret udledning ikke resulterer i, at den samlede  

 spildevandsmængde renses dårligere end hidtil, - at en udtræden af fællesskabet ikke medfører en omgåelse af  

 forudsætningerne for Vandmiljøplanens krav.
 2. Tilladelse til hel eller delvis udtræden af kloakfællesskabet meddeles  

 af kommunalbestyrelsen under forudsætning af:
- at der er enighed herom mellem kommunalbestyrelsen og grundejeren, - at kloakforsyningens samlede økonomi ikke forringes væsentligt, - at kloakforsyningen fortsat kan fungere teknisk forsvarligt.
Lovforslagets hjemmel til miljøministeren til at fastsætte regler om hel  

 eller delvis ophævelse af tilslutningsretten og -pligten skal bruges til at  

 fastsætte nærmere regler om udtræden i tråd med udvalgets anbefalinger.
De  

 nærmere regler herom vil blive fastsat i bekendtgørelse nr. 310 af 25. april  

 1994 (spildevandsbekendtgørelsen) og en tilhørende vejledning.
 En hel eller delvis ophævelse af tilslutningsretten og -pligten bør  

 medføre en ændring i spildevandsplanen, så det af denne udtrykkeligt fremgår,  

 hvilke ejendomme, der er tilsluttet den offentlige kloak, og i hvilket omfang  

 de er tilsluttede, jf. miljøbeskyttelseslovens § 32, stk. 1, og lovforslagets  

 § 1, nr. 3.
Til nr. 2 I Betænkning om spildevandsafledning i det åbne land m.v. 1996, har  

 spildevandsudvalget vurderet, at ca. 40% af ejendommene i det åbne land,  

 svarende til ca. 64.000 ejendomme, skal have etableret en forbedret  

 spildevandsrensning.
Det er vurderet, at ca. halvdelen af disse ejendomme vil  

 kunne etablere nedsivningsanlæg, mens de øvrige ejendomme må etablere  

 minirenseanlæg.
De samlede anlægsomkostninger er beregnet til 2,2 mia. kr. på  

 landsplan.
Påbud om forbedret rensning gives efter miljøbeskyttelseslovens § 30.  

 Forudsætningen for at give et sådant påbud er, at spildevandsanlægget ikke  

 fungerer miljømæssigt forsvarligt.
Hvad der nærmere skal forstås ved  

 miljømæssigt forsvarligt er fastlagt i administrativ praksis og  

 domstolsafgørelser.
Miljøstyrelsen har ved skrivelse af 16. februar 1995 til  

 Amtsrådsforeningen udmeldt hvilke forudsætninger, der efter Miljøstyrelsens  

 opfattelse skal være opfyldt, ved meddelelse af et påbud om forbedret  

 rensning i det åbne land.
Disse forudsætninger er:
- at ejendommens afløbsforhold, herunder udledningssted skal være  

 dokumenteret (normalt ved inspektion for at undgå uoverensstemmelse mellem de  

 registrerede og de faktiske afløbsforhold), - at ejendommen skal bidrage til en forurening af den omhandlede  

 recipient, og - at recipienten dokumenteret skal være forurenet i et omfang, der gør, at  

 den vedtagne målsætning ikke er opfyldt.
Det er således ikke afgørende, om den enkelte ejendoms bidrag til  

 forurening er stort eller lille, idet ingen ejendom har krav på en ret til at  

 forurene i et eller andet omfang.
Dog skal indgrebet være en forholdsmæssig  

 passende reaktion, jf. proportionalitetsprincippet.
Der kan til påbuddets udstedelse eller efterkommelse ikke knyttes et krav  

 om, at ejendommens bidrag til forureningen er dokumenteret gennem konkrete  

 målinger eller analyser.
Derimod anses det for afgørende, at forureningen er  

 dokumenteret ved en bedømmelse af miljøkvaliteten og en vurdering i relation  

 til den aktuelle målsætning.
Ifølge domstolspraksis er det forhold, at en ejendoms afløb faktisk  

 forurener recipienten tilstrækkeligt grundlag for kommunen til at kræve  

 spildevandet renset.
Der kan ikke kræves dokumentation for, at ejendommens  

 afløb forurener væsentligt set i forhold til de andre ejendomme på egnen,  

 idet en ejendom ikke har nogen ret til at forurene i et eller andet ubestemt,  

 mindre omfang.
Et generelt krav om spildevandsrensning af en vis mindste  

 effektivitet er således sagligt begrundet og hjemlet i loven uden nærmere  

 analyse af spildevandet.
En række kommuner har fremført, at de retlige formkrav har virket  

 blokerende for indsatsen i det åbne land.
Det har desuden været af betydning,  

 at udgiften til en forbedring af spildevandsafledningen i den spredte  

 bebyggelse i en række tilfælde kan blive relativ høj for den enkelte  

 grundejer.
 Udvalget har på den baggrund peget på, at der er behov for bedre værktøjer  

 til at sikre en forbedret spildevandsafledning i det åbne land for at  

 forbedre vandkvaliteten i vandområderne og dermed opnå de i regionplanerne  

 fastlagte målsætninger for vandområderne.
 Spildevandsudvalget har anlagt følgende definition af det åbne land/spredt  

 bebyggelse:
»Ved det åbne land/spredt bebyggelse forstås spildevandsudledninger  

 fra alle ejendomme med en spildevandsbelastning mindre end 30  

 personækvivalenter uden for kommunale kloakoplande, dog undtaget virksomheder  

 med en godkendelse efter miljøbeskyttelseslovens kapitel 5, der samtidig har  

 en spildevandstilladelse efter kapitel 4 i miljøbeskyttelsesloven.« Ud fra en teknisk og økonomisk vurdering har udvalget ikke fundet det  

 hensigtsmæssigt, at en forbedring af spildevandsafledningen for den spredte  

 bebyggelse i det åbne land alene sker ved kloakering, det vil sige udvidelse  

 af de nuværende kloakoplande og afskæring af spildevandet til centrale  

 renseanlæg.
 Spildevandsudvalget har anbefalet, at der gives mulighed for, at  

 kommunerne, udover den eksisterende mulighed for påbud om forbedret rensning,  

 direkte kan give påbud om nedsivning til ejendomme, der i dag har udledning  

 af spildevand til vandområder.
 De eksisterende betingelser for at kommunen kan tillade etablering af  

 nedsivningsanlæg i § 27 i spildevandsbekendtgørelsen skal være opfyldt, også  

 i forbindelse med påbud om nedsivning.
 Udvalget har foreslået følgende procedure for meddelelse af påbud:
Kommunen gennemfører først en undersøgelse, der kan sandsynliggøre, at der  

 er mulighed for nedsivning, idet der særligt skal lægges vægt på  

 hydrogeologiske forhold, afstand til grundvandsspejl og beskyttelseszoner i  

 forhold til grundvandsindvinding.
En sådan kortlægning vil dog være af  

 overordnet karakter og kan ikke tage højde for forhold, der er specielle for  

 den enkelte ejendom.
Her må det vurderes at være tilstrækkelig dokumentation,  

 at kommunen har sandsynliggjort en given placering på grunden, der  

 respekterer kravene i spildevandsbekendtgørelsens § 27, alternativt § 16.
 Grundejeren skal, efter at kommunalbestyrelsen har givet et påbud om  

 nedsivning, gennemføre de nødvendige detaljerede forundersøgelser, både med  

 hensyn til endelig placering af anlægget, med hensyn til afstandskrav til  

 grundvandsspejl og med hensyn til vandindvinding med videre efter  

 spildevandsbekendtgørelsens § 27.
 Kommunen bør yde grundejeren vejledning i forbindelse med udarbejdelse af  

 et nedsivningsprojekt, dog må hjælp til den konkrete projektering søges hos  

 en konsulent.
Påbud om nedsivning skal varsles efter miljøbeskyttelseslovens § 75.  

 Reglen om forvarsling giver ejeren mulighed for at gøre indsigelse mod et  

 påbud om etablering af nedsivningsanlæg, idet helt lokale forhold f.eks. kan  

 være til hinder for en sådan nedsivningsløsning.
I så tilfælde vil ejeren  

 skulle fremkomme med et alternativt forslag til forbedret  

 spildevandsafledning.
 Spildevandsudvalget har endvidere anbefalet, at kommunalbestyrelsen skal  

 have mulighed for at give påbud om et bestemt renseniveau i henhold til en  

 typegodkendelsesordning for minirenseanlæg.
 Ved minirenseanlæg forstås både de minirenseanlæg (det vil sige kompakte  

 små mekanisk-biologiske renseanlæg), der fungerer efter samme principper som  

 et mekanisk-biologisk renseanlæg, og de lavteknologiske anlæg såsom  

 rodzoneanlæg og sandfilteranlæg.
 Udvalget foreslår, at der udarbejdes en typegodkendelsesordning for  

 minirenseanlæg, der f.eks. kan have følgende inddeling:
A: Almindeligt krav til organisk stof B: Almindeligt krav til organisk stof og krav til fosfor C: Skærpet krav til organisk stof, krav til fosfor og krav til  

 ammonium-kvælstof Anlægsleverandørerne skal ansøge om typegodkendelse i en eller flere af  

 klasserne.
 Kommunen kan herefter meddele påbud om en given klasse med krav om  

 anvendelse af et typegodkendt anlæg på baggrund af vandområdernes følsomhed.
 Udvalget anbefaler, at der i forbindelse med udarbejdelsen af en  

 typegodkendelsesordning vil blive taget stilling til, hvorvidt der skal  

 stilles krav om, at anlæg, der er opført i henhold til en  

 typegodkendelsesordning, skal have eller være tilsluttet en landsdækkende  

 serviceordning for sådanne anlæg, således at der kan stilles lovmæssigt krav  

 om en regelmæssig serviceordning.
 Der er efter de gældende regler som udgangspunkt ikke klageadgang på  

 udlednings- og nedsivningstilladelser mindre end 30 personækvivalenter, og  

 udvalget har vurderet, at det ikke vil være hensigtsmæssigt at indføre denne  

 for påbud om nedsivning m.v.
På baggrund af udvalgets forslag, er der i lovforslaget indsat hjemmel  

 til, at kommunerne under forudsætning af, at de almindelige  

 dokumentationskrav i forbindelse med påbud om forbedret rensning er opfyldt,  

 kan påbyde ejendomme med anlæg med en kapacitet på 30 personækvivalenter  

 eller derunder, at den nødvendige forbedring eller fornyelse af anlægget,  

 skal ske ved nedsivning.
I overensstemmelse med udvalgets overvejelser og den  

 hidtidige retstilstand kan sådanne påbud ikke påklages til anden  

 administrativ myndighed.
 I det omfang nedsivning ikke er mulig, kan kommunalbestyrelsen give påbud  

 om forbedret rensning efter den gældende bestemmelse i  

 miljøbeskyttelseslovens § 30, stk. 4, herunder påbyde et bestemt renseniveau  

 i henhold til den typegodkendelsesordning, der skal udarbejdes i medfør af  

 miljøbeskyttelseslovens § 7, nr. 5 og 6.
Forslaget gælder for alle ejendomme i det åbne land, det vil sige både for  

 helårsboliger og for sommerhuse.
Det vil dog få størst praktisk relevans for  

 helårsboligerne, idet ca. 80 % af sommerhusene allerede i dag har nedsivning.
 Det skal fremgå af kommunens spildevandsplan, i hvilke områder, der skal  

 være nedsivningsanlæg, og i hvilke områder, der skal ske rensning svarende  

 til et bestemt renseniveau i en typegodkendelsesordning, jf. lovforslagets §  

 1, nr. 3.
Et påbud om nedsivning forudsætter, at det er sandsynliggjort, at der kan  

 nedsives i området.
Kravene til denne sandsynliggørelse skal uddybes i  

 spildevandsbekendtgørelsen og en tilhørende vejledning, hvor det tillige skal  

 præciseres, hvem, der skal forestå de detaljerede forundersøgelser med  

 henblik på nedsivning, og hvem, der skal betale for dem.
 Det forventes, at forslaget med hjemmel til at påbyde nedsivning og  

 udarbejdelsen af en typegodkendelsesordning vil resultere i flere påbud om  

 forbedret rensning i det åbne land, og som følge heraf en forbedret rensning,  

 der kan afspejles i målsætningsopfyldelsen for recipienterne.
Til nr. 3 Miljøbeskyttelseslovens § 32 indeholder krav til, hvilke oplysninger en  

 kommunes spildevandsplan skal indeholde.
 Spildevandsudvalget har peget på 3 forhold, der ligeledes bør fremgå af  

 kommunens spildevandsplan:
1. en klassificering af renseniveauer i henhold til  

 typegodkendelsesordningen, 2. en statusoversigt og renoveringsplan for kloakanlæggene, og 3. en oversigt over områder, hvor kommunen er indstillet på at ophæve  

 tilslutningspligten helt eller delvist.
 Lovforslaget indeholder på baggrund af spildevandsudvalgets indstillinger  

 en ændret affattelse af miljøbeskyttelseslovens § 32, stk. 1.
 Lovforslagets § 32, stk. 1, nr. 1, 6 og 7 er uændrede i forhold til de  

 gældende regler.
 Lovforslagets § 32, stk. 1, nr. 2 fastlægger, at kommunens spildevandsplan  

 skal indeholde oplysninger om områder, hvor kommunalbestyrelsen er indstillet  

 på at ophæve tilslutningsretten og -pligten helt eller delvist.
 Baggrunden for dette forslag er, at udvalget har foreslået, at der  

 fastsættes nærmere regler for hel eller delvis ophævelse af  

 tilslutningsretten og -pligten, jf. bemærkningerne til lovforslagets § 1, nr.  

 1.
 Med henblik på at sikre kommunernes mulighed for at planlægge deres  

 indsats på spildevandsområdet teknisk og økonomisk, finder udvalget det  

 hensigtsmæssigt, at kommunerne i deres spildevandsplaner udpeger områder,  

 hvor f.eks. håndteringen af tag- og overfladevand med miljømæssig og  

 økonomisk fordel kan overlades til de enkelte grundejere, og hvor kommunen  

 derfor er indstillet på at ophæve tilslutningsretten og -pligten for tag- og  

 overfladevand.
 For at kommunerne imidlertid ikke skal blive fastlåst planlægningsmæssigt,  

 foreslår udvalget, at kommunerne skal lade en sådan udpegning af områder  

 følges af et tidsbegrænset tilbud om tilbagebetaling af maksimalt 40 % af  

 tilslutningsbidraget, hvor det er tilslutningsretten og -pligten for tag- og  

 overfladevand, der ophæves, således at kommunen kan planlægge derudfra f.eks.  

 ved etablering og dimensionering af bassiner.
 Lovforslagets § 32, stk. 1, nr. 3 fastlægger, at kommunens spildevandsplan  

 skal indeholde oplysninger om den eksisterende tilstand af kloakanlæg, samt  

 planlagte fornyelser af disse.
 Baggrunden for dette forslag er, at spildevandsudvalget har peget på et  

 behov for at fremme kloakrenoveringsindsatsen af hensyn til en løbende  

 opfølgning af aftalen mellem kommunerne og regeringen.
 Udvalget anser det umiddelbart ikke som hensigtsmæssigt eller muligt at  

 lave konkrete lovindgreb, der sikrer renoveringsindsatsen, men har peget på  

 muligheden for at indarbejde kloakrenoveringen som et indsatsområde i den  

 fremtidige kommunale spildevandsplanlægning, idet udvalget finder det  

 naturligt, at kloakrenovering indgår på lige fod med nye kloakeringer i  

 spildevandsplanerne.
Udvalget er opmærksom på, at spildevandsplanerne ikke er bindende, men  

 vurderer alligevel, at en optagelse af kloakrenovering i spildevandsplanerne  

 vil have en positiv effekt på udførelsen af kloakrenovering, idet planen  

 politisk forpligter kommunalbestyrelsen.
En manglende opfyldelse af planen  

 vil medføre et forklaringsproblem over for borgerne, og kommunalbestyrelsen  

 vil kunne komme under pres i den offentlige debat.
 Udvalget har foreslået, at spildevandsplanen skal indeholde:
- en statusoversigt over kloakkernes tilstand i kommunen (f.eks. baseret  

 på TV inspektioner), eller hvor en sådan endnu ikke findes, en tidsplan for  

 hvornår, der er udarbejdet status over kloakoplande - en renoveringsplan med målsætning og en prioritering af indsatsen - en tidsrækkefølge samt økonomiplan (eventuelt som en del af den samlede  

 tids- og økonomiplan) Lovforslagets § 32, stk. 1, nr. 4 og 5 fastlægger, at kommunens  

 spildevandsplan skal indeholde oplysninger om eksisterende og planlagte  

 områder uden for kloakeringsområder, hvor der sker og skal ske afledning til  

 nedsivningsanlæg, og hvor der sker og skal ske rensning svarende til et  

 bestemt renseniveau.
 Lovforslagets § 32, stk. 1, nr. 4 er primært en videreførelse af den  

 eksisterende regel i miljøbeskyttelseslovens § 32, stk. 1, nr. 2.
 Baggrunden for dette forslag er, at udvalget har foreslået udarbejdelse af  

 en typegodkendelsesordning og hjemmel til at give påbud om nedsivning.
 Spildevandsudvalget har i den forbindelse diskuteret  

 planlægningsgrundlaget for sådanne beslutninger samt kompetencefordelingen  

 mellem kommune og amt.
Proceduren omkring tilvejebringelse og beslutning af spildevandsplaner er  

 blevet kraftigt afformaliseret gennem de senere år.
I dag er det således  

 kommunalbestyrelsen selv, der tilvejebringer og beslutter en spildevandsplan.
 Ifølge de gældende regler skal der i den kommunale spildevandsplan i dag  

 være en plan for, hvorledes spildevandsafledningen i det åbne land foregår.  

 Dette er dog kun sket i begrænset omfang.
 Ifølge den nuværende kompetencefordeling fastlægger amterne målsætninger  

 for recipientkvaliteten, mens kommunerne vedtager en plan for, hvilke mindre  

 spildevandsudledninger, der kan tillades.
 Et flertal af udvalget er på den baggrund blevet enige om følgende  

 procedure:
Amtsrådet fastlægger i samråd med kommunerne målene for de enkelte  

 recipienter, enten gennem et regionplantillæg eller i forbindelse med en  

 ordinær revision.
Heri udpeger amtsrådet de forureningsfølsomme vandløb og  

 søer og angiver, på baggrund af sin viden om vandmiljøtilstanden og  

 forureningsbelastningen af den enkelte recipient, det højest miljømæssigt  

 tilladelige forureningsniveau for den samlede tilledning til den enkelte  

 recipient.
Blandt andet på grundlag heraf planlægger kommunalbestyrelsen  

 kombinationen af kloakering, nedsivning og lokal rensning af nærmere angivet  

 type m.v., der skal gælde for ejendomme i det åbne land.
Allerede i dag har nogle amter tilvejebragt et regionplangrundlag for  

 spildevandsplanlægningen og for kommunernes indgreb overfor udledninger i det  

 åbne land, i den udstrækning disse modvirker opfyldelsen af regionplanens  

 målsætning for vandområderne.
Der vil i disse tilfælde altså intet være til  

 hinder for, at kommunerne allerede inden der foreligger en revideret  

 spildevandsplan, kan meddele påbud om f.eks. nedsivning.
Udvalget har overvejet, hvordan det sikres, at det er den optimale  

 spildevandsløsning, der vælges for delområder i det åbne land/spredt  

 bebyggelse.
Udvalget har lagt til grund, at der i de fleste tilfælde kan  

 etableres nedsivningsanlæg, som er den billigste løsning.
I mange situationer  

 vil det være økonomisk fordelagtigt for et mindre antal ejendomme, der ligger  

 i nærheden af hinanden, at etablere et fælles minianlæg for disse ejendomme,  

 i stedet for at etablere minianlæg på de enkelte ejendomme.
I enkelte  

 situationer kan en kloakering og afledning til et centralt renseanlæg endog  

 komme på tale.
Spildevandsplanen bør derfor indeholde en beskrivelse og vurdering af  

 flere løsningsmodeller for de enkelte delområder, dvs. kloakering og  

 afledning til centralt anlæg, kloakering og afledning til et mindre  

 fællesanlæg og endelig afledning via enkeltejendomsanlæg.
Såfremt en løsning  

 med kloakering og afledning til mindre fællesanlæg er mere fordelagtig end  

 enkeltejendomsanlæg, bør kommunen overveje at gennemføre projektet som et  

 lille kommunalt anlæg.
Som minimum bør kommunen tilbyde sin sagkundskab til  

 gennemførelse af anlægget som et fælles privat anlæg.
Kommunernes spildevandsplanlægning bør være langsigtet, således at der for  

 den enkelte grundejer er sikkerhed for, at et påbud om etablering af  

 forbedret spildevandsrensning ikke efterfølgende med kort varsel erstattes af  

 et krav om tilslutning til kloak eller et nyt påbud om yderligere forbedret  

 rensning.
Som udgangspunkt bør sådanne krav kun forekomme i forbindelse med  

 nye regionplaner, hvor recipientmålsætningerne eller forudsætningerne for  

 målsætningernes opfyldelse ændres.
 Udvalget har i sine overvejelser forudsat, at typegodkendelsesordningen  

 vil foreligge, inden kommunerne skal revidere spildevandsplaner.
 Udvalget har på den baggrund med henblik på at sikre en forbedret og  

 forstærket samordning mellem amt og kommune peget på nogle tilføjelser til  

 spildevandsplaners indhold samt til proceduren for tilvejebringelse af  

 spildevandsplaner:
 1. Kommunen skal have revideret sin spildevandsplan med hensyn til  

 spildevandsafledningen i det åbne land senest 11/2 år efter lovens  

 vedtagelse, dog tidligst 1 år efter, at det første gang af en vedtaget  

 regionplan eller et tillæg hertil fremgår, i hvilke delområder, der skal  

 gennemføres en forbedret rensning af spildevandet fra det åbne land/ den  

 spredte bebyggelse.
 2. Sker der efterfølgende væsentlige ændringer i  

 recipientkvalitetsmålsætningerne er kommunen forpligtet til at revidere  

 spildevandsplanen senest 1 år efter den endelige vedtagelse af en revideret  

 regionplan.
 3. For områder, hvor der ikke er, eller ikke er planlagt fælles  

 spildevandsrensning med en anlægskapacitet på mere end 30 PE, skal  

 spildevandsplanen, eller et tillæg hertil, indeholde en inddeling i  

 delområder med angivelse af miljømæssigt betingede fremtidige minimums  

 nedsivnings- og/eller renseforanstaltninger, jf. typegodkendelsesordningen.  

 Det skal endvidere fremgå om den forbedrede rensning bør gennemføres som  

 enkeltejendomsanlæg eller som små fælles anlæg, og hvordan disse  

 foranstaltninger tænkes iværksat.
 4. Spildevandsplanen må ikke stride mod regionplanen, og angivelsen af  

 nedsivnings- og/eller renseforanstaltninger skal være baseret på  

 regionplanens udpegning af afstrømningsområder, der er afhængige af  

 recipienternes følsomhed.
 5. I forbindelse med udarbejdelsen af en revideret spildevandsplan, og før  

 forslaget til spildevandsplanen offentliggøres, indhenter kommunalbestyrelsen  

 amtets kommentarer for så vidt angår uoverensstemmelser mellem de i  

 regionplanen fastlagte målsætninger for vandområderne, og spildevandsplanens  

 inddeling i delområder med angivelse af miljømæssigt betingede fremtidige  

 minimums nedsivnings- og/eller renseforanstaltninger.
Udvalget har ment at burde koncentrere sine forslag om at sikre, at der  

 udarbejdes reviderede spildevandsplaner i overensstemmelse med  

 recipientkvalitetsmålsætningerne i regionplanerne.
Efter forslaget er amterne  

 ikke tillagt nogen formel kompetence til at foretage en vurdering af,  

 hvorvidt der er overensstemmelse mellem spildevandsplanens og regionplanens  

 krav.
Udvalget finder, at det først må vises i praksis, hvorvidt kommunerne  

 lever op til deres forpligtelser, jf. regionplanernes og spildevandsplanernes  

 indhold, inden der eventuelt søges tilvejebragt hjemmel til, at  

 amtskommunerne kan indbringe en tvist med en kommune for Miljøstyrelsen  

 eller, at uoverensstemmelserne på anden måde kan blive bragt i orden.
 Amterne ajourfører allerede i dag fortegnelser over antallet af ejendomme  

 i de enkelte kommuner fordelt i de forskellige rensetyper/klasser i et  

 samarbejde med kommunerne.
For at sikre en løbende opfølgning foreslår udvalget, at amterne 1 gang om  

 året til Miljøstyrelsen indberetter opgørelser over antallet af ejendomme i  

 det åbne land/den spredte bebyggelse i den enkelte kommune, hvor  

 spildevandsplanen er bragt i overensstemmelse med regionplanen samt antallet  

 af ejendomme hvor spildevandsrensningen/afledningen er bragt i  

 overensstemmelse med spildevandsplanen.
Kommunerne bistår amterne med  

 udarbejdelsen af disse opgørelser.
Udvalget finder, at disse indberetninger  

 vil kunne danne grundlag for en status over udviklingen og behovet for  

 ændring af procedurereglerne.
 Udvalget anbefaler desuden, at ministeren, når der foreligger en  

 typegodkendelsesordning, snarest melder ud til kommunerne, at de ikke skal  

 være tilbageholdende med påbud i det åbne land.
 Ved revision af spildevandsbekendtgørelsen vil der blive ændret i kravene  

 til spildevandsplaners indhold og i proceduren for tilvejebringelse af  

 spildevandsplanerne i overensstemmelse med udvalgets overvejelser herom.
Til § 2 Til nr. 1 Ifølge den gældende lovs § 2, stk. 6 skal tilslutningsbidraget for  

 erhvervsejendomme beliggende i landzone fastsættes i overensstemmelse med den  

 afledningsret, der tillægges ejendommen som følge af bestemmelserne i lov om  

 planlægning.
 Bestemmelsen har givet anledning til en del problemer i praksis, da der  

 ikke i alle tilfælde er tillagt ejendommene en afledningsret efter  

 bestemmelserne i lov om planlægning.
 I forbindelse med de øvrige foreslåede ændringer i reglerne om opkrævning  

 af tilslutningsbidrag, har spildevandsudvalget fundet, at man også må  

 foretage en ændring af reglerne om opkrævning af tilslutningsbidrag i  

 landzone, således at ejendomme i landzone bliver sidestillet med tilsvarende  

 ejendomme i byzone.
 Lovforslaget ophæver i overensstemmelse med udvalgets anbefalinger den  

 hidtidige bestemmelse i § 2, stk. 6. Opkrævning af tilslutningsbidrag fra  

 ejendomme i landzone er i lovforslaget foreslået reguleret sammen med de  

 øvrige regler om opkrævning af tilslutningsbidrag, jf, lovforslagets § 2, nr.  

 2.
Til nr. 2 Ifølge de nugældende regler om opkrævning af tilslutningsbidrag, pålignes  

 ejendomme, der ikke tidligere har været inddraget under et offentligt  

 spildevandsanlæg, tilslutningsbidrag på baggrund af en fordeling af de  

 faktiske udgifter ved etableringen af det nødvendige ledningssystem i det  

 pågældende kloakopland efter det matrikulære grundareal, hvorfra spildevandet  

 kan tilledes det offentlige spildevandsanlæg.
Kommunalbestyrelsen fastsætter et maksimum for tilslutningsbidragets  

 størrelse, der pr. boligenhed eller pr. 800 (m2) grundareal for  

 erhvervsejendomme ikke kan overstige et i loven fastsat maksimum for  

 tilslutningsbidragets størrelse på 30.000 kr. inklusiv moms.
I områder, hvor  

 der alene kan tilsluttes husspildevand til kloakkerne, kan  

 tilslutningsbidraget dog højst fastsættes til 60 % af de nævnte bidrag.
 For erhvervsejendomme i landzone gælder en særregel i lovens § 2, stk. 6,  

 hvorefter tilslutningsbidrag skal fastsættes i overensstemmelse med den  

 afledningsret, der tillægges ejendommen som følge af bestemmelserne i lov om  

 planlægning.
Reglerne for opkrævning af tilslutningsbidrag har varieret meget i tidens  

 løb.
Før lovændringen i 1992 var der således ingen loft over  

 tilslutningsbidraget, ligesom dette kunne fastsættes uafhængigt af de  

 faktiske omkostninger.
Spildevandsudvalget har anbefalet, at der i stedet for et maksimum for  

 tilslutningsbidrag, som det er gældende i dag, indsættes et for alle kommuner  

 gældende standardtilslutningsbidrag på 30.000 kr. eksklusiv moms, reguleret  

 efter et af Danmarks Statistik udarbejdet reguleringstal baseret på bygge- og  

 anlægsomkostninger.
Dette bidrag skal opfattes som en slags indmeldelsesgebyr  

 for at deltage i fællesskabet, ligesom man f.eks. betaler et  

 oprettelsesgebyr, når man får installeret en telefon.
Bidraget skal primært  

 dække kloakforsyningens anlægsomkostninger, men i det omfang de indkomne  

 tilslutningsbidrag overstiger anlægsomkostningerne, skal de gå til dækning af  

 driftsomkostninger, ligesom driftsbidragene i dag kan bruges til at dække  

 anlægsomkostningerne.
 Baggrunden for dette forslag er:
- at udgifterne til en kloakering normalt vil overstige det maksimumbeløb,  

 man kan opkræve efter den gældende lov, - at en nyudstykket grund i et allerede kloakeret område kan blive  

 tilsluttet meget billigere end stamparcellen og de øvrige ejendomme i  

 bebyggelsen, - at der er stor variation i det tilslutningsbidrag, som kommunerne  

 fastsætter i deres betalingsvedtægt, hvilket medfører ulighed og konkurrence  

 mellem kommunerne, - at opkrævning efter de nugældende regler bliver betragtet som  

 kompliceret og besværligt at administrere, - at borgerne har svært ved at forudse, hvor stort et bidrag, de skal  

 betale, - at en valgfri fastsættelse af tilslutningsbidraget kan medføre  

 væsentlige forskelle i de økonomiske konsekvenser for ejendomme, der  

 kloakeres, og ejendomme i det åbne land, hvor der skal ske en forbedret  

 spildevandsrensning, - at en valgfri fastsættelse af tilslutningsbidraget kan betyde, at der  

 ved fastsættelse af lave tilslutningsbidrag kun kan tilbagebetales beskedne  

 beløb i forbindelse med udtræden for tag- og overfladevand, idet  

 tilbagebetalingsbeløbet i så tilfælde udgør maksimalt 40 % af  

 tilslutningsbidraget, jf. lovforslagets § 4a.
Valgfri fastsættelse af  

 tilslutningsbidraget vil da ikke fremme incitamentet til at udtræde af  

 fællesskabet for tag- og overfladevand.
 Ved at indsætte et standardbidrag vil man kunne forenkle regelsættet,  

 lette administrationen i kommunerne og sikre ensartede regler i hele landet.  

 Man vil endvidere udvide det solidariske princip i loven og gøre reglerne  

 lettere at forstå og mere gennemskuelige for borgerne, hvorved kommunerne,  

 tilsynsrådene og domstolene må antages at blive sparet for en del  

 sagsbehandling.
 Lovforslaget indeholder i overensstemmelse med udvalgets anbefalinger en  

 ændring af lovens § 3, stk. 3-5.
Tilslutningsbidragets forfaldstidspunkt er uændret i forhold til de  

 gældende regler, og tilslutningsbidragene reguleres fortsat årligt efter et  

 af Danmarks Statistik udarbejdet reguleringstal baseret på bygge- og  

 anlægsomkostninger.
Standardtilslutningsbidraget på 30.000 eksklusiv moms  

 regnes fra lovens ikrafttræden og pristalsreguleres fra dette tidspunkt.
 For erhvervejendomme i landzone er der i overensstemmelse med udvalgets  

 anbefalinger af at sidestille ejendomme i landzone med tilsvarende ejendomme  

 i byzone, indsat en bestemmelse om, at der for erhvervsejendomme i landzone  

 beregnes et tillagt grundareal ud fra bebygget areal og en skønnet  

 bebyggelsesprocent, hvorefter standardtilslutningsbidrag fastsættes til  

 30.000 kr. eksklusiv moms pr. 800 (m2) grundareal, ligesom for ejendomme i  

 byzone.
Der skal beregnes et tillagt grundareal for erhvervsejendomme i landzone  

 for at tage højde for de ofte store arealer i landzone.
Formålet er så vidt  

 muligt at sidestille erhvervsejendomme i landzone med erhvervsejendomme i  

 byzone.
Det tillagte grundareal skal beregnes ud fra bebygget areal og en  

 skønnet bebyggelsesprocent.
Det bebyggede areal udgøres af arealet på alle  

 bygninger, hvorfra der skal tilledes spildevand til det offentlige  

 kloaksystem.
Den skønnede bebyggelsesprocent skal bygge på den formodede  

 gennemsnitlige bebyggelsesprocent for en tilsvarende erhvervsejendom i  

 byzone.
Det på baggrund heraf beregnede tillagte grundareal udgør grundlaget  

 for betaling af standardtilslutningsbidraget på 30.000 kr. eksklusiv moms pr.  

 800 (m2) grundareal.
En landbrugsejendom med et stuehus på 200 (m2) , et mælkerum på 50 (m2) og en lade med afløb på 100 (m2) har således et bebygget areal på 350 (m2). Hvis man skønner bebyggelsesprocenten til 25 for en tilsvarende virksomhed i byzone, får ejendommen tillagt et areal på 1400 (m2) og skal således betale for 2 boligenheder, dvs. 60.000 kr.
Reglen om, at et tilslutningsbidrag højst kan fastsættes til 60 pct. af  

 det i stk. 4 nævnte maksimumbidrag, i områder hvor der alene kan tilsluttes  

 husspildevand til kloakkerne, bibeholdes i lovforslaget, idet reglen dog  

 tilpasses ændringerne i stk. 4 og omformuleres, således at  

 tilslutningsbidraget for ejendomme, der ikke er tilsluttet for tag- og  

 overfladevand, skal fastsættes til 60 pct. af det i stk. 4 nævnte  

 standardtilslutningsbidrag på 30.000 kr. eksklusiv moms.
I områder, hvor tag-  

 og overfladevand ikke tilsluttes til kloak, skal tilslutningsbidraget således  

 udgøre 18.000 kr. eksklusiv moms pr. boligenhed/800 (m2).
 Der er med omformuleringen ikke tilsigtet nogen realitetsændring, idet den  

 tidligere formulering er blevet fortolket således, at i de tilfælde, hvor  

 ledningssystemet ikke er dimensioneret til at medtage tag- og overfladevand  

 fra området, skal der kun betales 60 pct. af det bidrag, der ellers skulle  

 være betalt efter stk. 4.
Til nr. 3 Der er i den nugældende betalingsvedtægtslov ingen særlige regler om,  

 hvordan en ejendom, der en gang har været tilsluttet den offentlige kloak,  

 men efterfølgende har fået ophævet sin tilslutningsret og -pligt, er stillet  

 i tilfælde af, at ejendommen ønskes gentilsluttet.
Det skyldes, at der  

 tidligere har været en administrativ praksis om, at en ejendom, der var  

 tilsluttet offentlig kloak, var omfattet af en endelig tilslutningsret og  

 -pligt, jf. bemærkningerne til lovforslagets § 1, nr. 1.
Der kan i medfør af betalingsvedtægtsloven ikke opkræves  

 tilslutningsbidrag fra ejendomme, der er en gang har været tilsluttet eller  

 har betalt tilslutningsbidrag til et offentligt spildevandsanlæg.
En ejendom,  

 der har fået ophævet sin tilslutningsret og -pligt og på et senere tidspunkt  

 ønsker at genindtræde i kloakfællesskabet, skal således efter de nugældende  

 regler ikke betale herfor, uanset om kloakforsyningen har afholdt udgifter i  

 forbindelse med gentilslutningen eller ej.
 Lovforslaget indeholder en regel om, at ejendomme, som hel eller delvist  

 har fået ophævet tilslutningsretten og -pligten ved generhvervelse af retten  

 og pligten til at aflede spildevand kan pålignes tilslutningsbidrag, idet  

 tilslutningsbidraget ikke kan overstige de af kloakforsyningen faktisk  

 afholdte udgifter i forbindelse med generhvervelsen af retten og pligten til  

 at aflede og maksimalt kan udgøre det i stk. 4 angivne  

 standardtilslutningsbidrag.
Begrundelsen herfor er, at udgifterne til ledningssystemet for en  

 tidligere tilsluttet ejendom typisk er afholdt.
Ved en gentilslutning vil  

 kloakforsyningen således som udgangspunkt kunne bruge de tidligere lagte  

 ledninger til at opfylde forsyningspligten, og det er således ikke rimeligt,  

 at kloakforsyningen skal kunne opkræve et standardtilslutningsbidrag,  

 svarende til en ejendom, der aldrig har været tilsluttet.
I det omfang  

 kloakforsyningen imidlertid har udgifter i forbindelse med gentilslutningen,  

 f.eks. til lægning af en ny ledning eller ekstraordinær  

 renovering/vedligeholdelse af den eksisterende ledning, skal kloakforsyningen  

 kunne opkræve disse, idet bidraget dog maksimalt kan andrage  

 standardtilslutningsbidraget for en nytilslutning.
 I lovforslagets § 4a er der indsat hjemmel til, at kloakforsyningen i  

 forbindelse med ophævelse af en ejendoms tilslutningsret og -pligt kan  

 fortage en hel eller delvis tilbagebetaling af det tilslutningsbidrag, som  

 ejendommen ville kunne opkræves på tilbagebetalingstidspunktet, såfremt  

 ejendommens skulle nytilsluttes.
 Som følge heraf er det i lovforslaget fastsat, at en ejendom ved  

 gentilslutning som minimum skal betale det beløb, som ejendommen ved  

 ophævelse af tilslutningsretten og -pligten eventuelt har fået tilbagebetalt  

 efter lovforslagets § 4 a.
Til nr. 4 Der er i de eksisterende betalingsregler ingen regulering af  

 betalingsspørgsmål i forbindelse med en udtræden af kloakopland.
 Spildevandsudvalget har anbefalet, at der sker en regulering af  

 betalingsspørgsmål i forbindelse med ophævelse af tilslutningsretten og  

 -pligten.
 Udvalget har anbefalet, at der ved udtræden af kloakopland som  

 udgangspunkt ikke skal ske nogen tilbagebetaling, da kloakforsyningen  

 allerede har afholdt de anlægsudgifter, som tilslutningsbidraget skal dække.  

 Udvalget finder dog, at der i visse situationer kan blive tale om, at  

 kloakforsyningen foretager en tilbagebetaling eller kræver økonomisk  

 kompensation for at acceptere en udtræden.
 Problemet vedrørende betaling ved udtræden er først og fremmest aktuelt i  

 følgende 2 situationer:
 1. En ejendom/virksomhed, der er tilsluttet det offentlige kloakanlæg,  

 ønsker at udtræde af kloakopland.
 2. En ejendom/virksomhed, der er tilsluttet for tag- og overfladevand,  

 ønsker at bortskaffe dette vand via lokal nedsivning.
 Udvalget har peget på 2 tilfælde, hvor udvalget kan forestille sig en  

 tilbagebetaling:
1. Kommunen har valget mellem at tillade en virksomhed at udtræde eller  

 foretage en udgiftskrævende udbygning af et renseanlæg.
Kommunen skal kunne  

 sandsynliggøre, at den ved at tillade en udtræden undgår at skulle foretage  

 en større udbygning af et renseanlæg.
Kommunen skal desuden sandsynliggøre,  

 at den efter en virksomheds udtræden ikke vil stå tilbage med en uudnyttet  

 ekstrakapacitet, der vil være til større økonomisk skade for de øvrige  

 tilsluttede end en udbygning af et renseanlæg.
2. Kommunen ved at tillade udtræden for enkeltejendomme for så vidt angår  

 tag- og overfladevand undgår at skulle foretage omfattende investeringer i  

 bassinudbygning, større ledningsdimensionering og lignende.
Samtidig skal  

 kommunen sikre sig, at de penge, der tilbagebetales, anvendes til en lokal  

 løsning, f.eks. nedsivning, på egen grund.
 Udvalget har endvidere peget på 1 tilfælde, hvor udvalget kan forestille  

 sig, at kloakforsyningen kan kræve penge for udtræden:
 1. Kommunen kan sandsynliggøre, at den har etableret et særligt anlæg til  

 behandling af en bestemt virksomheds spildevand, og at dette anlæg endnu ikke  

 er afskrevet, forudsat at anlægget ikke kan udnyttes på anden vis.
 Den økonomiske kompensation, som kommunalbestyrelsen kan kræve, kan ikke  

 overstige de anslåede omkostninger ved at tillade en udtræden.
 Kommunen må i sin skønsmæssige vurdering af, om der skal ske en økonomisk  

 opgørelse i forbindelse med en konkret udtræden, lade dette ske i  

 overensstemmelse med kloakforsyningens interesser, og ikke tage for  

 kloakforsyningen uvedkommende hensyn til en virksomheds økonomi.
 Udvalget har af praktiske grunde foreslået, at tilbagebetalingsbeløbet  

 maksimeres, således at det maksimalt må andrage det tilslutningsbidrag,  

 ejendommen kan opkræves på tilbagebetalingstidspunktet, vel vidende at der  

 kan være forskel på det tilslutningsbidrag, som grundejeren i sin tid ved  

 tilslutningen har betalt, og det tilslutningsbidrag, der kan opkræves på  

 tilbagebetalingstidspunktet.
Udvalget har overvejet muligheden for tilbagebetaling af det beløb, der  

 oprindeligt er blevet betalt, men har ud fra en samlet vurdering fundet, at  

 tilbagebetalingsbeløbet bør være lig maksimums tilslutningsbidraget på det  

 tidspunkt, hvor udtræden skal finde sted, da det ofte kan være svært at finde  

 frem til, hvad der oprindeligt er betalt, ligesom der er nogen virksomheder,  

 der aldrig har betalt.
Et loft skal varetage hensynet til ensartethed.
 Såfremt man alene udtræder for tag- og overfladevand, skal  

 tilbagebetalingsbeløbet maksimeres ligesom tilslutningsbidraget, hvilket på  

 nuværende tidspunkt vil sige 40 % af tilslutningsbidraget.
 Lovforslaget indeholder en hjemmel for kommunalbestyrelsen til at foretage  

 en tilbagebetaling ved hel eller delvis ophævelse af en ejendoms  

 tilslutningsret og -pligt i overensstemmelse med udvalgets forslag.
 Det forventes, at muligheden for at ophæve tilslutningspligten for tag- og  

 overfladevand kombineret med muligheden for at få tilbagebetalt 40 % af  

 tilslutningsbidraget på tilbagebetalingstidspunktet, hvilket ved et  

 standardtilslutningsbidrag på 30.000 kr. eksklusiv moms vil beløbe sig til  

 12.000 kr. eksklusiv moms, vil give praktisk mulighed for og skabe økonomisk  

 basis for etablering af faskiner til lokal nedsivning af regnvand i videre  

 omfang.
Tilbagebetaling skal ifølge lovforslaget gøres betinget af etablering af  

 alternativ bortskaffelse.
Der er i bemærkningerne til lovforslagets § 1, nr.  

 1 lagt op til, at der skal opnåes tilladelse til alternativ bortskaffelse,  

 før at der kan opnåes tilladelse til hel eller delvis udtræden af  

 kloakfællesskabet.
Til nr. 5 Ved påbud om forbedret rensning efter den nugældende miljøbeskyttelseslovs  

 § 30 er det ejeren af ejendommen, der selv skal bekoste den forbedrede  

 rensning.
Den nuværende ordning bygger således på en fuldstændig  

 egenfinansiering.
 Der er i lovforslaget lagt op til, at kommunalbestyrelsen, i tilfælde af,  

 at den har givet et påbud til helårsboliger efter miljøbeskyttelseslovens §  

 30, stk. 4 om forbedret spildevandsrensning for en eksisterende udledning,  

 skal følge påbuddet af et tilbud om medlemskab af kloakforsyningen.  

 Medlemskabet indebærer, at kloakforsyningen skal forestå udførelse, drift og  

 vedligeholdelse af det påbudte spildevandsanlæg på ejerens vegne, mod at  

 ejendommen betaler standardtilslutningsbidrag og vandafledningsbidrag  

 svarende til en ejendom, der er tilsluttet et offentligt spildevandsanlæg,  

 jf. betalingslovens §§ 2 og 3.
 Det etablerede anlæg skal være privatejet, idet ejeren skal være  

 kontraktligt forpligtet til at lade kloakforsyningen forestå udførelse, drift  

 og vedligeholdelse af anlægget.
Baggrunden for denne ordning er, at etablering af renseforanstaltninger i  

 det åbne land kan være såvel dyrere som billigere end at blive tilsluttet den  

 offentlige kloak.
De ejendomme, der kan etablere og drive rensningen  

 billigere selv, end et medlemskab af kloakforsyningen ville koste, må  

 formodes at afslå tilbuddet om medlemskab af kloakforsyningen og selv bekoste  

 spildevandsrensningen.
De ejendomme, for hvem etableringen og driften af  

 rensningen vil være dyrere, må formodes at modtage tilbuddet.
 Formålet med ordningen er således at stille de dårligst stillede i det  

 åbne land på lige fod med dem, der er tilsluttet kloakforsyningen.
 Argumentet for en sådan ligestilling er, at kommunerne vil have lettere  

 ved at opnå grundejernes forståelse for et påbud, hvis der kan tilbydes en  

 finansierinsordning, der ikke er dyrere end tilslutning til et offentligt  

 spildevandsanlæg.
 Et medlemskab af kloakforsyningen indebærer, at den ejendom, der  

 accepterer tilbuddet om medlemskab, bliver solidarisk med de ejendomme, der  

 er tilsluttet kloakforsyningen.
Til § 3 Både ændringen i miljøbeskyttelsesloven og lov om betalingsregler for  

 spildevandsanlæg skal træde i kraft den 1. juli 1997.
Til § 4 I overensstemmelse med de hidtidige overgangsregler i lov om  

 betalingsregler for spildevandsanlæg finder ændringerne i  

 betalingsvedtægtsloven anvendelse på alle betalingsvedtægter, der udarbejdes  

 efter lovens ikrafttræden, idet der senest den 1. juli 1998 skal være  

 udarbejdet en fælles betalingsvedtægt i overensstemmelse med loven.
Skriftlig fremsættelse Miljø- og energiministeren (Svend Auken):
 Jeg skal herved tillade mig at fremsætte:
 Forslag til lov om ændring af lov om miljøbeskyttelse og lov om  

 betalingsregler for spildevandsanlæg m.v. (Spildevandsrensning i det åbne  

 land m.v.).
(Lovforslag nr.
L 128).
Renseanlæggene og de større enkeltudledere er nu ved at have gennemført  

 den forbedrede rensning af spildevandet, som var forudsat med  

 Vandmiljøplanen.
I takt hermed er det åbne lands andel af de samlede  

 punktkildeudledninger vokset og udgør nu en forholdsmæssig stor andel set i  

 forhold til det relativt begrænsede antal ejendomme i det åbne land.  

 Samtidigt viser Vandmiljøplanens overvågningsprogram, at vandområderne lokalt  

 ikke opfylder de fastsatte målsætninger.
På den baggrund lægges der med det fremlagte lovforslag op til, at der  

 skal ske en forbedret spildevandsrensning i det åbne land.
Det foreslås  

 således, at kommunernes mulighed for at give påbud styrkes derved, at  

 kommunerne får mulighed for at give påbud om nedsivning.
Derudover skal der i  

 tilknytning til lovforslaget udarbejdes en typegodkendelsesordning for  

 minirenseanlæg, ligesom kravene til kommunernes spildevandsplaner skærpes.  

 Nedsivningsanlæg, der er de billigste, vil have første prioritet, mens  

 typegodkendte minirenseanlæg vil have anden prioritet.
 Det skønnes, at krav om forbedret rensning vil være relevant for 60.000 -  

 70.000 ejendomme ud af de i alt 240.000 helårsboliger i det åbne land.
 Forslaget indeholder derudover en finansieringsløsning, hvorefter de  

 grundejere, der får et påbud om forbedret rensning, samtidigt får tilbud om  

 medlemskab af kloakforsyningen, således at en ejendom i det åbne land bliver  

 økonomisk sidestillet med en ejendom, der er tilsluttet kloakforsyningen.
Endelig foreslås der indsat en hjemmel til at fastsætte nærmere regler for  

 ophævelse af tilslutningsretten og -pligten, ligesom opkrævningen af  

 tilslutningsbidraget foreslås forenklet ved fastsættelse af et  

 standardtilslutningsbidrag.
Dermed sikres bl.a. et økonomisk incitament til  

 etablering af faskiner for regnvand.
 Idet der i øvrigt henvises til lovforslaget med bemærkninger, anbefaler  

 jeg lovforslaget til Folketingets velvillige behandling.
Efter 2. behandling den 15. april 1997 § 1 I lov om miljøbeskyttelse, jf. lovbekendtgørelse nr. 590 af 27. juni 1994,  

 som ændret senest ved lov nr. 395 af 22. maj 1996, foretages følgende  

 ændringer:
 1. I § 29 indsættes som 3. pkt.:
»Miljøministeren kan desuden fastsætte regler om hel eller delvis  

 ophævelse af tilslutningsret og -pligt til offentlige spildevandsanlæg.« 2. I § 30 indsættes efter stk. 4 som nye stykker:
»Stk. 5. Kommunalbestyrelsen kan bestemme, at påbud efter  

 stk. 4 skal opfyldes ved etablering af nedsivning, såfremt der kan nedsives i  

 området.
Der skal dog ikke etableres nedsivning i det omfang, der etableres  

 andre spildevandsløsninger, der ikke medfører udledning, såfremt der kan  

 opnås tilladelse hertil og etableringen sker inden en af kommunalbestyrelsen  

 fastsat frist.
Kommunalbestyrelsens afgørelse kan ikke påklages til anden  

 administrativ myndighed.
Stk. 6. Miljø- og energiministeren kan fastsætte bindende  

 tidsfrister for, hvornår påbud efter stk. 4 skal være meddelt.« Stk. 5 bliver herefter stk. 7.
 3. § 32, stk. 1, affattes således:
»Kommunalbestyrelsen udarbejder en plan for bortskaffelse af  

 spildevand.
Planen skal indeholde oplysninger om 1) eksisterende og planlagte kloakeringsområder og renseforanstaltninger, 2) områder, hvor kommunalbestyrelsen er indstillet på at ophæve  

 tilslutningsretten og -pligten helt eller delvis, 3) den eksisterende tilstand af kloakanlæg samt planlagte fornyelser af  

 disse, 4) eksisterende områder uden for kloakeringsområder, hvor der sker  

 nedsivning, og planlagte områder uden for kloakeringsområder, hvor der skal  

 ske afledning til nedsivningsanlæg, 5) eksisterende områder uden for kloakeringsområder, hvor der sker  

 rensning svarende til et bestemt renseniveau, og planlagte områder uden for  

 kloakeringsområder, hvor der skal ske rensning svarende til et bestemt  

 renseniveau, 6) hvilke anlæg der etableres på kommunal, og hvilke der etableres på  

 privat foranstaltning, og 7) efter hvilken tidsfølge projekterne forudsættes at være udarbejdet og  

 anlæggene udført.« § 2 I lov om betalingsregler for spildevandsanlæg m.v., jf. lovbekendtgørelse  

 nr. 644 af 21. juli 1992, foretages følgende ændringer:
 1. I § 1, stk. 1, indsættes som 2. pkt.:
»Kommunalbestyrelsen forestår endvidere udførelse, drift og  

 vedligeholdelse af de i § 7 a nævnte anlæg.« 2. I § 1, stk. 2, indsættes efter 1. pkt.:
»Dette gælder også de i medfør af § 7 a afholdte udgifter.« 3. § 2, stk. 6, ophæves.
 Stk. 7 og 8 bliver herefter stk. 6 og 7.
 4. I § 3 udgår stk. 3-5, og i stedet indsættes:
 »Stk. 3. Ejendomme, der ikke tidligere har været inddraget  

 under et offentligt spildevandsanlæg, pålignes et standardtilslutningsbidrag.  

 Tilslutningsbidraget forfalder, når ejendommen tilsluttes eller kan  

 tilsluttes spildevandsanlægget.
Stk. 4. Standardtilslutningsbidraget udgør 30.000 kr. eksklusive  

 moms for en boligenhed.
For erhvervsejendomme fastsættes  

 standardtilslutningsbidraget til 30.000 kr. eksklusive moms pr. 800 m2  

 grundareal.
For erhvervsejendomme i landzone beregnes et tillagt grundareal  

 ud fra bebygget areal og en skønnet bebyggelsesprocent.
For ubebyggede  

 erhvervsejendomme i landzone skønnes et bebygget areal.
 Stk. 5. Kommunalbestyrelsen kan i særlige tilfælde fastsætte  

 tilslutningsbidraget lavere end standardtilslutningsbidraget, dog aldrig  

 lavere end de faktisk afholdte udgifter til detailledningsanlægget.
Stk. 6. For ejendomme, der ikke er tilsluttet for tag- og  

 overfladevand, skal tilslutningsbidraget fastsættes til 60 pct. af de i stk.  

 4 nævnte bidrag.« Stk. 6 bliver herefter stk. 7.
 5. I § 3 indsættes som stk. 8:
»Stk. 8. En ejendom, som har fået ophævet tilslutningsretten  

 og -pligten helt eller delvis, kan ved hel eller delvis generhvervelse af  

 retten og pligten til at aflede spildevand pålignes tilslutningsbidrag.  

 Tilslutningsbidraget kan ikke overstige de af kloakforsyningen afholdte  

 udgifter i forbindelse med generhvervelsen af retten og pligten til at aflede  

 og kan maksimalt udgøre det i stk. 4 nævnte beløb.
Såfremt ejendommen ved  

 ophævelse af tilslutningsretten og -pligten har fået tilbagebetalt et beløb  

 efter § 4 a, skal tilslutningsbidraget dog som minimum udgøre dette  

 beløb.« 6. Efter § 4 indsættes:
»§ 4 a.
Kommunalbestyrelsen kan i særlige tilfælde foretage  

 en hel eller delvis tilbagebetaling eller kræve en økonomisk kompensation ved  

 ophævelse af en ejendoms tilslutningsret og -pligt til et offentligt  

 spildevandsanlæg.
Tilbagebetalingsbeløbet kan højst fastsættes til det  

 standardtilslutningsbidrag, som ejendommen ville kunne opkræves på  

 tilbagebetalingstidspunktet, såfremt den skulle tilsluttes.
Stk. 2. Ejendomme, der alene udtræder for tag- og overfladevand,  

 kan maksimalt få 40 pct. af det i stk. 1 nævnte maksimumsbeløb tilbagebetalt.  

 Tilbagebetalingen skal gøres betinget af etablering af alternativ  

 bortskaffelse.« 7. Efter § 7 indsættes:
»§ 7 a.
I tilfælde, hvor kommunalbestyrelsen giver ejere af  

 helårsboliger påbud efter miljøbeskyttelseslovens § 30, stk. 4, om forbedret  

 spildevandsrensning for en eksisterende udledning, skal påbudet følges af et  

 tilbud om et kontraktligt medlemskab af kloakforsyningen.
 Stk. 2. Medlemskab af kloakforsyningen efter stk. 1 indebærer, at  

 kloakforsyningen skal forestå udførelse, drift og vedligeholdelse på ejerens  

 vegne af en spildevandsløsning, der rensemæssigt opfylder påbudet, mod at  

 ejeren af ejendommen betaler standardtilslutningsbidrag og  

 vandafledningsbidrag svarende til en ejendom, der er tilsluttet et offentligt  

 spildevandsanlæg, jf. §§ 2-4.
 Stk. 3. Kommunalbestyrelsens tilbud omfatter alene udførelse,  

 drift og vedligeholdelse af et anlæg, der økonomisk svarer til det af  

 kommunalbestyrelsen påbudte. Ønsker ejeren et mere omkostningskrævende anlæg,  

 må ejeren selv bekoste differencen.
 Stk. 4. Udgifter til ledninger på egen grund og bundfældningstank  

 samt udgifter til elektricitet og vandforsyningsvand til den valgte  

 spildevandsløsning skal dog afholdes af ejeren af ejendommen.
Stk. 5. Tilslutningsbidrag efter stk. 2 forfalder ved kontraktens  

 indgåelse, og vandafledningsbidrag kan opkræves fra spildevandsløsningens  

 ibrugtagning.« § 3 Loven træder i kraft den 1. juli 1997.
§ 4 Stk. 1. Ændringerne i lov om betalingsregler for spildevandsanlæg  

 m.v. finder anvendelse på alle betalingsvedtægter, der udarbejdes efter  

 lovens ikrafttræden.
 Stk. 2. Der skal senest den 1. januar 1999 være udarbejdet en  

 fælles betalingsvedtægt for kommunen i overensstemmelse med loven.
 Stk. 3. Bestemmelsen i § 7 a finder dog anvendelse fra lovens  

 ikrafttræden, uanset om der er udarbejdet en ny betalingsvedtægt.
 Stk. 4. Tilbud om kontraktligt medlemskab af kloakforsyningen  

 efter § 7 a skal gives til alle ejere af helårsboliger, der har fået påbud om  

 forbedret rensning efter miljøbeskyttelseslovens § 30, stk. 4, efter den 18.  

 december 1996. Dette gælder dog kun i de tilfælde, hvor der ikke allerede er  

 blevet etableret en spildevandsløsning til opfyldelse af påbudet, og hvor  

 fristen for at efterkomme påbudet ikke er overskredet.
