Nr LSF 254 Forslag til Lov om afgift af dødsboer og gaver Fremsat af skatteministeren (Carsten Koch) den 4. maj 1995 Vedtaget ved tredjebehandling den 1. juni 1995 Lov nr. 426 af 14/06/1995 Afsnit I Afgift af dødsboer m.v.
Kapitel 1 Det afgiftspligtige område og afgifternes størrelse § 1. Efter bestemmelserne i denne lov skal der betales en boafgift  

 på 15 pct. til staten af de værdier, som en afdød person efterlader sig.
Stk. 2. Der skal betales en tillægsboafgift på 25 pct. af den del  

 af værdierne, som tilfalder andre end a) afdødes afkom, stedbørn og disses afkom, b) afdødes forældre, c) afdødes barns eller stedbarns ægtefælle, uanset om barnet lever eller  

 er afgået ved døden, d) personer, der har haft fælles bopæl med afdøde i de sidste 2 år før  

 dødsfaldet, og personer, der tidligere har haft fælles bopæl med afdøde i en  

 sammenhængende periode på mindst 2 år, når den fælles bopæl er ophørt alene  

 på grund af institutionsanbringelse, herunder i en ældrebolig, e) afdødes fraseparerede eller fraskilte ægtefælle, f) plejebørn, der har haft bopæl hos afdøde i en sammenhængende periode på  

 mindst 5 år, når opholdet er begyndt, inden plejebarnet fyldte 15 år og højst  

 en af plejebarnets forældre har haft bopæl hos afdøde sammen med plejebarnet.
 Stk. 3. Der skal endvidere betales en tillægsboafgift på 25 pct.  

 af den del af værdierne, hvortil der er knyttet betingelser, som bevirker, at  

 det ikke inden afgiftens betaling vides, om værdierne kan blive omfattet af  

 tillægsboafgiften.
 § 2. Boer, der udlægges efter skiftelovens § 10, stk. 1 og 2, er  

 undtaget fra afgiftspligten.
§ 3. Undtaget fra afgiftspligten er endvidere a) arv og forsikringer m.v., der tilfalder afdødes ægtefælle, b) pensioner og udbetalinger omfattet af pensionsbeskatningslovens § 20,  

 stk. 1, nr. 1 eller 2, der tilfalder afdødes børn eller stedbørn under 24 år, c) forsikringer m.v., der udbetales fra Arbejdsmarkedets Tillægspension,  

 lovpligtige ulykkesforsikringer og arbejdsgiverbetalte ulykkesforsikringer i  

 anledning af arbejdsulykker, d) forsikringsbeløb eller den del deraf, som en begunstiget selv har  

 betalt præmierne eller vederlaget for, og e) brugs- og indtægtsnydelser.
 Stk. 2. Skatteministeren er bemyndiget til at bevilge  

 afgiftsfritagelse for arv, legat og forsikringer m.v. til offentlige  

 institutioner, den danske folkekirke, valgmenigheder, religiøse samfund,  

 foreninger, selskaber eller stiftelser med almenvelgørende eller andet  

 almennyttigt formål.
 § 4. Boafgifterne beregnes af den godkendte arvebeholdning i en  

 boopgørelse efter § 10, stk. 1 og 2, og af den godkendte formue i en  

 anmeldelse efter § 10, stk. 3-7, efter fradrag af de i § 3 nævnte beløb.
 § 5. Giver en arving helt eller delvis afkald på falden arv, anses  

 den, til fordel for hvem afkaldet er givet, for arving til den pågældende arv  

 ved afgiftsberegningen.
Stk. 2. Arveafkald kan med den i stk. 1 nævnte afgiftsmæssige  

 virkning gives til fordel for egne livsarvinger, boets øvrige arvinger eller  

 den, der ifølge testamente ville arve, hvis afkaldsgiver var død før  

 arvelader.
Afkaldet kan ikke i øvrigt gøres betinget.
 Stk. 3. Er afkald givet mod vederlag, anses vederlaget som arv til  

 afkaldsgiver.
Stk. 4. Afkald skal være givet over for skifteretten, inden  

 arvingerne har taget stilling til, om de vil overtage afdødes gæld eller  

 ikke.
Legatarer kan dog give afkald, indtil udlodning påbegyndes.
§ 6. Boafgiften beregnes a) i et bo af den del af den i § 4 nævnte arvebeholdning, der overstiger  

 et bundfradrag med et grundbeløb (i 1987-niveau) på 144.500 kr., b) i en anmeldelse efter § 10, stk. 3, af den værdi af samtlige faste  

 ejendomme og tilbehør hertil samt formue tilknyttet faste driftssteder, der  

 overstiger et bundfradrag med et grundbeløb (i 1987-niveau) på 144.500 kr.,  

 og c) i en anmeldelse efter § 10, stk. 4-7, af den opgjorte formue.
Stk. 2. Efterlader afdøde sig både fuldstændigt særeje og  

 fælleseje, og skiftes særejet før fællesejet, fratrækkes det i stk. 1 nævnte  

 bundfradrag i særboet.
Er særboet mindre end bundfradraget, fratrækkes det  

 resterende beløb i afdødes boslod, når fællesboet skiftes.
Skiftes afdødes  

 særeje og fællesejet samtidig, fordeles fradragsbeløbet forholdsmæssigt  

 mellem særboet og boslodden.
Stk. 3. Overstiger den afgiftspligtige arvebeholdning eller den  

 afgiftspligtige formue i en anmeldelse efter § 10, stk. 3, hvoraf der efter  

 det i stk. 1 og 2 nævnte fradrag skal beregnes boafgift, ikke 2.000 kr.,  

 beregnes ingen boafgift.
Overstiger den afgiftspligtige arvebeholdning,  

 hvoraf der skal betales tillægsboafgift, ikke 2.000 kr., beregnes ingen  

 tillægsboafgift.
Overstiger formuen i en anmeldelse efter § 10, stk. 4-7,  

 hvoraf der skal betales boafgift og eventuelt tillægsboafgift, ikke 2.000  

 kr., beregnes ingen boafgifter.
§ 7. Tillægsboafgiften beregnes af hele den del af den i § 4  

 nævnte arvebeholdning eller formue, som tilfalder andre end de i § 1, stk. 2,  

 litra a-f, nævnte personer.
Forinden fratrækkes den del af boafgiften, som  

 forholdsmæssigt hviler på denne del af den afgiftspligtige arvebeholdning.
Kapitel 2 Afgiftspligtens indtræden og omfang § 8. Afgiftspligten indtræder ved en persons død eller ved  

 afsigelse af dødsfaldskendelse eller dødsformodningsdom.
 Stk. 2. Når en gift person afgår ved døden og den efterlevende  

 ægtefælle vælger at sidde i uskiftet bo, indtræder afgiftspligten af afdødes  

 del af boet først, når det uskiftede bo skiftes.
Stk. 3. Afgiftspligten af afdødes del af boet indtræder, uanset om  

 boet skiftes, hvis den efterlevende ægtefælle indgår nyt ægteskab.
Udbetaler  

 den efterlevende ægtefælle uden skifte arv efter førstafdøde, indtræder  

 afgiftspligten af den udbetalte arv ved udbetalingen.
Det i § 6 nævnte  

 bundfradrag finder ikke anvendelse ved afgiftsberegningen.
 Stk. 4. Ved erhvervelsen af en kapital i et fideikommis indtræder  

 afgiftspligten ved successionen.
 § 9. Når en afdød person ved dødsfaldet havde hjemting her i  

 landet, omfatter afgiftspligten hele afdødes formue, uanset hvor den befinder  

 sig.
 Stk. 2. Havde afdøde ikke hjemting her i landet, omfatter  

 afgiftspligten faste ejendomme og tilbehør hertil samt formue tilknyttet  

 faste driftssteder her i landet.
 Stk. 3. Er afdødes bo eller en del heraf henvist til behandling  

 her i landet efter lov om skifte af dødsbo og fællesbo, omfatter  

 afgiftspligten den del af afdødes formue, som er omfattet af skiftet her i  

 landet.
Kapitel 3 Opgørelse af afgiftsgrundlaget § 10. Når et bo skiftes privat, har boet pligt til at indgive en  

 endelig boopgørelse til skifteretten senest 15 måneder efter dødsfaldet eller  

 efter skifterettens imødekommelse af anmodning om skifte af uskiftet bo.
Er  

 boets behandling ikke afsluttet inden 15 måneder efter dødsfaldet, eller  

 udleveres et bo fra offentligt til privat skifte efter 15-måneders-fristen,  

 skal der inden 1 måned indgives en opgørelse over boet ved udløbet af de 15  

 måneder eller ved udleveringen, jf. kildeskattelovens § 20, stk. 2, og § 20  

 C, stk. 4.
Stk. 2. Når et bo behandles af en eksekutor og boet ikke kan  

 sluttes inden udgangen af boets 3. indkomstår, skal eksekutor senest samtidig  

 med indgivelse af selvangivelsen for tredje indkomstår indgive en foreløbig  

 boopgørelse til skifteretten.
Endelig opgørelse skal indgives, når boet er  

 afsluttet.
 Stk. 3. Når afdøde havde hjemting i udlandet og der ikke sker  

 skifte her i landet, men der skal beregnes boafgifter efter § 9, stk. 2, har  

 arvingerne pligt til at indgive en anmeldelse om de afgiftspligtige  

 erhvervelser med angivelse af deres værdi, jf. § 12, stk. 1. Anmeldelsen skal  

 være indgivet til skifteretten i København senest 6 måneder efter, at  

 arvingerne har fået kendskab til arven.
 Stk. 4. Når en person succederer i retten til kapitalen i et  

 fideikommis, har den pågældende pligt til at indgive en anmeldelse af den  

 afgiftspligtige kapital til skifteretten i København senest 3 måneder efter,  

 at vedkommende er succederet i retten.
 Stk. 5. Forsikringsselskaber, pensionskasser, og pengeinstitutter  

 m.fl. samt repræsentanter for udenlandske forsikringsselskaber, der udbetaler  

 afgiftspligtige forsikringsbeløb m.v. til en begunstiget, skal senest 3  

 måneder efter udbetalingen eller første udbetaling af en del af en forsikring  

 m.v. indgive en anmeldelse til skifteretten i afdødes retskreds.
 Stk. 6. I de i § 8, stk. 3, nævnte situationer har den  

 efterlevende ægtefælle pligt til at indgive anmeldelse om afgiftspligtige  

 beløb til skifteretten senest 3 måneder efter indgåelsen af nyt ægteskab  

 eller udbetaling af arv.
 Stk. 7. Den begunstigede til en forsikring, der ikke omfattes af  

 stk. 5, har pligt til at indgive anmeldelse om det afgiftspligtige beløb til  

 skifteretten senest 3 måneder efter udbetalingen eller første udbetaling af  

 en del af en forsikring m.v.
§ 11. Boopgørelsen skal underskrives og indgives af arvingerne og  

 den boslodsberettigede ægtefælle.
Anmeldelsen efter § 10, stk. 3, 4, 6 og 7,  

 skal underskrives af de anmeldelsespligtige.
Anmeldelse efter § 10, stk. 5,  

 skal underskrives af selskabets ansvarlige ledelse eller af selskabets  

 repræsentant her i landet.
 Stk. 2 . Påhviler pligten til at indgive boopgørelse eller  

 anmeldelse flere personer, skal de i boopgørelsen eller anmeldelsen udpege en  

 person, til hvem meddelelser i sagen kan rettes på samtliges vegne.
§ 12. Aktiver og passiver i dødsboer ansættes i boopgørelsen til  

 deres handelsværdi på den i boopgørelsen fastsatte opgørelsesdag.
Aktiver,  

 der udloddes før opgørelsesdagen, ansættes dog til værdien på  

 udlodningstidspunktet.
I en anmeldelse efter § 10, stk. 3, 4, 6 og 7, anføres  

 værdierne på anmeldelsestidspunktet.
I en anmeldelse efter § 10, stk. 5,  

 anføres værdierne på udbetalingstidspunktet.
Ved opgørelsen af sidstnævnte  

 værdi fratrækkes afgift efter pensionsbeskatningsloven, som skal betales af  

 det udbetalte beløb, og 40 pct. af værdien på tidspunktet for første  

 udbetaling af en forsikring m.v. med løbende eller ratevise skattepligtige  

 udbetalinger.
Ansættelsen er bindende for boet, arvingerne, legatarerne,  

 selskaberne og repræsentanterne for udenlandske forsikringsselskaber.
 Stk. 2. Finder den kommunale skattemyndighed, at en  

 værdiansættelse ikke svarer til handelsværdien på de i stk. 1 nævnte  

 tidspunkter, kan skattemyndigheden ændre værdiansættelsen eller kræve en  

 sagkyndig vurdering udmeldt af skifteretten efter kildeskattelovens § 16,  

 stk. 3-5.
 Stk. 3. Kan arvingerne, selskaberne eller repræsentanterne for  

 udenlandske selskaber ikke anerkende den ændrede værdiansættelse, kan denne  

 påklages efter skattestyrelseslovens regler herom.
§ 13. Ved opgørelsen af den afgiftspligtige arvebeholdning i et bo  

 kan fratrækkes afdødes gældsforpligtelser og andre byrder på afdødes formue,  

 når boet omfatter alle afdødes aktiver.
Ved opgørelsen kan endvidere  

 fratrækkes de boudgifter, som har været afholdt ved boets behandling,  

 herunder udgifter til begravelsen og indkomst- og formueskat, der pålignes  

 boet.
 Stk. 2. Omfatter afgiftspligten kun enkelte aktiver eller en  

 begrænset del af afdødes formue, kan kun fratrækkes de af afdødes  

 gældsforpligtelser og andre byrder, der hviler på disse aktiver eller denne  

 del af formuen.
 Stk. 3. Passivposter, der fastsættes efter kildeskattelovens § 33  

 A til udligning af eventuelle fremtidige skattetilsvar vedrørende udlagte  

 aktiver, kan ligeledes fratrækkes ved opgørelsen af den afgiftspligtige  

 arvebeholdning.
 Stk. 4. Gældsforpligtelser, som afdøde måtte have påtaget sig over  

 for de i § 22 nævnte personer eller over for sin ægtefælle, kan ikke  

 fratrækkes i boet, når de ikke stammer fra virkeligt ydede lån eller andre  

 præstationer.
 § 14. Af kapitaler og formuegoder, hvorpå der hviler en brugs-  

 eller indtægtsnydelse, betales boafgift og tillægsboafgift af hele kapitalens  

 eller formuegodets værdi, jf. § 12, stk. 1.
 Stk. 2. Afgifter af den i stk. 1 nævnte kapital kan betales af  

 kapitalen.
§ 15. I boafgifterne kan fratrækkes bo- eller arveafgift, der er  

 betalt til fremmed stat, Grønland eller Færøerne, af der beliggende eller  

 beroende aktiver.
Fradraget kan dog højst udgøre et beløb svarende til de  

 danske boafgifter af de pågældende aktiver.
Der gives ikke fradrag for  

 udenlandsk bo- eller arveafgift af aktiver, der er omfattet af § 3, eller som  

 er fritaget for danske boafgifter i henhold til en indgået  

 dobbeltbeskatningsaftale om arv og gave.
 § 16. I offentligt skiftede boer skal eksekutor og skifteretten  

 sørge for, at boafgifter betales af afdødes samlede afgiftspligtige værdier,  

 og at gaveafgift, der ikke er betalt rettidigt, samt boafgifter eller  

 gaveafgift, hvormed afdøde har haft henstand, jf. § 36, betales.
 Stk. 2. Arvingerne er pligtige til at give eksekutor eller  

 skifteretten oplysninger om afgiftspligtige gaver, som afdøde dem bekendt har  

 givet eller modtaget, og som ikke er afgiftsberigtiget.
§ 17. Skifteretten gennemgår boopgørelser fra privat skiftede boer  

 og anmeldelser efter § 10, stk. 3-7. Skifteretten skal forinden søge  

 tilvejebragt de oplysninger, der er nødvendige for afgiftsberegningen.  

 Herefter indsender skifteretten opgørelsen eller anmeldelsen til den  

 kommunale skattemyndighed.
Når skattemyndigheden har godkendt  

 værdiansættelsen, beregner og opkræver skifteretten afgifterne.
Stk. 2. I offentligt skiftede boer behandlet ved en eksekutor skal  

 eksekutor indsende boopgørelsen til den kommunale skattemyndighed.
Når  

 skattemyndigheden har godkendt værdiansættelsen, beregner eksekutor  

 afgifterne.
 Stk. 3. I skifteretsboer beregner skifteretten afgifterne, når den  

 kommunale skattemyndighed har godkendt værdiansættelserne.
 Stk. 4. Er boopgørelsen i et privat skiftet bo ikke indgivet  

 rettidigt, og kan den afgiftspligtige arvebeholdning ikke opgøres, kan  

 skifteretten ansætte den skønsmæssigt.
 § 18. Medmindre andet følger af et af afdøde oprettet testamente  

 eller af aftale mellem arvingerne og eventuelle legatarer, anses boafgiften  

 ved delingen af arvebeholdningen for at hvile forholdsmæssigt på hele den  

 afgiftspligtige arvebeholdning, og tillægsboafgiften anses for at hvile  

 forholdsmæssigt på den del af arvebeholdningen, hvoraf der beregnes  

 tillægsboafgift.
Kapitel 4 Indbetaling af afgifterne § 19. Boafgifterne i privat skiftede boer og i anmeldelser efter §  

 10, stk. 3, 4, 6 og 7, forfalder til betaling 4 uger efter, at boet eller den  

 afgiftspligtige har modtaget afgiftsopkrævningen, med sidste rettidige  

 betalingsdag 14 dage senere.
Falder den sidste rettidige betalingsdag på en  

 helligdag, lørdag eller søndag, forlænges fristen til den følgende hverdag.
Stk. 2. Boafgifter i offentligt skiftede boer forfalder til  

 betaling, når udlodning kan ske.
I eksekutorboer, der ikke er afsluttede  

 inden udgangen af boets 3. indkomstår, skal foreløbige boafgifter indbetales  

 samtidig med indsendelse af en foreløbig boopgørelse, jf. § 10, stk. 2.
 Stk. 3. Boafgifter af afgiftspligtige forsikringer m.v. skal  

 tilbageholdes af det selskab, der udbetaler forsikringen m.v., og afgifterne  

 af hele forsikringen indbetales til skifteretten samtidig med, at angivelsen  

 efter § 10, stk. 5, indgives.
 Stk. 4. Skifteretten påser, at boafgifterne i eksekutorboer og af  

 afgiftspligtige forsikringer m.v. er korrekt beregnede.
 § 20. I eksekutorboer hæfter eksekutor for boafgifterne.
Stk. 2. I privat skiftede boer hæfter arvingerne personligt og  

 solidarisk for boafgifterne.
Legatarerne hæfter med værdien af det modtagne.
 Stk. 3. En privatskiftende arving kan som betingelse for at  

 acceptere privat skifte kræve, at der, inden deling af boet påbegyndes, skal  

 stilles bankgaranti eller tilsvarende sikkerhed for boafgifterne, eller at  

 utvivlsomt tilstrækkelige midler til dækning af afgiftskravene indsættes på  

 en spærret konto i et pengeinstitut.
 Stk. 4. Personer, der er anmeldelsespligtige efter § 10, stk. 3,  

 4, 6 og 7, hæfter for boafgifterne.
 Stk. 5. Har en arving eller legatar uden skifte fået udbetalt arv,  

 jf. § 8, stk. 3, og er den afgift, der forholdsmæssigt hviler på arven,  

 større end arvingens resterende arv, hæfter alene den efterlevende ægtefælle  

 og arvingen for denne afgift.
 Stk. 6. Forsikringsselskaber, pengeinstitutter, pensionskasser og  

 repræsentanter for udenlandske forsikringsselskaber hæfter for afgifterne af  

 afgiftspligtige forsikringsbeløb m.v., som de udbetaler til en begunstiget.
 § 21. Arvinger, der ønsker at overtage et bo til privat skifte,  

 skal, inden boet udleveres, stille bankgaranti eller tilsvarende sikkerhed  

 for boafgifternes betaling, hvis en arving i boet ikke har hjemting her i  

 landet.
Afsnit II Afgift af gaver Kapitel 5 Det afgiftspligtige område, afgiftens størrelse og afgiftspligtens  

 indtræden § 22. En person kan afgiftsfrit give afkom, stedbørn og deres  

 afkom, afdødt barns eller stedbarns efterlevende ægtefælle, forældre,  

 stedforældre og bedsteforældre gaver, hvis samlede værdi inden for et  

 kalenderår ikke overstiger et grundbeløb (i 1987-niveau) på 32.100 kr.
 Stk. 2. En person kan afgiftsfrit give barns eller stedbarns  

 ægtefælle gaver, hvis samlede værdi inden for et kalenderår ikke overstiger  

 et grundbeløb (i 1987-niveau) på 11.200 kr.
 Stk. 3. Gaver mellem ægtefæller er afgiftsfri.
§ 23. Der skal betales 15 pct. i afgift af gaver til afkom,  

 stedbørn og deres afkom, afdødt barns eller stedbarns efterlevende ægtefælle  

 og forældre, i det omfang gaverne i et kalenderår overstiger det i § 22, stk.  

 1, nævnte beløb.
Der skal ligeledes betales 15 pct. i afgift af gaver til  

 barns eller stedbarns ægtefælle, i det omfang gaverne i et kalenderår  

 overstiger det i § 22, stk. 2, nævnte beløb.
 Stk. 2. Der skal betales 36,25 pct. i afgift af gaver til  

 stedforældre og bedsteforældre, i det omfang gaverne i et kalenderår  

 overstiger det i § 22, stk. 1, nævnte beløb.
 Stk. 3. Vederlag i forbindelse med afkald på forventet arv og  

 forskud på forventet arv anses som gaver.
 § 24. Afgiftsfri er underhold i giverens hjem eller på hospital,  

 på plejehjem eller lignende.
 Stk. 2. Afgiftsfri er brugs- og indtægtsnydelser.
§ 25. Der skal betales gaveafgift, hvis enten giver eller modtager  

 har hjemting her i landet.
Selv om giver eller modtager ikke har hjemting her  

 i landet, skal der betales gaveafgift, hvis gaven består af aktiver af den i  

 § 9, stk. 2, nævnte art beliggende her i landet.
Kapitel 6 Opgørelse og indbetaling af afgiften § 26. Afgiftspligten af gaver, der i et kalenderår er modtaget ud  

 over de i § 22 nævnte afgiftsfri beløb, indtræder ved modtagelsen af gaven.  

 Gavegiver og gavemodtager skal senest den 1. maj i det følgende år indgive  

 anmeldelse om gaven og dens afgiftspligtige værdi til told- og  

 skatteregionen.
§ 27. En gaves værdi fastsættes til dens handelsværdi på  

 tidspunktet for modtagelsen.
Værdiansættelsen er bindende for gavegiver og  

 gavemodtager.
 Stk. 2. Finder told- og skatteregionen, at en værdiansættelse ikke  

 svarer til handelsværdien på tidspunktet for gavens modtagelse, kan den ændre  

 værdiansættelsen eller kræve en vurdering efter kildeskattelovens § 16, stk.  

 3-5.
 Stk. 3. Kan gavegiver eller gavemodtager ikke anerkende en ændret  

 værdiansættelse, jf. § 30, stk. 2, kan denne påklages efter  

 skattestyrelseslovens regler herom.
 § 28. Passivposter, der fastsættes efter kildeskattelovens § 33 D  

 til udligning af gavemodtagerens eventuelle fremtidige skattetilsvar,  

 fratrækkes inden gaveafgiftsberegningen.
§ 29. I gaveafgiften kan fratrækkes gaveafgift, der er betalt til  

 fremmed stat, Grønland eller Færøerne, af der beliggende eller beroende  

 aktiver.
Fradraget kan dog højst udgøre et beløb svarende til den danske  

 gaveafgift af de pågældende aktiver.
 Stk. 2. I gaveafgiften kan fratrækkes stempelafgift, som  

 gavemodtager eller gavegiver har betalt i forbindelse med  

 ejendomsoverdragelse.
§ 30. Afgiften af en gave forfalder til betaling samtidig med  

 indgivelse af gaveanmeldelsen.
Afgiften påhviler modtageren, men giveren  

 hæfter solidarisk med modtageren for betalingen.
 Stk. 2. Ændrer told- og skatteregionen en angivet værdi, opkræver  

 regionen den manglende afgift eller tilbagebetaler for meget betalt afgift.
Afsnit III Fælles bestemmelser Kapitel 7 Regulering af beløb, oplysningspligt m.v.
 § 31. Grundbeløbene i § 6 og § 22 reguleres efter  

 personskattelovens § 20.
 Stk. 2. De regulerede grundbeløb for det år, hvor afgiftspligten  

 indtræder, anvendes.
 Stk. 3. Skatteministeren bekendtgør årligt de regulerede  

 grundbeløb, der er gældende for det pågældende kalenderår.
 § 32. Skatteministeren kan efter forhandling med justitsministeren  

 fastsætte nærmere regler om boet og den afgiftspligtiges boopgørelse eller  

 anmeldelse.
 Stk. 2. Skatteministeren kan efter forhandling med  

 justitsministeren fastsætte nærmere regler om boafgifternes beregning og  

 opkrævning, herunder om eksekutorernes og skifteretternes medvirken og om  

 indberetninger til og fra skifteretterne.
 Stk. 3. Skatteministeren kan fastsætte nærmere regler om  

 opkrævning af gaveafgiften.
 Stk. 4. Skatteministeren kan fastsætte nærmere regler om  

 ansættelsen af værdien af forsikringsbeløb m.v., jf. § 12, stk. 1, og § 10,  

 stk. 5.
 § 33. Offentlige myndigheder, bestyrelser for pengeinstitutter,  

 forsikringsselskaber, kreditforeninger, pensionskasser m.fl. og  

 repræsentanter for udenlandske forsikringsselskaber er forpligtet til uden  

 betaling at meddele skifteretterne, eksekutorer, privatskiftende arvinger,  

 anmeldelsespligtige, de kommunale skattemyndigheder og de statslige told- og  

 skattemyndigheder alle oplysninger, som de er i besiddelse af, og som kan  

 tjene som vejledning ved boafgifternes eller gaveafgiftens beregning.
 Stk. 2. Eksekutorer, den efterlevende ægtefælle, arvinger,  

 legatarer, de i § 10, stk. 4, nævnte fideikommisser og personer og de i § 10,  

 stk. 5, nævnte selskaber m.fl. samt repræsentanter for udenlandske  

 forsikringsselskaber er forpligtet til efter anmodning fra skifteretten at  

 give alle oplysninger af betydning for afgiftsberegningen.
 Stk. 3. Nægter nogen af de i stk. 1 og 2 nævnte personer,  

 selskaber, myndigheder m.fl. at give skifteretten eller told- og  

 skattemyndighederne de ønskede oplysninger, eller er boopgørelse i privat  

 skiftede boer ikke indsendt rettidigt, kan skatteministeren fremtvinge  

 oplysningerne ved pålæg af dagbøder.
 § 34. De anmeldelsespligtige efter § 10, stk. 5, skal  

 tilrettelægge deres regnskaber således, at de afgivne oplysninger i  

 anmeldelserne kan afstemmes med regnskabsføringen.
Kapitel 8 Bestemmelser om klage, henstand m.v.
 § 35. Arvinger kan inden 6 uger efter, at de har modtaget  

 skifterettens afgiftsberegning eller skønsmæssige ansættelse, klage over  

 denne til Told- og Skattestyrelsen.
 Stk. 2. Gavemodtager eller gavegiver kan inden 6 uger efter, at de  

 har modtaget en ændret afgiftsberegning fra told- og skatteregionen, klage  

 over denne til Told- og Skattestyrelsen.
 Stk. 3. Den begunstigede i en forsikring kan inden 6 uger efter,  

 at forsikringen er udbetalt, klage over afgiftsberegningen til Told- og  

 Skattestyrelsen.
 Stk. 4. Told- og Skattestyrelsens afgørelse kan indbringes for  

 domstolene inden 3 måneder efter, at arvingen, gavemodtager eller gavegiver  

 har modtaget afgørelsen.
 Stk. 5. Klager over afgiftsberegningen har ikke opsættende  

 virkning.
§ 36. Skatteministeren eller den, ministeren bemyndiger dertil,  

 kan give henstand med betaling af boafgifter og gaveafgift eller tillade  

 afdragsvis betaling af afgifterne vedrørende fast ejendom her i landet eller  

 i indtil 15 år for en erhvervsvirksomhed, når det skønnes rimeligt af hensyn  

 til kapitalforholdene i virksomheden og dennes fortsatte beståen, samt for  

 hovedaktionæraktier og -anparter.
Der kan stilles krav om betryggende  

 sikkerhed for afgifterne.
Henstandsbeløbet forrentes med en rentesats på 1  

 pct. p.a. over Nationalbankens diskonto, dog mindst med 6 pct. p.a.
Stk. 2. Den arving, legatar eller gavemodtager, der som arv eller  

 gave modtager skov, kan kræve, at der gives henstand m.v. efter stk. 1 for de  

 på skoven hvilende boafgifter eller gaveafgift.
Arvingen, legataren eller  

 gavemodtageren hæfter for de boafgifter eller den gaveafgift, som der gives  

 henstand m.v. for.
Reglerne i § 20, stk. 1 og 2, finder ikke anvendelse på  

 den del af afgifterne, der er givet henstand m.v. for.
 Stk. 3. Afhændes de aktiver, for hvilke der er givet henstand  

 eller afdragsvis betaling med boafgifter eller gaveafgift, forfalder  

 afgifterne eller de resterende afgifter til betaling senest 4 uger efter  

 afhændelsen med sidste rettidige betalingsdag 14 dage senere.
 Stk. 4. Afgår den arving, legatar eller gavemodtager, der har fået  

 henstand m.v., ved døden, inden afgifterne er betalt, forfalder afgifterne  

 eller de resterende afgifter ligeledes til betaling.
§ 37. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan indbringes for højere administrativ myndighed.
Kapitel 9 Bestemmelser om renter, inddrivelse m.v.
 § 38. Er en endelig boopgørelse eller anmeldelse, der kan danne  

 grundlag for beregning af de samlede afgifter, ikke indsendt rettidigt, jf. §  

 10 og § 26, eller er hele boafgiften, tillægsboafgiften eller gaveafgiften  

 ikke betalt rettidigt, jf. § 19 og § 30, skal der af afgifterne betales en  

 rente på 1 pct. for hver påbegyndt måned fra den 1. i den måned, i hvilken  

 opgørelse eller anmeldelse skulle have været indsendt eller afgifterne skulle  

 have været betalt, og indtil opgørelse eller anmeldelse er modtaget eller  

 afgifterne er betalt.
 § 39. Har skifteretten eller told- og skatteregionen ikke inden 3  

 uger efter betalingsfristens udløb modtaget skyldige boafgifter eller  

 gaveafgift eller kun en del heraf, skal skifteretten eller told- og  

 skatteregionen sørge for inddrivelse af afgifterne.
 Stk. 2. Skyldige boafgifter kan med tillæg af renter og  

 omkostninger inddrives ved udpantning og ved indeholdelse i løn m.v. hos  

 arvinger og legatarer efter reglerne om inddrivelse af personlige skatter i  

 kildeskatteloven.
 Stk. 3. Skyldige gaveafgifter kan med tillæg af renter og  

 omkostninger inddrives ved udpantning og ved indeholdelse i løn m.v. hos  

 gavemodtager eller gavegiver efter reglerne om inddrivelse af personlige  

 skatter i kildeskatteloven.
 § 40. Afgiftsbeløb, som forsikringsselskaber, pengeinstitutter,  

 pensionskasser m.fl. og repræsentanter for udenlandske forsikringsselskaber  

 hæfter for efter § 20, stk. 6, kan inddrives ved udpantning efter  

 lovgivningens almindelige regler om udpantning for skyldige skatter.
 Stk. 2. Når aktiver omfattet af § 9, stk. 2, afhændes af en  

 udlænding, inden boafgifterne er betalt, kan det offentlige søge  

 fyldestgørelse for afgifterne i de pågældende aktiver.
Kapitel 10 Straffebestemmelser § 41. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier eller  

 nægter at give oplysninger til brug ved afgørelser om afgiftspligten eller  

 afgiftsberegningen eller 2) undlader rettidigt at afgive de opgørelser, anmeldelser m.v., der er  

 foreskrevet i denne lov.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de i stk. 1 nævnte overtrædelser med  

 forsæt til at unddrage staten afgift, straffes med bøde, hæfte eller fængsel  

 indtil 2 år.
 Stk. 4. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
 § 42. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 § 43. Ransagning i sager om overtrædelse af bestemmelserne i denne  

 lov kan ske i overensstemmelse med retsplejelovens regler om ransagning i  

 sager, som efter loven kan medføre frihedsstraf.
Kapitel 11 Ikrafttrædelses- og overgangsbestemmelser § 44. Loven træder i kraft den 1. juli 1995 og finder anvendelse  

 på boer og anmeldelser vedrørende personer, som afgår ved døden efter lovens  

 ikrafttræden, på anmeldelser vedrørende successioner, som indtræder efter  

 lovens ikrafttræden, på anmeldelser vedrørende en efterlevende ægtefælles  

 ægteskab, som indgås efter lovens ikrafttræden, på anmeldelser om udbetaling  

 af arv fra uskiftet bo, der finder sted efter lovens ikrafttræden, på skifte  

 af uskiftede boer, hvor begæring om skifte indgives efter lovens  

 ikrafttræden, og på gaver, som modtages efter lovens ikrafttræden.
Stk. 2. Samtidig ophæves lov om afgift af arv og gave, jf.  

 lovbekendtgørelse nr. 712 af 15. oktober 1991 med senere ændringer.
For  

 arveerhvervelser m.v., hvor afgiftspligten er indtrådt før lovens  

 ikrafttræden, og for gaver, som er modtaget inden dette tidspunkt, finder de  

 hidtil gældende regler dog fortsat anvendelse.
§ 45. De i § 22 nævnte beløb for afgiftsfri gaver finder også  

 anvendelse på gaver til gaveafgiftspligtige personer efter denne lov, som  

 modtages i perioden 1. juli 1995 til 31. december 1995. Hvis modtageren har  

 modtaget gaver fra samme gavegiver i perioden 1. januar 1995 til 30. juni  

 1995, nedsættes de afgiftsfri beløb efter § 22 dog med et beløb svarende til  

 de i denne periode modtagne gaver, som har været afgiftsfri efter § 44, stk.  

 2 og stk. 3, nr. 2, i lov om afgift af arv og gave.
Dette gælder, uanset om  

 gavebeløbene er givet af fælleseje, skilsmissesæreje eller fuldstændigt  

 særeje, og uanset om de er indgået i modtagerens fælleseje, skilsmissesæreje  

 eller fuldstændige særeje.
 Stk. 2. Gaver, som i perioden 1. januar 1995 til 30. juni 1995 er  

 givet af fælleseje, og hvor gavemodtager vælger at benytte de regler for  

 gaveafgift, der var gældende før 1. januar 1995, jf. § 6, stk. 2, i lov nr.  

 1119 af 21. december 1994 om ændring af lov om afgift af arv og gave og  

 forskellige skattelove. (Lempelse af generationsskifteafgifter m.v.), anses  

 ved anvendelsen af de i stk. 1 nævnte regler for givet med halvdelen af hver  

 ægtefælle.
 § 46. Ved skifte af et uskiftet bo efter denne lovs ikrafttræden,  

 hvor førstafdøde er afgået ved døden før lovens ikrafttræden, fratrækkes ved  

 beregning af boafgifterne det fulde bundfradrag efter § 6 i førstafdødes  

 boslod uden hensyn til, om en del af fællesboet eller førstafdødes særeje er  

 skiftet før lovens ikrafttræden.
 Stk. 2. Afgiftspligten bortfalder ved lovens ikrafttræden for en  

 efterlevende ægtefælle, der efter lov om afgift af arv og gave § 14 A har  

 fået udsættelse med afgiftspligtens indtræden.
 § 47. Har den længstlevende ægtefælle, der sidder i uskiftet bo,  

 før lovens ikrafttræden udbetalt en del af arven efter førstafdøde, skal den  

 udbetalte arv medregnes til den afgiftspligtige arvebeholdning, når boet  

 skiftes.
 § 48. En arv, hvorpå der hviler en brugs- eller indtægtsnydelse,  

 og som ikke er afgiftsberigtiget, og brugs- og indtægtsnydelser af sådan arv,  

 som indtræder efter denne lovs ikrafttræden, afgiftsberigtiges efter de  

 regler, der var gældende ved arveladerens død.
 Stk. 2. Er afgiftspligten af arveerhvervelser, der er gjort  

 afhængige af visse betingelsers indtræden, indtrådt før denne lovs  

 ikrafttræden, afgiftsberigtiges arven, når betingelserne indtræder, efter de  

 regler, der var gældende ved arveladers død.
 Stk. 3. Er gaver, der er gjort afhængige af visse betingelsers  

 indtræden, ydet før denne lovs ikrafttræden, afgiftsberigtiges gaven, når  

 betingelserne indtræder, efter de regler, der var gældende, da gaven blev  

 ydet.
 § 49. Har en person inden denne lovs ikrafttræden givet en gave,  

 hvoraf giver har forbeholdt sig indtægterne eller nytten for sin livstid  

 eller for et tidsrum, skal der betales gaveafgift efter denne lov eller  

 indkomstskat af gaven, når rente- eller brugsnydelsen ophører, uanset om  

 dette sker, medens giver lever eller først ved dennes død.
 § 50. Har en person inden denne lovs ikrafttræden givet forskud på  

 forventet arv til en person, der ikke er omfattet af § 22, skal der ved  

 givers død betales gaveafgift med 36,25 pct. af forskuddet.
 § 51. Loven gælder ikke for Færøerne og Grønland.
Oprindeligt fremsat forslag Kapitel 1 Afgift af dødsboer m.v.
Afsnit 1 Det afgiftspligtige område og afgifternes størrelse § 1. Efter bestemmelserne i denne lov skal der betales en boafgift  

 på 15 pct. til staten af de værdier, som en afdød person efterlader sig.
 Stk. 2. Der skal betales en tillægsboafgift på 25 pct. af den del  

 af værdierne, som tilfalder andre end:
a) afdødes afkom, stedbørn og disses afkom, b) afdødes forældre, c) afdødes afdøde barns eller stedbarns ægtefælle, d) personer, der har haft fælles bopæl med afdøde i de sidste 2 år før  

 dødsfaldet, og personer, der tidligere har haft fælles bopæl med afdøde i en  

 sammenhængende periode på mindst 2 år, når den fælles bopæl er ophørt alene  

 på grund af institutionsanbringelse, herunder i en ældrebolig, e) afdødes fraseparerede eller fraskilte ægtefælle, f) plejebørn, der har haft bopæl hos afdøde i en sammenhængende periode på  

 mindst 5 år, når opholdet er begyndt, inden plejebarnet fyldte 15 år og højst  

 en af plejebarnets forældre har haft bopæl hos afdøde sammen med plejebarnet.
 Stk. 3. Der skal endvidere betales en tillægsboafgift på 25 pct.  

 af den del af værdierne, hvortil der er knyttet betingelser, som bevirker, at  

 det ikke inden afgiftens betaling vides, om værdierne kan blive omfattet af  

 tillægsboafgiften.
 § 2. Boer, der udlægges efter skiftelovens § 10, stk. 1 og 2, er  

 undtaget fra afgiftspligten.
 § 3. Undtaget fra afgiftspligten er endvidere:
a) arv, der tilfalder afdødes ægtefælle, b) pensioner og udbetalinger omfattet af pensionsbeskatningslovens § 20,  

 stk. 1, nr. 1 eller 2, der tilfalder afdødes børn eller stedbørn under 24 år, c) forsikringer m.v., der udbetales fra Arbejdsmarkedets Tillægspension,  

 lovpligtige ulykkesforsikringer og arbejdsgiverbetalte ulykkesforsikringer i  

 anledning af arbejdsulykker, d) forsikringsbeløb eller den del deraf, som en begunstiget selv har  

 betalt præmierne eller vederlaget for, e) arv eller legat til offentlige institutioner, den danske folkekirke,  

 valgmenigheder eller anerkendte trossamfund, foreninger, selskaber eller  

 stiftelser med almenvelgørende eller andet almennyttigt formål og f) brugs- og indtægtsnydelser.
 § 4. Boafgifterne beregnes af den godkendte arvebeholdning i en  

 boopgørelse efter § 10, stk. 1 og 2, og af den godkendte formue i en  

 anmeldelse efter § 10, stk. 3-6, efter fradrag af de i § 3 nævnte beløb.
 § 5. Giver en arving helt eller delvis afkald på falden arv, anses  

 den, til fordel for hvem afkaldet er givet, for arving til den pågældende arv  

 ved afgiftsberegningen.
Stk. 2. Arveafkald kan med den i stk. 1 nævnte afgiftsmæssige  

 virkning gives til fordel for egne livsarvinger, boets øvrige arvinger eller  

 den, der ifølge testamente ville arve, hvis afkaldsgiver var død før  

 arvelader.
Afkaldet kan ikke i øvrigt gøres betinget.
 Stk. 3. Er afkald givet mod vederlag, anses vederlaget som arv til  

 afkaldsgiver.
Stk. 4. Afkald skal være givet overfor skifteretten, inden  

 arvingerne har taget stilling til, om de vil overtage afdødes gæld eller  

 ikke.
Legatarer kan dog give afkald, indtil udlodning påbegyndes.
§ 6. Boafgiften beregnes a) i et bo af den del af den i § 4 nævnte arvebeholdning, der overstiger  

 et bundfradrag med et grundbeløb (i 1987-niveau) på 144.500 kr., b) i en anmeldelse efter § 10, stk. 3, af den værdi af samtlige faste  

 ejendomme og tilbehør hertil samt formue tilknyttet faste driftssteder, der  

 overstiger et bundfradrag med et grundbeløb (i 1987-niveau) på 144.500 kr. og c) i en anmeldelse efter § 10, stk. 4-6, af den opgjorte formue.
Stk. 2. Efterlader afdøde sig både fuldstændigt særeje og  

 fælleseje, og skiftes særejet før fællesejet, fratrækkes det i stk. 1 nævnte  

 bundfradrag i særboet.
Er særboet mindre end bundfradraget, fratrækkes det  

 resterende beløb i afdødes boslod, når fællesboet skiftes.
Skiftes afdødes  

 særeje og fællesejet samtidigt, fordeles fradragsbeløbet forholdsmæssigt  

 mellem særboet og boslodden.
Stk. 3. Overstiger den afgiftspligtige arvebeholdning eller den  

 afgiftspligtige formue i en anmeldelse efter § 10, stk. 3, hvoraf der efter  

 det i stk. 1 og 2 nævnte fradrag skal beregnes boafgift, ikke 2.000 kr.,  

 beregnes ingen boafgift.
Overstiger den afgiftspligtige arvebeholdning,  

 hvoraf der skal betales tillægsboafgift, ikke 2.000 kr., beregnes ingen  

 tillægsboafgift.
Overstiger formuen i en anmeldelse efter § 10, stk. 4-6,  

 hvoraf der skal betales boafgift og eventuelt tillægsboafgift, ikke 2.000  

 kr., beregnes ingen boafgifter.
§ 7. Tillægsboafgiften beregnes af hele den del af den i § 4  

 nævnte arvebeholdning eller formue, som tilfalder andre end de i § 1, stk. 2,  

 litra a-f, nævnte personer.
Forinden fratrækkes den del af boafgiften, som  

 forholdsmæssigt hviler på denne del af den afgiftspligtige arvebeholdning.
Afsnit 2 Afgiftspligtens indtræden og omfang § 8. Afgiftspligten indtræder ved en persons død eller ved  

 afsigelse af dødsfaldskendelse eller dødsformodningsdom.
 Stk. 2. Når en gift person afgår ved døden, og den efterlevende  

 ægtefælle vælger at sidde i uskiftet bo, indtræder afgiftspligten af afdødes  

 del af boet først, når det uskiftede bo skiftes.
Stk. 3. Afgiftspligten af afdødes del af boet indtræder, uanset om  

 boet skiftes, hvis den efterlevende ægtefælle indgår nyt ægteskab.
Udbetaler  

 den efterlevende ægtefælle uden skifte arv efter førstafdøde, indtræder  

 afgiftspligten af den udbetalte arv ved udbetalingen.
Det i § 6 nævnte  

 bundfradrag finder ikke anvendelse ved afgiftsberegningen.
 Stk. 4. Ved erhvervelsen af en kapital i et fideikommis indtræder  

 afgiftspligten ved successionen.
 § 9. Når en afdød person ved dødsfaldet havde hjemting her i  

 landet, omfatter afgiftspligten hele afdødes formue uanset, hvor den befinder  

 sig.
 Stk. 2. Havde afdøde ikke hjemting her i landet, omfatter  

 afgiftspligten faste ejendomme og tilbehør hertil samt formue tilknyttet  

 faste driftssteder her i landet.
 Stk. 3. Er afdødes bo eller en del heraf henvist til behandling  

 her i landet efter lov om skifte af dødsbo og fællesbo, omfatter  

 afgiftspligten den del af afdødes formue, som er omfattet af skiftet her i  

 landet.
Afsnit 3 Opgørelse af afgiftsgrundlaget § 10. Når et bo skiftes privat, har boet pligt til at indgive en  

 endelig boopgørelse til skifteretten senest 15 måneder efter dødsfaldet eller  

 efter skifterettens imødekommelse af anmodning om skifte af uskiftet bo.
Er  

 boets behandling ikke afsluttet inden 15 måneder efter dødsfaldet, eller  

 udleveres et bo fra offentligt til privat skifte efter 15 måneders fristen,  

 skal der inden 1 måned indgives en opgørelse over boet ved udløbet af de 15  

 måneder eller ved udleveringen, jf. kildeskattelovens § 20, stk. 2 og § 20 C,  

 stk. 4.
Stk. 2. Når et bo behandles af en eksekutor, og boet ikke kan  

 sluttes inden udgangen af boets 3. indkomstår, skal eksekutor senest  

 samtidigt med indgivelse af selvangivelsen for tredie indkomstår indgive en  

 foreløbig boopgørelse til skifteretten.
Endelig opgørelse skal indgives, når  

 boet er afsluttet.
 Stk. 3. Når afdøde havde hjemting i udlandet, og der ikke sker  

 skifte her i landet, men der skal beregnes boafgifter efter § 9, stk. 2, har  

 arvingerne pligt til at indgive en anmeldelse om de afgiftspligtige  

 erhvervelser med angivelse af deres værdi, jf. § 12, stk. 1. Anmeldelsen skal  

 være indgivet til skifteretten i København senest 6 måneder efter, at  

 arvingerne har fået kendskab til arven.
 Stk. 4. Når en person succederer i retten til kapitalen i et  

 fideikommis, har den pågældende pligt til at indgive en anmeldelse af den  

 afgiftspligtige kapital til skifteretten i København senest 3 måneder efter,  

 at vedkommende er succederet i retten.
 Stk. 5. Forsikringsselskaber, pensionskasser, og pengeinstitutter  

 m.fl., samt repræsentanter for udenlandske forsikringsselskaber, der  

 udbetaler afgiftspligtige forsikringsbeløb m.v. til en begunstiget, skal  

 senest 3 måneder efter udbetalingen eller første udbetaling af en del af en  

 forsikring m.v. indgive en anmeldelse til skifteretten i afdødes retskreds.
 Stk. 6. I de i § 8, stk. 3, nævnte situationer, har den  

 efterlevende ægtefælle pligt til at indgive anmeldelse om afgiftspligtige  

 beløb til skifteretten senest 3 måneder efter indgåelsen af nyt ægteskab  

 eller udbetaling af arv.
§ 11. Boopgørelsen skal underskrives og indgives af arvingerne og  

 den boslodsberettigede ægtefælle.
Anmeldelsen efter § 10, stk. 3, 4 og 6,  

 skal underskrives af de anmeldelsespligtige.
Anmeldelse efter § 10, stk. 5,  

 skal underskrives af selskabets ansvarlige ledelse eller af selskabets  

 repræsentant her i landet.
 Stk. 2 . Påhviler pligten til at indgive boopgørelse eller  

 anmeldelse flere personer, skal de i boopgørelsen eller anmeldelsen udpege en  

 person, til hvem meddelelser i sagen kan rettes på samtliges vegne.
§ 12. Aktiver og passiver i dødsboer ansættes i boopgørelsen til  

 deres handelsværdi på den i boopgørelsen fastsatte opgørelsesdag.
Aktiver,  

 der udloddes før opgørelsesdagen, ansættes dog til værdien på  

 udlodningstidspunktet.
I en anmeldelse efter § 10, stk. 3, 4 og 6, anføres  

 værdierne på anmeldelsestidspunktet.
I en anmeldelse efter § 10, stk. 5,  

 anføres værdierne på udbetalingstidspunktet.
Ved opgørelsen af sidstnævnte  

 værdi fratrækkes afgift efter pensionsbeskatningsloven, som skal betales af  

 det udbetalte beløb, og 40 pct. af værdien på tidspunktet for første  

 udbetaling af en forsikring m.v. med løbende eller ratevise skattepligtige  

 udbetalinger.
Ansættelsen er bindende for boet, arvingerne, legatarerne,  

 selskaberne og repræsentanterne for udenlandske forsikringsselskaber.
 Stk. 2. Finder den kommunale skattemyndighed, at en  

 værdiansættelse ikke svarer til handelsværdien på de i stk. 1 nævnte  

 tidspunkter, kan skattemyndigheden ændre værdiansættelsen eller kræve en  

 sagkyndig vurdering udmeldt af skifteretten efter kildeskattelovens § 16,  

 stk. 3-5.
 Stk. 3. Kan arvingerne, selskaberne eller repræsentanterne for  

 udenlandske selskaber ikke anerkende den ændrede værdiansættelse, kan denne  

 påklages efter skattestyrelseslovens regler herom.
§ 13. Ved opgørelsen af den afgiftspligtige arvebeholdning i et bo  

 kan fratrækkes afdødes gældsforpligtelser og andre byrder på afdødes formue,  

 når boet omfatter alle afdødes aktiver.
Ved opgørelsen kan endvidere  

 fratrækkes de boudgifter, som har været afholdt ved boets behandling,  

 herunder udgifter til begravelsen og indkomst- og formueskat, der pålignes  

 boet.
 Stk. 2. Omfatter afgiftspligten kun enkelte aktiver eller en  

 begrænset del af afdødes formue, kan kun fratrækkes de af afdødes  

 gældsforpligtelser og andre byrder, der hviler på disse aktiver eller denne  

 del af formuen.
 Stk. 3. Passivposter, der fastsættes efter kildeskattelovens § 33  

 A til udligning af eventuelle fremtidige skattetilsvar vedrørende udlagte  

 aktiver, kan ligeledes fratrækkes ved opgørelsen af den afgiftspligtige  

 arvebeholdning.
Stk. 4. I boer, der skiftes her i landet, fratrækkes endvidere bo-  

 eller arveafgift betalt til fremmed stat, Grønland eller Færøerne af der  

 beliggende aktiver.
Der gives dog ikke fradrag for udenlandsk bo- eller  

 arveafgift pålagt aktiver, der er omfattet af § 3 eller § 15. Der gives  

 endvidere ikke fradrag for udenlandsk bo- eller arveafgift af aktiver, som er  

 fritaget for danske boafgifter i henhold til en indgået  

 dobbeltbeskatningsaftale om arv og gave.
 Stk. 5. Gældsforpligtelser, som afdøde måtte have påtaget sig over  

 for de i § 22 nævnte personer eller over for sin ægtefælle, kan ikke  

 fratrækkes i boet, når de ikke stammer fra virkeligt ydede lån eller andre  

 præstationer.
 § 14. Af kapitaler og formuegoder, hvorpå der hviler en brugs-  

 eller indtægtsnydelse, betales boafgift og tillægsboafgift af hele kapitalens  

 eller formuegodets værdi, jf. § 12, stk. 1.
 Stk. 2. Afgifter af den i stk. 1 nævnte kapital kan betales af  

 kapitalen.
§ 15. I boafgifterne kan fratrækkes bo- eller arveafgift, der er  

 betalt til fremmed stat, Grønland eller Færøerne, af der beliggende faste  

 ejendomme og tilbehør hertil samt formue tilknyttet faste driftssteder.  

 Fradraget kan dog højst udgøre et beløb svarende til de danske boafgifter af  

 formuen.
Der gives ikke fradrag for udenlandsk bo- eller arveafgift pålagt  

 formue, der er omfattet af § 3.
 § 16. I offentligt skiftede boer skal eksekutor og skifteretten  

 sørge for, at boafgifter betales af afdødes samlede afgiftspligtige værdier,  

 og at gaveafgift, der ikke er betalt rettidigt, samt boafgifter eller  

 gaveafgift, hvormed afdøde har haft henstand, jf. § 36, betales.
 Stk. 2. Arvingerne er pligtige til at give eksekutor eller  

 skifteretten oplysninger om afgiftspligtige gaver, som afdøde dem bekendt har  

 givet eller modtaget, og som ikke er afgiftsberigtiget.
§ 17. Skifteretten gennemgår boopgørelser fra privat skiftede boer  

 og anmeldelser efter § 10, stk. 3-6. Skifteretten skal forinden søge  

 tilvejebragt de oplysninger, der er nødvendige for afgiftsberegningen.  

 Herefter indsender skifteretten opgørelsen eller anmeldelsen til den  

 kommunale skattemyndighed.
Når skattemyndigheden har godkendt  

 værdiansættelsen, beregner og opkræver skifteretten afgifterne.
Stk. 2. I offentligt skiftede boer behandlet ved en eksekutor skal  

 eksekutor indsende boopgørelsen til den kommunale skattemyndighed.
Når  

 skattemyndigheden har godkendt værdiansættelsen, beregner eksekutor  

 afgifterne.
 Stk. 3. I skifteretsboer beregner skifteretten afgifterne, når den  

 kommunale skattemyndighed har godkendt værdiansættelserne.
 Stk. 4. Er boopgørelsen i et privat skiftet bo ikke indgivet  

 rettidigt, og kan den afgiftspligtige arvebeholdning ikke opgøres, kan  

 skifteretten ansætte den skønsmæssigt.
 § 18. Medmindre andet følger af et af afdøde oprettet testamente  

 eller af aftale mellem arvingerne og eventuelle legatarer, anses boafgiften  

 ved delingen af arvebeholdningen at hvile forholdsmæssigt på hele den  

 afgiftspligtige arvebeholdning, og tillægsboafgiften anses at hvile  

 forholdsmæssigt på den del af arvebeholdningen, hvoraf der beregnes  

 tillægsboafgift.
Afsnit 4 Indbetaling af afgifterne § 19. Boafgifterne i privat skiftede boer og i anmeldelser efter §  

 10, stk. 3, 4 og 6, forfalder til betaling 4 uger efter, at boet eller den  

 afgiftspligtige har modtaget afgiftsopkrævningen, med sidste rettidige  

 betalingsdag 14 dage senere.
Falder den sidste rettidige betalingsdag på en  

 helligdag, lørdag eller søndag, forlænges fristen til den følgende hverdag.
Stk. 2. Boafgifter i offentligt skiftede boer forfalder til  

 betaling, når udlodning kan ske.
I eksekutorboer, der ikke er afsluttede  

 inden udgangen af boets 3. indkomstår, skal foreløbige boafgifter indbetales  

 samtidig med indsendelse af en foreløbig boopgørelse, jf. § 10, stk. 2.
 Stk. 3. Boafgifter af afgiftspligtige forsikringer m.v. skal  

 tilbageholdes af det selskab, der udbetaler forsikringen m.v., og afgifterne  

 af hele forsikringen indbetales til skifteretten samtidig med, at angivelsen  

 efter § 10, stk. 5, indgives.
 Stk. 4. Skifteretten påser, at boafgifterne i eksekutorboer og af  

 afgiftspligtige forsikringer m.v. er korrekt beregnede.
 § 20. I eksekutorboer hæfter eksekutor for boafgifterne.
Stk. 2. I privat skiftede boer hæfter arvingerne personligt og  

 solidarisk for boafgifterne.
Legatarerne hæfter med værdien af det modtagne.
 Stk. 3. En privatskiftende arving kan som betingelse for at  

 acceptere privat skifte kræve, at der, inden deling af boet påbegyndes, skal  

 stilles bankgaranti eller tilsvarende sikkerhed for boafgifterne, eller at  

 utvivlsomt tilstrækkelige midler til dækning af afgiftskravene indsættes på  

 en spærret konto i et pengeinstitut.
 Stk. 4. Personer, der er anmeldelsespligtige efter § 10, stk. 3, 4  

 og 6, hæfter for boafgifterne.
 Stk. 5. Har en arving eller legatar uden skifte fået udbetalt arv,  

 jf. § 8, stk. 3, og er den afgift, der forholdsmæssigt hviler på arven større  

 end arvingens resterende arv, hæfter alene den efterlevende ægtefælle og  

 arvingen for denne afgift.
 Stk. 6. Forsikringsselskaber, pengeinstitutter, pensionskasser og  

 repræsentanter for udenlandske forsikringsselskaber hæfter for afgifterne af  

 afgiftspligtige forsikringsbeløb m.v., som de udbetaler til en begunstiget.
 § 21. Arvinger, der ønsker at overtage et bo til privat skifte,  

 skal, inden boet udleveres, stille bankgaranti eller tilsvarende sikkerhed  

 for boafgifternes betaling, hvis en arving i boet ikke har hjemting her i  

 landet.
Kapitel 2 Afgift af gaver Afsnit 1 Det afgiftspligtige område, afgiftens størrelse og afgiftspligtens  

 indtræden § 22. En person kan afgiftsfrit give afkom, stedbørn og deres  

 afkom, afdødt barns eller stedbarns efterlevende ægtefælle, forældre,  

 stedforældre og bedsteforældre gaver, hvis samlede værdi inden for et  

 kalenderår ikke overstiger et grundbeløb (i 1987-niveau) på 32.100 kr.
 Stk. 2. En person kan afgiftsfrit give barns eller stedbarns  

 ægtefælle gaver, hvis samlede værdi inden for et kalenderår ikke overstiger  

 et grundbeløb (i 1987-niveau) på 11.200 kr.
 Stk. 3. Gaver mellem ægtefæller er afgiftsfri.
 § 23. Der skal betales 15 pct. i afgift af gaver til afkom,  

 stedbørn og deres afkom, afdødt barns eller stedbarns efterlevende ægtefælle  

 og forældre, i det omfang gaverne i et kalenderår overstiger det i § 22, stk.  

 1, nævnte beløb.
 Stk. 2. Der skal betales 36,25 pct. i afgift af gaver til  

 stedforældre og bedsteforældre, i det omfang gaverne i et kalenderår  

 overstiger det i § 22, stk. 1, nævnte beløb, og af gaver til barns eller  

 stedbarns ægtefælle, i det omfang gaverne i et kalenderår overstiger det i §  

 22, stk. 2, nævnte beløb.
 Stk. 3. Vederlag i forbindelse med afkald på forventet arv og  

 forskud på forventet arv anses som gaver.
 § 24. Afgiftsfri er underhold i giverens hjem eller på hospital,  

 på plejehjem eller lignende.
 Stk. 2. Afgiftsfri er brugs- og indtægtsnydelser.
§ 25. Der skal betales gaveafgift, hvis enten giver eller modtager  

 har hjemting her i landet.
Selv om giver eller modtager ikke har hjemting her  

 i landet, skal der betales gaveafgift, hvis gaven består af aktiver af den i  

 § 9, stk. 2, nævnte art beliggende her i landet.
Afsnit 2 Opgørelse og indbetaling af afgiften § 26. Afgiftspligten af gaver, der i et kalenderår er modtaget ud  

 over de i § 22 nævnte afgiftsfri beløb, indtræder ved modtagelsen af gaven.  

 Gavegiver og gavemodtager skal senest den 1. maj i det følgende år indgive  

 anmeldelse om gaven og dens afgiftspligtige værdi til told- og  

 skatteregionen.
§ 27. En gaves værdi fastsættes til dens handelsværdi på  

 tidspunktet for modtagelsen.
Værdiansættelsen er bindende for gavegiver og  

 gavemodtager.
 Stk. 2. Finder told- og skatteregionen, at en værdiansættelse ikke  

 svarer til handelsværdien på tidspunktet for gavens modtagelse, kan den ændre  

 værdiansættelsen eller kræve en vurdering efter kildeskattelovens § 16, stk.  

 3-5.
 Stk. 3. Kan gavegiver eller gavemodtager ikke anerkende en ændret  

 værdiansættelse, jf. § 30, stk. 2, kan denne påklages efter  

 skattestyrelseslovens regler herom.
 § 28. Passivposter, der fastsættes efter kildeskattelovens § 33 D  

 til udligning af gavemodtagerens eventuelle fremtidige skattetilsvar,  

 fratrækkes inden gaveafgiftsberegningen.
§ 29. I gaveafgiften kan fratrækkes gaveafgift, der er betalt til  

 fremmed stat, Grønland og Færøerne, af der beliggende faste ejendomme og  

 tilbehør hertil samt formue tilknyttet faste driftssteder.
Fradraget kan dog  

 højst udgøre et beløb svarende til den danske gaveafgift af formuen.
 Stk. 2. Gaveafgift, der er betalt til fremmed stat, Grønland eller  

 Færøerne, af anden der beliggende formue, fragår i afgiftsgrundlaget ved  

 beregningen af gaveafgiften.
 Stk. 3. I gaveafgiften kan fratrækkes stempelafgift, som  

 gavemodtager eller gavegiver har betalt i forbindelse med  

 ejendomsoverdragelse.
§ 30. Afgiften af en gave forfalder til betaling samtidig med  

 indgivelse af gaveanmeldelsen.
Afgiften påhviler modtageren, men giveren  

 hæfter solidarisk med modtageren for betalingen.
 Stk. 2. Ændrer told- og skatteregionen en angivet værdi, opkræver  

 regionen den manglende afgift eller tilbagebetaler for meget betalt afgift.
Kapitel 3 Fælles bestemmelser Afsnit 1 Regulering af beløb, oplysningspligt m.v.
 § 31. Grundbeløbene i § 6 og § 22 reguleres efter  

 personskattelovens § 20.
 Stk. 2. De regulerede grundbeløb for det år, hvor afgiftspligten  

 indtræder, anvendes.
 Stk. 3. Skatteministeren bekendtgør årligt de regulerede  

 grundbeløb, der er gældende for det pågældende kalenderår.
 § 32. Skatteministeren kan efter forhandling med justitsministeren  

 fastsætte nærmere regler om boet og den afgiftspligtiges boopgørelse eller  

 anmeldelse.
 Stk. 2. Skatteministeren kan efter forhandling med  

 justitsministeren fastsætte nærmere regler om boafgifternes beregning og  

 opkrævning, herunder om eksekutorernes og skifteretternes medvirken og om  

 indberetninger til og fra skifteretterne.
 Stk. 3. Skatteministeren kan fastsætte nærmere regler om  

 opkrævning af gaveafgiften.
 Stk. 4. Skatteministeren kan fastsætte nærmere regler om  

 ansættelsen af værdien af forsikringsbeløb m.v., jf. § 12, stk. 1, og § 10,  

 stk. 5.
 § 33. Offentlige myndigheder, bestyrelser for pengeinstitutter,  

 forsikringsselskaber, kreditforeninger, pensionskasser m.fl., og  

 repræsentanter for udenlandske forsikringsselskaber er forpligtet til uden  

 betaling at meddele skifteretterne, eksekutorer, privatskiftende arvinger,  

 anmeldelsespligtige, de kommunale skattemyndigheder og de statslige told- og  

 skattemyndigheder alle oplysninger, som de er i besiddelse af, og som kan  

 tjene som vejledning ved boafgifternes eller gaveafgiftens beregning.
 Stk. 2. Eksekutorer, den efterlevende ægtefælle, arvinger,  

 legatarer, de i § 10, stk. 4, nævnte fideikommisser og personer, og de i §  

 10, stk. 5, nævnte selskaber m.fl. samt repræsentanter for udenlandske  

 forsikringsselskaber er forpligtet til efter anmodning fra skifteretten at  

 give alle oplysninger af betydning for afgiftsberegningen.
 Stk. 3. Nægter nogen af de i stk. 1 og 2 nævnte personer,  

 selskaber, myndigheder m.fl. at give skifteretten eller told- og  

 skattemyndighederne de ønskede oplysninger, eller er boopgørelse i privat  

 skiftede boer ikke indsendt rettidigt, kan skatteministeren fremtvinge  

 oplysningerne ved pålæg af dagbøder.
 § 34. De anmeldelsespligtige efter § 10, stk. 5, skal  

 tilrettelægge deres regnskaber således, at de afgivne oplysninger i  

 anmeldelserne kan afstemmes med regnskabsføringen.
Afsnit 2 Bestemmelser om klage, henstand m.v.
 § 35. Arvinger kan inden 6 uger efter, at de har modtaget  

 skifterettens afgiftsberegning eller skønsmæssige ansættelse, klage over  

 denne til Told- og Skattestyrelsen.
 Stk. 2. Gavemodtager eller gavegiver kan inden 6 uger efter, at de  

 har modtaget en ændret afgiftsberegning fra told- og skatteregionen, klage  

 over denne til Told- og Skattestyrelsen.
 Stk. 3. Den begunstigede i en forsikring kan inden 6 uger efter,  

 at forsikringen er udbetalt, klage over afgiftsberegningen til Told- og  

 Skattestyrelsen.
 Stk. 4. Told- og Skattestyrelsens afgørelse kan indbringes for  

 domstolene inden 3 måneder efter, at arvingen, gavemodtager eller gavegiver  

 har modtaget afgørelsen.
 Stk. 5. Klager over afgiftsberegningen har ikke opsættende  

 virkning.
§ 36. Skatteministeren eller den, han bemyndiger dertil, kan give  

 henstand med betaling af boafgifter og gaveafgift eller tillade afdragsvis  

 betaling af afgifterne vedrørende fast ejendom her i landet eller i indtil 15  

 år for en erhvervsvirksomhed, når det skønnes rimeligt af hensyn til  

 kapitalforholdene i virksomheden, og dennes fortsatte beståen, samt for  

 hovedaktionæraktier og -anparter.
Der kan stilles krav om betryggende  

 sikkerhed for afgifterne.
Henstandsbeløbet forrentes med en rentesats på 1  

 pct. p.a. over Nationalbankens diskonto, dog mindst med 6 pct. p.a.
Stk. 2. Den arving, legatar eller gavemodtager, der som arv eller  

 gave modtager skov, kan kræve, at der gives henstand m.v. efter stk. 1 for de  

 på skoven hvilende boafgifter eller gaveafgift.
Arvingen, legataren eller  

 gavemodtageren hæfter for de boafgifter eller den gaveafgift, som der gives  

 henstand m.v. for.
Reglerne i § 20, stk. 1 og 2, finder ikke anvendelse for  

 den del af afgifterne, der er givet henstand m.v. for.
 Stk. 3. Afhændes de aktiver, for hvilke der er givet henstand  

 eller afdragsvis betaling med boafgifter eller gaveafgift, forfalder  

 afgifterne eller de resterende afgifter til betaling senest 4 uger efter  

 afhændelsen, med sidste rettidige betalingsdag 14 dage senere.
 Stk. 4. Afgår den arving, legatar eller gavemodtager, der har fået  

 henstand m.v., ved døden, inden afgifterne er betalt, forfalder afgifterne  

 eller de resterende afgifter ligeledes til betaling.
§ 37. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan indbringes for højere administrativ myndighed.
Afsnit 3 Bestemmelser om renter, inddrivelse m.v.
 § 38. Er en endelig boopgørelse eller anmeldelse, der kan danne  

 grundlag for beregning af de samlede afgifter, ikke indsendt rettidigt, jf. §  

 10 og § 26, eller er hele boafgiften, tillægsboafgiften eller gaveafgiften  

 ikke betalt rettidigt, jf. § 19 og § 30, skal der af afgifterne betales en  

 rente på 1 pct. for hver påbegyndt måned fra den 1. i den måned, i hvilken  

 opgørelse eller anmeldelse skulle have været indsendt, eller afgifterne  

 skulle have været betalt, og indtil opgørelse eller anmeldelse er modtaget,  

 eller afgifterne er betalt.
 § 39. Har skifteretten eller told- og skatteregionen ikke inden 3  

 uger efter betalingsfristens udløb modtaget skyldige boafgifter eller  

 gaveafgift, eller kun en del heraf, skal skifteretten eller told- og  

 skatteregionen sørge for inddrivelse af afgifterne.
 Stk. 2. Skyldige boafgifter kan med tillæg af renter og  

 omkostninger inddrives ved udpantning og ved indeholdelse i løn m.v. hos  

 arvinger og legatarer efter reglerne om inddrivelse af personlige skatter i  

 kildeskatteloven.
 Stk. 3. Skyldige gaveafgifter kan med tillæg af renter og  

 omkostninger inddrives ved udpantning og ved indeholdelse i løn m.v. hos  

 gavemodtager eller gavegiver efter reglerne om inddrivelse af personlige  

 skatter i kildeskatteloven.
 § 40. Afgiftsbeløb, som forsikringsselskaber, pengeinstitutter,  

 pensionskasser m.fl. og repræsentanter for udenlandske forsikringsselskaber  

 hæfter for efter § 20, stk. 6, kan inddrives ved udpantning efter  

 lovgivningens almindelige regler om udpantning for skyldige skatter.
 Stk. 2. Når aktiver omfattet af § 9, stk. 2, afhændes af en  

 udlænding, inden boafgifterne er betalt, kan det offentlige søge  

 fyldestgørelse for afgifterne i de pågældende aktiver.
Afsnit 4 Straffebestemmelser § 41. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier eller  

 nægter at give oplysninger til brug ved afgørelser om afgiftspligten eller  

 afgiftsberegningen eller 2) undlader rettidigt at afgive de opgørelser, anmeldelser m.v., der er  

 foreskrevet i denne lov.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de i stk. 1 nævnte overtrædelser med  

 forsæt til at unddrage staten afgift, straffes med bøde, hæfte eller fængsel  

 indtil 2 år.
 Stk. 4. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
 § 42. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 § 43. Ransagning i sager om overtrædelse af bestemmelserne i denne  

 lov kan ske i overensstemmelse med retsplejelovens regler om ransagning i  

 sager, som efter loven kan medføre frihedsstraf.
Afsnit 5 Ikrafttrædelses- og overgangsbestemmelser § 44. Loven træder i kraft den 1. juli 1995 og finder anvendelse  

 på boer og anmeldelser vedrørende personer, som afgår ved døden efter lovens  

 ikrafttræden, anmeldelser vedrørende successioner, som indtræder efter lovens  

 ikrafttræden, anmeldelser vedrørende en efterlevende ægtefælles ægteskab, som  

 indgås efter lovens ikrafttræden, anmeldelser om udbetaling af arv fra  

 uskiftet bo, der finder sted efter lovens ikrafttræden, på skifte af  

 uskiftede boer, hvor begæring om skifte indgives efter lovens ikrafttræden,  

 og på gaver, som modtages efter lovens ikrafttræden.
Stk. 2. Samtidig ophæves lov om afgift af arv og gave, jf.  

 lovbekendtgørelse nr. 712 af 15. oktober 1991 med senere ændringer.
For  

 arveerhvervelser m.v., hvor afgiftspligten er indtrådt før lovens  

 ikrafttræden, og for gaver, som er modtaget inden dette tidspunkt, finder de  

 hidtil gældende regler dog fortsat anvendelse.
§ 45. De i § 22 nævnte beløb for afgiftsfri gaver finder også  

 anvendelse på gaver til gaveafgiftspligtige personer efter denne lov, som  

 modtages i perioden 1. juli 1995 til 31. december 1995. Hvis modtageren har  

 modtaget gaver fra samme gavegiver i perioden 1. januar 1995 til 30. juni  

 1995, nedsættes de afgiftsfri beløb efter § 22 dog med et beløb svarende til  

 de i denne periode modtagne gaver, som har været afgiftsfri efter § 44, stk.  

 2 og stk. 3, nr. 2, i lov om afgift af arv og gave.
Dette gælder, uanset om  

 gavebeløbene er givet af fælleseje, skilsmissesæreje eller fuldstændigt  

 særeje, og uanset om de er indgået i modtagerens fælleseje, skilsmissesæreje  

 eller fuldstændige særeje.
 Stk. 2. Gaver, som i perioden 1. januar 1995 til 30. juni 1995 er  

 givet af fælleseje, og hvor gavemodtager vælger at benytte de regler for  

 gaveafgift, der var gældende før 1. januar 1995, jf. § 6, stk. 2, i lov nr.  

 1119 af 21. december 1994, anses ved anvendelsen af de i stk. 1 nævnte regler  

 for givet med halvdelen af hver ægtefælle.
 § 46. Ved skifte af et uskiftet bo efter denne lovs ikrafttræden,  

 hvor førstafdøde er afgået ved døden før lovens ikrafttræden, fratrækkes ved  

 beregning af boafgifterne det fulde bundfradrag efter § 6 i førstafdødes  

 boslod uden hensyn til, om en del af fællesboet eller førstafdødes særeje er  

 skiftet før lovens ikrafttræden.
 Stk. 2. Afgiftspligten bortfalder ved lovens ikrafttræden for en  

 efterlevende ægtefælle, der efter lov om afgift af arv og gave § 14 A har  

 fået udsættelse med afgiftspligtens indtræden.
 § 47. Har den længstlevende ægtefælle, der sidder i uskiftet bo,  

 før lovens ikrafttræden udbetalt en del af arven efter førstafdøde, skal den  

 udbetalte arv medregnes til den afgiftspligtige arvebeholdning, når boet  

 skiftes.
 § 48. En arv, hvorpå der hviler en brugs- eller indtægtsnydelse,  

 og som ikke er afgiftsberigtiget, og brugs- og indtægtsnydelser af sådan arv,  

 som indtræder efter denne lovs ikrafttræden, afgiftsberigtiges efter de  

 regler, der var gældende ved arveladerens død.
 Stk. 2. Er afgiftspligten af arveerhvervelser, der er gjort  

 afhængige af visse betingelsers indtræden, indtrådt før denne lovs  

 ikrafttræden, afgiftsberigtiges arven, når betingelserne indtræder, efter de  

 regler, der var gældende ved arveladers død.
 Stk. 3. Er gaver, der er gjort afhængige af visse betingelsers  

 indtræden, ydet før denne lovs ikrafttræden, afgiftsberigtiges gaven, når  

 betingelserne indtræder, efter de regler, der var gældende, da gaven blev  

 ydet.
 § 49. Har en person inden denne lovs ikrafttræden givet en gave,  

 hvoraf giver har forbeholdt sig indtægterne eller nytten for sin livstid  

 eller for et tidsrum, skal der betales gaveafgift efter denne lov eller  

 indkomstskat af gaven, når rente- eller brugsnydelsen ophører, uanset om  

 dette sker, medens giver lever eller først ved dennes død.
 § 50. Har en person inden denne lovs ikrafttræden givet forskud på  

 forventet arv til en person, der ikke er omfattet af § 22, skal der ved  

 givers død betales gaveafgift med 36,25 pct. af forskuddet.
 § 51. Loven gælder ikke for Færøerne og Grønland.
Bemærkninger til lovforslaget Almindelige bemærkninger I.
Indledning.
 Forslaget fremsættes som led i aftalen om finansloven for 1995 mellem  

 regeringen, Venstre og Det Konservative Folkeparti.
Ved lovforslaget foreslås afgifterne ved arv og gaver markant lempet.
Den  

 nuværende arve- og gaveafgiftslov foreslås ophævet og afløst af en ny bo- og  

 gaveafgiftslov.
 Den nuværende arve- og gaveafgiftslov er for arveafgiftens vedkommende fra  

 1908 og for gaveafgiftens vedkommende fra 1922. De væsentligste ændringer af  

 loven i de følgende mere end 70 år har bestået i forhøjelser af  

 afgiftssatserne i 1947 og 1972, lempelser af ægtefællebeskatningen i 1969 og  

 1976, lempelse for samlevende søskende og andre samlevende personer i  

 henholdsvis 1972 og 1986, afgiftsfritagelse i 1991 for almennyttige  

 institutioner - samt de i december måned 1994 gennemførte ændringer.
Arve- og gaveafgiftsreglerne er i deres nuværende udformning i vidt omfang  

 både komplekse og utidssvarende.
På den baggrund blev der i 1994 nedsat en  

 arbejdsgruppe i Skatteministeriet, som skulle gennemgå  

 generationsskifteafgifterne med henblik på at udarbejde en ny og tidssvarende  

 afgiftslov.
Arbejdsgruppen har afsluttet sit arbejde i marts måned i år.
Gruppen har i  

 sin rapport bl.a. peget på en række ændringer, som burde gennemføres i  

 forbindelse med en eventuel ny arveafgiftslov.
Samtidig peges dog også på, at  

 der ville være en lang række fordele forbundet med at ændre afgiftsprincippet  

 fra det nuværende arveafgiftsprincip, hvor afgiften pålægges den enkelte  

 arving, til et boafgiftsprincip, hvor afgiften pålægges boet som sådant.
 Det er dette princip, som er lagt til grund for dette lovforslag, ligesom  

 lovforslaget i øvrigt i vidt omfang bygger på de betragtninger og forslag,  

 som arbejdsgruppen er fremkommet med.
II.
Finanslovsaftalen.
 Ved finanslovsaftalen for 1995 mellem regeringen, Venstre og Det  

 Konservative Folkeparti blev det besluttet at foretage ændringer af arve- og  

 gaveafgiftsområdet, der sikrer en modernisering af reglerne, lavere satser og  

 en afgørende lettelse af generationsskiftet i erhvervslivet.
 Der blev i den forbindelse afsat 750 mill. kr. på årsbasis til lempelser  

 på området.
 Heraf blev de 250 mill. kr. afsat til ændringer, som fik virkning allerede  

 fra 1. januar 1995.
 Derudover blev der aftalt forhandlinger om anvendelsen af de øvrige 500  

 mill. kr., når Skatteministeriet havde afgivet den tidligere nævnte rapport  

 om generationsskifteafgifter tidligt i 1995. Lovforslaget er en udmøntning af  

 resultatet af disse forhandlinger.
 III. Ændringer pr. 1. januar 1995.
 Med virkning fra 1. januar 1995 gennemførtes ved lov nr. 1119 af 21.  

 december 1994 en række omlægninger af reglerne vedrørende afgift af arv og  

 gaver.
Der skete således en forenkling af afgiftsskalaerne, visse bundgrænser  

 blev forhøjet, og visse afgiftssatser blev nedsat.
Bl.a. blev grænsen for de  

 årlige afgiftsfrie gaver mellem forældre og børn forhøjet fra 8.000 kr. til  

 20.000 kr.
 Sigtet med ændringerne - lettelser af bl.a. generationsskiftet i  

 erhvervslivet - videreføres og forstærkes i de i dette lovforslag indeholdte  

 forslag til ændringer af afgifterne ved arv og gaver.
 Ved lovgivningen i december måned 1994 indførtes endvidere passivposter  

 ved gaveafgiftsberegningen i situationer, hvor en erhvervsvirksomhed  

 overdrages til den nærmeste familie i levende live under anvendelse af  

 reglerne om skattemæssig succession.
 Samtidig begrænsedes ved arv mulighederne for skattemæssig succession i  

 aktiver af større værdi end arvelodden (såkaldt overskydende succession eller  

 arvingskøb), således at successionsadgangen ud over arvelodden kun gælder for  

 arvinger inden for den nærmeste familie.
Disse ændringer videreføres under det kommende afgiftssystem.
Sidstnævnte  

 ændring har i øvrigt først virkning fra 1. juli 1995, dvs. fra samme  

 tidspunkt som de foreslåede markante nedsættelser af  

 generationsskifteafgifterne.
IV.
Lovforslagets indhold.
 Lovforslaget går ud på følgende:
 En boafgift i stedet for en arveafgift.
 Det foreslås, at det nuværende arve- og gaveafgiftssystem erstattes af et  

 betydeligt enklere regelsæt baseret på et boafgiftssystem.
Den nuværende arveafgift er karakteriseret ved, at afgiften beregnes efter  

 progressive skalaer af den arv, der tilfalder den enkelte arving.
En boafgift  

 er derimod karakteriseret ved, at afgiften beregnes under et af den samlede  

 arvebeholdning, som en afdød person efterlader sig.
 En boafgift er derfor enklere, både for arvingerne og for myndighederne.
 Boafgiften skal beregnes som en proportional afgift på 15 pct. af den del  

 af boets værdier, der overstiger 180.000 kr.
Det ændrede afgiftssystem medfører, at arv til de personer, der i dag  

 omfattes af afgiftsklasse A, alene pålægges boafgiften på 15 pct.
Det vil  

 sige arv til børn og stedbørn og disses afkom, plejebørn i visse situationer,  

 afdødt barns eller stedbarns ægtefælle, personer, der har boet sammen med  

 afdøde i mindst to år før dødsfaldet, samt forældre.
Eventuel arv til en  

 frasepareret og fraskilt ægtefælle pålægges også kun boafgift.
Efter de gældende regler pålægges arv til arvinger i afgiftsklasse A  

 afgift på op til 32 pct.
Der er således tale om mere end en halvering af den  

 maksimale afgiftssats for denne kreds af arvinger.
 Den markante nedsættelse af afgiften for bl.a. arv til børn vil være af  

 meget stor betydning for generationsskifte af erhvervsvirksomheder.
Arv til alle andre arvinger end dem, der er omfattet af den nuværende  

 arveafgiftsklasse A, pålægges tillige en proportional tillægsboafgift på 25  

 pct.
Tillægsboafgiften beregnes efter fradrag af boafgiften, således at den  

 effektive sats maksimalt bliver 36,25 pct.
Til denne kreds hører bl.a.  

 søskende, svigerbørn og bedsteforældre.
Det samme gælder selskaber,  

 stiftelser, fonde etc., bortset fra almenvelgørende og almennyttige  

 institutioner m.v., som fortsat fritages for afgift af arv.
Også for den kreds af arvinger, der efter de gældende regler hører til  

 afgiftsklasse B, vil der således være tale om en meget markant nedsættelse af  

 den maksimale afgiftssats - fra 64 pct. til de nævnte 36,25 pct.
Ses de nye  

 regler i forhold til arve- og gaveafgiftsloven før ændringen i december 1994,  

 nedsættes afgiften for personer omfattet af de da gældende afgiftsklasser B  

 og C fra henholdsvis 80 pct. og 90 pct.
 Ægtefæller.
Efter de gældende regler er arv til den efterlevende ægtefælle ud over  

 100.000 kr. afgiftspligtig.
Et tilsvarende beløb kan en gang afgiftsfrit som  

 gave overføres mellem samlevende ægtefæller.
Gaver udover dette beløb er  

 afgiftspligtige, med fradrag af det årlige afgiftsfri beløb, når de gives til  

 ægtefællens fuldstændige særeje.
Det foreslås helt at fritage samlevende ægtefæller for afgift.
Herved  

 afgiftsfritages også generelt forsikrings- og pensionsbeløb, der tilfalder en  

 efterlevende ægtefælle.
Ægtefæller anses for fremtiden som to selvstændige arveladere og to  

 selvstændige arvinger, uanset om de har formuefællesskab, skilsmissesæreje  

 eller fuldstændigt særeje.
Herved bliver det uden betydning for  

 afgiftsberegningen, om en arv stammer fra eller indgår i et fælleseje eller  

 et særeje.
Dette modvirker afgiftsbetingede formueopdelinger og  

 overdragelser.
 Dette svarer til det principskifte, der gennemførtes for så vidt angår  

 gaver ved ændringen af arve- og gaveafgiftsloven i december måned 1994.
 Gaveafgift.
Gaveafgiften omlægges til en proportional afgift på 15 pct. af gaver ud  

 over 40.000 kr. årligt for gaver til hver af de nuværende gaveafgiftspligtige  

 personer omfattet af afgiftsklasse A.
Det vil sige for gaver til forældre,  

 børn og stedbørn og disses afkom, samt til afdødt barns eller stedbarns  

 ægtefælle.
Ægtefæller anses som to selvstændige gavegivere og gavemodtagere.
Det vil  

 sige, at de hver kan give f.eks. et barn og barnebarn 40.000 kr. årligt  

 afgiftsfrit.
 Den nuværende mulighed for at give afgiftsfri møbelgaver på indtil 5.000  

 kr. pr. år ophæves samtidigt.
For gaver til gaveafgiftspligtige modtagere i den nuværende  

 arveafgiftsklasse B betales der en gaveafgift på 36,25 pct. for gaver udover  

 40.000 kr.
Det vil sige gaver til svigerbørn, stedforældre og bedsteforældre.  

 Svigerbørn kan dog kun årligt afgiftsfrit modtage 14.000 kr.
 Regulering af beløbsgrænser.
Det har ofte været kritiseret, at beløbsgrænserne for bl.a. afgiftsfrie  

 gaver i modsætning til de fleste andre beløbsgrænser i skattelovgivningen er  

 faste og altså ikke reguleres i takt med lønudviklingen i samfundet.
Det  

 foreslås derfor, at den nye boafgiftslovs beløbsgrænser skal reguleres efter  

 samme princip som de øvrige beløbsgrænser i skattelovgivningen.
Andre ændringer Af andre ændringer, som foreslås i lovforslaget, kan nævnes:
 - For den del af en arv eller gave, der udgøres af skov, ændres de  

 nuværende muligheder for efter ansøgning at få henstand eller en  

 afdragsordning med hensyn til afgiften til et egentligt retskrav.
 - Forsikringer og pensionsordninger med løbende udbetalinger, der  

 tilfalder arveladers børn under 24 år, friholdes for afgift.
 - Pensionsopsparingsinstitutionerne skal for fremtiden tilbageholde  

 afgiften af afgiftspligtige forsikringer og pensionsordninger, som kommer til  

 udbetaling i forbindelse med arveladers død, og som udbetales til en  

 begunstiget uden om dødsboet.
- Rente- og brugsrettigheder af en kapital, som skal tilfalde en anden end  

 rentenyderen, friholdes for afgift.
Selve kapitalen indgår fuldt ud ved  

 beregningen af bo- og tillægsboafgiften.
Tilsvarende gælder ved  

 gaveoverdragelser.
 - Arvinger, som ønsker at skifte privat, og som ikke alle er bosat her i  

 landet, skal inden boets udlevering stille sikkerhed for afgiften.
- Den begrænsede afgiftspligt i tilfælde, hvor arvelader ved sin død havde  

 hjemting i udlandet, udvides fra at omfatte fast ejendom beliggende her i  

 landet, til at omfatte tilbehør til fast ejendom samt formue tilknyttet et  

 fast driftssted her i landet.
I tilfælde, hvor arvelader ved sin død havde  

 hjemting her i landet, udvides adgangen til nedslag med betalt udenlandsk bo-  

 eller arveafgift i de beregnede danske boafgifter til gengæld til at omfatte  

 i udlandet beliggende fast ejendom, herunder tilbehør, og formue knyttet til  

 et fast driftssted beliggende i udlandet.
Tilsvarende ændringer foreslås i  

 relation til gaveafgiften.
Ikrafttrædelse De ændrede regler skal gælde for boer og anmeldelser vedrørende personer,  

 der afgår ved døden den 1. juli 1995 eller senere.
 For gaver skal de ændrede regler gælde for gaver, der modtages den 1. juli  

 1995 eller senere.
 For arv efter personer, der er afgået ved døden før 1. juli 1995, og for  

 gaver ydet før denne dato skal de nuværende regler for beregning af arve- og  

 gaveafgift fortsat gælde.
V. Økonomiske virkninger 1. Indledning Med decemberlovgivningen i 1994 blev 1. etape af lempelsen af arve- og  

 gaveafgiften iværksat, hvor det især var de fjernere arvinger i tidligere  

 klasse B og C (søskende m.v. og andre), der blev tilgodeset.
Af den samlede  

 lettelse på ca. 255 mill. kr. faldt ca. 60 pct. i disse klasser.
Med dette lovforslag gennemføres 2. etape af finanslovsaftalen for 1995 på  

 yderligere 500 mill. kr.
Udmøntningen er målrettet mod erhvervslivets  

 generationsskifte ved, at lempelserne hovedsagelig tilfalder nære slægtninge  

 i næste generation, nemlig børn og børnebørn (klasse A), jf. afsnit 5 om  

 erhvervsøkonomiske virkninger.
Over 500 mill. kr. af den samlede  

 afgiftsreduktion på 750 mill. kr. tilfalder boer med en bobeholdning over  

 500.000 kr., hvor erhvervsvirksomhederne typisk befinder sig.
 Nedenfor er vist lovforslagets hovedelementer:
Note: Beregningerne over virkningerne omfatter de elementer, der er vist i  

 boksen.
Det har i beregningerne over lovforslagets virkninger ikke været  

 muligt at tage hensyn til visse særlige områder som f.eks. ændringen i  

 beskatningen af rentenydelsesrettigheder og -kapitaler.
Disse ændringer  

 antages i provenumæssig sammenhæng at være små, og der er i det følgende set  

 bort herfra.
 I tabel 1 er med baggrund i Skatteministeriets undersøgelse af  

 arve- og gaveafgiften for 1994, jf. bilag 3, skønnet over provenuet af arve-  

 og gaveafgiften før og efter udmøntningen af finanslovsaftalen.
 Tabel 1. Arve- og gaveafgift. 1995-niveau.
 Målt i forhold til 1994-reglerne (gamle regler) skønnes provenuet af arve-  

 og gaveafgiften således reduceret med ca. 755 mill. kr. årligt.
 I det følgende afsnit 2 er vist, hvorledes de samlede  

 provenuændringer ifølge 1. og 2. etape af udmøntningen er fordelt på  

 arveklasser, mens afsnit 3 og 4 viser virkningerne af lovforslaget for  

 henholdsvis arve- og gaveafgiften målt i forhold til de gamle 1994-regler.
 I bilag 1 er vist eksempler på virkningen af lovforslaget  

 for arvinger i klasse A og B, i bilag 2 er vist de gamle arve- og  

 gaveafgiftsskalaer og skalaerne pr. 1. januar 1995, mens der i bilag 3  

 er vist nogle hovedresultater af Skatteministeriets undersøgelse af arve- og  

 gaveafgiften for 1994.
2. Provenuændringer Den afgiftspligtige arvebeholdning opgøres efter lovforslaget med visse  

 tilpasninger som efter gældende regler dog således, at arv til ægtefæller  

 udgår af grundlaget som følge af lovforslagets regler om, at arv og gave  

 mellem ægtefæller ikke længere skal afgiftsbelægges.
Hver ægtefælle anses endvidere som selvstændig arvelader, hvilket  

 medfører, at et uskiftet bo ved længstlevende ægtefælles død skal opdeles i  

 to dele med hver sit bundfradrag.
Herved imødegås de seneste års  

 afgiftstænkning gennem særlige formueopdelinger i ægteskaber.
Provenuskønnene og beregningen af forslagets virkninger er behæftet med en  

 vis usikkerhed og er foretaget med udgangspunkt i uændret adfærd med hensyn  

 til arveladers og gavegivers dispositioner.
Med ændret adfærd kan  

 afgiftsreduktionerne blive større.
Et gaveafgiftssystem med et relativt stort  

 bundfradrag for hver gavegiver, en proportional lav afgiftssats og ingen  

 kumulering af gavebeløbene indebærer incitamenter til ændrede dispositioner.
 Det er vanskeligt at anslå, i hvilken takt provenutabet vil slå igennem,  

 men det vil antagelig først ske i løbet af et par år, idet lovændringen  

 vedrørende arv omfatter boer, hvor dødsfaldet sker efter den 1. juli 1995.  

 Reduktionen af gaveafgiften, der har virkning for gaver ydet efter 1. juli  

 1995, slår først igennem på provenuet i 1996, idet gaveafgiften betales året  

 efter, gaven er ydet.
På finansårsbasis skønnes udmøntningen af den samlede finanslovsaftale at  

 medføre et provenutab på ca. 150 mill. kr. i 1995 og ca. 550 mill. kr. i  

 1996. Fra og med finansåret 1997 skønnes det årlige provenutab til ca. 755  

 mill. kr.
Hele provenutabet vedrører staten.
 Provenuændringerne er i tabel 2 fordelt på de arveklasser, der var  

 gældende frem til og med 1994 (gamle klasser), og de arveklasser, der blev  

 etableret ved decemberlovgivningen (gældende klasser).
 Tabel 2. Udmøntning af finanslovsaftalen til nedsættelse af arve- og  

 gaveafgiften. 1995-niveau.
 Anm.: Opregnede tal på basis af arve- og gaveafgiftsundersøgelsen for  

 1994.
1) For arv til ikke-almennyttige foreninger er der samlet en beskeden  

 stramning som følge af, at den effektive afgiftssats stiger til 36,25 pct.
Af  

 den samlede lettelse på ca. 755 mill. kr. anvendes ca. 665 mill kr. til  

 lempelse af arveafgiften.
Ca. 380 mill. kr. af denne lempelse eller over  

 halvdelen tilfalder næste generation (børn og børnebørn).
3. Arveafgift I tabel 3 er vist den gennemsnitlige ændring i arveafgift pr.  

 arvelod fordelt på de gamle arveafgiftsklasser.
Målt i forhold til de gamle regler er der gennemsnitlige lettelser for  

 alle klasse A-lodder og B 1-lodder.
For små klasse B 2-lodder (søskende m.v.)  

 og små klasse C-lodder (andre) er der mindre skærpelser, medens der er  

 betydelige lettelser for større lodder.
Ved en overgang fra et arveafgiftssystem til et boafgiftssystem kan  

 skærpelser ikke undgås.
Eksempelvis vil tillægsboafgiften for mindre klasse  

 B-lodder på 25 pct. overstige afgiften efter de gamle regler, jf. bilag 2,  

 hvor satserne efter de gamle regler er vist.
 Tabel 3. Gennemsnitlig ændring af afgift i forhold til gamle regler  

 fordelt efter arveloddernes størrelse 1).
 1995-niveau.
 Anm.: Opregnede tal på basis af arveafgiftsundersøgelsen for 1994.
 »-» betyder lettelse.
 1) Ekskl. arv til ægtefæller og til institutioner og staten.
 Ændringen i afgiften fordelt på botyper er vist i tabel 4.  

 Dødsboerne er opdelt efter, om der i boet alene er arvinger, der betaler  

 afgift efter klasse A (rene A-boer), alene er klasse B-arvinger (rene B-boer)  

 og om der i boet er arvinger fra flere klasser (blandede boer). Inddelingen  

 efter botyper er baseret på arveafgiftsklasserne indført ved  

 decemberlovgivningen.
For rene A-boer er der afgiftslettelser i samtlige intervaller med store  

 lettelser til boer over 1 mill. kr.
For et mindre antal B-boer er der  

 beskedne gennemsnitlige skærpelser for boer op til 100.000 kr. og betydelige  

 lettelser til de større boer.
Samme billede gælder for de blandede boer.
Ved vurderingen af afgiftsændringerne målt på boniveau i tabel 4 er det  

 vigtigt at have for øje, at ændringerne er angivet for alle arvinger  

 tilsammen.
Med flere arvinger i boet skal ændringerne således deles ud på  

 arvingerne.
Tabel 4. Gennemsnitlig ændring af afgift pr. bo i forhold til gamle  

 regler fordelt efter boets størrelse.1) 1995-niveau Anm.: Opregnede tal på basis af arveafgiftsundersøgelsen for 1994.
 »-» betyder lettelse.
1) Inkl. arv til ægtefæller og til institutioner og staten.
Ca. 520 mill.  

 kr. af den samlede afgiftsreduktion tilfalder boer med en arvebeholdning over  

 500.000 kr., hvor erhvervsvirksomhederne som nævnt typisk vil befinde sig.
4. Gaveafgift Af provenurammen på ca. 755 mill. kr. lægger de ændrede gaveafgiftsregler  

 beslag på ca. 90 mill. kr.
Langt den overvejende del af gaveafgiftslempelsen  

 tilfalder børn og børnebørn, jf. tabel 5.
 Tabel 5. Gennemsnitlig ændring i gaveafgift pr. gave fordelt efter gavens  

 størrelse. 1995-niveau.
 Anm: Opregnede tal på basis af gaveafgiftsundersøgelsen for 1994.
 »-» betyder lettelse.
Note: Der er efter gamle regler beregnet afgift under hensyntagen til  

 kumulering i tilfælde, hvor der foreligger oplysninger om tidligere års  

 gaver.
Tabellen er opgjort ekskl. gaver til ægtefæller, der bliver gjort  

 afgiftsfri.
Provenutabet herved skønnes ved uændret gaveomfang at udgøre et  

 par mill. kr.
Endvidere er ikke indregnet virkningerne af ændringsforslaget  

 ved december-lovgivningen, der skønnedes til et årligt provenutab på ca. 10  

 mill. kr. (bl.a. bundfradrag på 14.000 kr. til svigerbørn).
1) Gaven før bundfradrag.
Målt i forhold til de gamle regler medfører den  

 proportionale gaveafgift på 15 pct. gennemsnitlig en mindre skærpelse af  

 gaveafgiften for gaver i intervallet fra 100.000 kr. til 200.000 kr. i klasse  

 A, hvor satsen efter de gamle regler er 13 pct.
For øvrige gavestørrelser er  

 der gennemsnitlige lettelser.
 I tabel 6 er vist et eksempel på gaveafgift efter de gamle regler  

 og efter lovforslaget.
 Tabel 6. Eksempel på gaveafgift.
--------------------------------------------------------------------- Et ægtepar kan efter de gamle regler give hver af deres børn og børnebørn  

 8.000 kr. afgiftsfrit hvert år.
Fremover kan hver af forældrene årligt give  

 40.000 kr. til hvert barn og barnebarn uden kumulering af de årlige gaver.
--------------------------------------------------------------------- Forældrepar, der giver deres 2 børn hver en gave på 40.000 kr.
 I bilag 1 er vist eksempler på virkning af lovforslaget, herunder  

 et eksempel på skifte af uskiftet bo med to arvinger.
5. Erhvervsøkonomiske konsekvenser De foreslåede ændringer af arve- og gaveafgifterne er udformet således,  

 at størstedelen af afgiftsreduktionen tilfalder nære slægtninge i næste  

 generation.
Herved målrettes lettelserne mod erhvervslivets  

 generationsskifte, jf. teksten i finanslovsaftalen for 1995.
Den lave afgiftssats og de moderniserede gaveafgiftsregler uden kumulering  

 og med mulighed for afgiftsfrit at give årlige gaver op til 40.000 kr.  

 (80.000 kr. for et forældrepar) giver virksomhederne bedre mulighed for at  

 planlægge generationsskiftet således, at beslutningerne i højere grad styres  

 af rationelle forretningsmæssige overvejelser end af skatte- og  

 afgiftsovervejelser.
Det er til gavn for både små og store virksomheder.
VI.
EU-ret Lovforslaget indeholder ikke EU-retlige aspekter.
VII.
Lovforslagets administrative konsekvenser Forslaget skønnes ikke at have administrative konsekvenser for  

 skifteretterne.
For Told*Skat skønnes forslaget at ville medføre  

 engangsudgifter på 0,3 mill. kr i 1995 til edb og information.
Fra 1997  

 skønnes forslaget at ville medføre en årlig lettelse på 12 årsværk i  

 Told*Skat.
VIII.
Spaltehenvisninger Arve- og gaveafgiftsloven er senest ændret ved lov nr. 1119 af 21.  

 december 1994.
 Forarbejderne til denne lov findes i Folketingstidende 1994-95:
 Arve- og gaveafgiftsloven med lov nr. 1119 af 21. december 1994  

 indarbejdet fremgår af bilag 4 til lovforslaget.
Bemærkninger til lovforslagets enkelte bestemmelser Til § 1 Det foreslås i stk. 1, at der skal betales en boafgift på 15 pct.  

 af den formue, som en afdød person efterlader sig.
 Endvidere foreslås i stk. 2 den del af formuen, som tilfalder andre  

 personer end afdødes nærmeste pårørende, pålagt en tillægsboafgift på 25 pct.  

 Da tillægsboafgiften beregnes efter fradrag af den del af boafgiften på 15  

 pct., der forholdsmæssigt hviler på denne del af arvebeholdningen, er den  

 effektive afgiftssats maksimalt 36 1/4 pct. på denne del af formuen.
Arv til afdødes nærmeste pårørende pålægges således alene en afgift på 15  

 pct.
Den persongruppe, som efter den gældende arve- og gaveafgiftslovs § 2 er  

 omfattet af afgiftsklasse A, anses også efter nærværende lovforslag for  

 afdødes nærmeste pårørende.
Det drejer sig om afdødes afkom, dvs. børn, børnebørn, oldebørn etc.,  

 stedbørn og disses afkom, forældre og afdødt barns eller stedbarns ægtefælle.  

 Endvidere anses som nærmeste pårørende personer, som afdøde har boet sammen  

 med de sidste 2 år før dødsfaldet, og personer, som afdøde tidligere har haft  

 fælles bopæl med i mindst 2 år, når den fælles bopæl alene er ophørt på grund  

 af institutionsanbringelse, herunder i en ældrebolig, og dødsfaldet indtræder  

 der.
Endelig anses som nærmeste pårørende plejebørn, der har haft bopæl hos  

 afdøde i en sammenhængende periode på mindst 5 år, når opholdet er begyndt,  

 inden plejebarnet er fyldt 15 år, og højst en af plejebarnets forældre har  

 haft bopæl hos arveladeren sammen med plejebarnet.
 Herudover pålægges arv til afdødes fraseparerede eller fraskilte  

 ægtefælle, der efter arveafgiftsloven er omfattet af afgiftsskalaen for  

 ægtefæller, også kun boafgift.
Afdødes stedbørn er afdødes ægtefælles særbørn.
Stedbørn ligestilles med  

 egne børn, og en frasepareret eller fraskilt ægtefælles børn forbliver  

 således afdødes stedbørn.
Afdødes afdøde barns eller stedbarns ægtefælle omfatter ikke den  

 ægtefælle, som på tidspunktet for barnets død er skilt eller separeret fra  

 barnet.
Arv til en sådan ægtefælle er omfattet af tillægsboafgiften.
Den fælles bopæl efter stk. 2, litra d og f, bør som hidtil i de fleste  

 tilfælde kunne dokumenteres ved folkeregisterattester.
I særlige tilfælde kan  

 dokumentationen tilvejebringes ved mindst 2 uvildige personers erklæringer om  

 forholdet, når erklæringerne underbygges af omstændighederne i øvrigt.
Ved adoptionsforhold er adoptionslovene gældende således, at arv mellem  

 adoptivbarn og adoptant og adoptivbarn og dets virkelige slægt omfattes af  

 den afgiftssats, der følger af den arveret, som adoptionslovene giver den  

 pågældende.
Efter en bevilling fra før 1956 vil et adoptivbarn f.eks. kunne  

 få arv efter både sine biologiske forældre og adoptanten.
Efter en bevilling  

 fra efter 1956 indtræder derimod som hovedregel samme retsforhold mellem  

 adoptant og adoptivbarn, som mellem forældre og deres ægtebarn, således at  

 retsforholdet mellem adoptivbarnet og dets virkelige slægt bortfalder.
 Tillægsboafgiften på 25 pct. pålægges arv til alle andre end afdødes  

 nærmeste slægtninge og til kommuner, selskaber, stiftelser, legater m.fl.,  

 der ikke kan anses som almenvelgørende eller på anden måde almennyttige efter  

 forslagets § 3, litra e.
Afgiften efter arve- og gaveafgiftslovens § 6, stk. 2 af arv til  

 familiestiftelser og -legater beregnes efter afdødes slægtskabsforhold til de  

 personer, som er nydere af legatet eller stiftelsen på det tidspunkt, arven  

 erhverves.
Afgiften kan således beregnes efter såvel nærmeste som fjerneste  

 slægtskabsforhold, og dermed efter såvel højeste som laveste afgiftssats.
Er  

 der flere brugs- eller indtægtsnydere på det tidspunkt, hvor afgiftspligten  

 indtræder, og er disse personer ikke ens beslægtet med afdøde, foretages en  

 forholdsmæssig beregning.
Er to brugs- eller indtægtsnydere omfattet af  

 afgiftsklasse B og en nyder efter afgiftsklasse A, beregnes afgiften således,  

 at 2/3 af erhvervelsen beregnes efter klasse B og 1/3 efter klasse A.
 Ved hver overgang af retten til at nyde godt af familielegater eller  

 familiestiftelser betales ligeledes arveafgift af indtægts- eller  

 brugsnydelsens kapitaliserede værdi.
Det foreslås, at arv, der tilfalder familiestiftelser og familielegater, i  

 alle tilfælde pålægges såvel boafgift som tillægsboafgift.
De personer, der  

 nyder godt af et familielegat eller familiestiftelse, dvs. modtager afkast  

 herfra, skal derimod ikke længere betale afgift af brugs- eller  

 indtægtsnydelsen, jf. forslagets § 3, litra f.
Hvis der til en del af afdødes formue er knyttet betingelser, som skal  

 indtræde, før det kan afgøres, hvem der skal erhverve formuen, foreslås det  

 efter stk. 3, at der af denne del af formuen skal betales  

 tillægsboafgift, når det er uvist, om formuen kan blive omfattet af  

 tillægsboafgiften.
Det kan enten være, fordi modtageren først vil blive kendt  

 efter boets afslutning, eller fordi formuen endeligt kan tilfalde en person  

 omfattet af tillægsboafgiften.
Efter arve- og gaveafgiftslovens § 13, stk. 1, skal der først betales  

 arveafgift, når betingelsen er indtrådt.
Efter bestemmelsens stk. 2 vil der  

 kunne ske regulering af afgiftsbeløbet, hvis der til en del af afdødes formue  

 er knyttet betingelser, der kan bevirke, at erhververen må afgive det  

 modtagne til en anden.
En sådan regulering vil ikke længere være påkrævet,  

 fordi der bliver tale om en boafgift og ikke en arvingsafgift.
I ca. 80 pct. af samtlige boer er arvingerne alle nære pårørende.
I disse  

 boer skal der derfor alene opkræves boafgiften på 15 pct.
Kun i de resterende  

 ca. 20 pct. af boerne skal der også opkræves tillægsboafgift.
Nedenfor er nævnt eksempler på beregning af afgifterne.
Fordelingen af  

 arven efter beregnet afgift er alene vist, for at der kan foretages en  

 sammenligning med den fordeling, der finder sted efter beregning af  

 arveafgiften, men kan altså ske på anden måde.
Der henvises til  

 bemærkningerne til § 18.
Eksempel 1. Bo, hvor der alene skal opkræves boafgift.
Afdøde, der ikke  

 sad i uskiftet bo, efterlod sig 680.000 kr. til sine to børn.
Til § 2 Efter arve- og gaveafgiftslovens § 3, stk. 2, betales ingen afgift af  

 boer, hvor hele den beholdne formue ikke udgør 1.000 kr., eller som udlægges  

 for begravelsesudgifterne.
 Boer, der efter skiftelovens § 10 udlægges til dækning af  

 begravelsesudgifterne og eventuelt et overskud i tilknytning hertil, foreslås  

 heller ikke omfattet af afgiftspligten efter dette lovforslag.
 Hvis der som følge af dødsfaldet i disse situationer udbetales  

 forsikringer og andre afgiftspligtige erhvervelser uden om boet,  

 afgiftsberigtiges disse forsikringer m.v., jf. lovforslagets § 10, stk. 5.  

 Efter arve- og gaveafgiftsloven er sådanne forsikringer også afgiftspligtige.
Til § 3 Den afgiftspligtige bobeholdning eller formue opgøres ved i  

 arvebeholdningen i en boopgørelse eller i formuen i en anmeldelse efter § 10,  

 stk. 3-6, at fratrække visse beløb, som undtages fra afgiftspligten, herunder  

 en række forsikringer og pensioner.
De forsikringer og pensioner, som ikke  

 udtrykkeligt er undtaget i bestemmelsen, omfattes således af afgiftspligten.
 Følgende erhvervelser foreslås fritaget for afgiftspligten:
a.
Arv til ægtefællen.
 Som ægtefælle anses ikke den fraseparerede eller fraskilte ægtefælle.
 Registrerede partnere anses i overensstemmelse med lov om registreret  

 partnerskab som ægtefæller.
Pensioner og andre forsikringsbeløb, der udbetales til en efterlevende  

 ægtefælle, bliver som arv undtaget fra afgift.
Det gælder således uanset, om  

 der er tale om løbende ydelser eller sumudbetalinger.
b.
Forsikringer og pensioner med løbende eller ratevise udbetalinger til  

 afdødes børn under 24 år.
Efter arveafgiftsloven er sådanne pensionsordninger til afdødes børn  

 fritaget for afgift, når de er et led i en generel pensionsordning.
Disse  

 pensionsordninger fastsætter dog forskellige aldersgrænser, som normalt er  

 mellem 18 og 24 år.
Det foreslås, at afgiftsfritagelsen fremover generelt kommer til at  

 omfatte pensioner og udbetalinger omfattet af pensionsbeskatningslovens § 20,  

 stk. 1, nr. 1 eller 2, der tilfalder afdødes børn eller stedbørn.
Med den  

 foreslåede generelle undtagelse for børnepension kan personer, der ikke er  

 eller kan omfattes af en generel pensionsordning, også afgiftsfrit sikre  

 deres børn.
Det drejer sig f.eks. om selvstændige erhvervsdrivende.
Afgiftsfritagelsen vil herefter omfatte pension fra en pensionsordning med  

 løbende udbetalinger omfattet af pensionsbeskatningslovens afsnit I, som  

 tilfalder afdødes børn eller stedbørn under 24 år.
Det vil især sige  

 udbetalinger til de nævnte børn fra tjenestemandspensionsordninger og fra  

 forsikrings- og pensionskasseordninger.
 Afgiftsfritagelsen vil endvidere omfatte udbetalinger fra en  

 rateforsikring eller rateopsparing i pensionsøjemed, omfattet af  

 pensionsbeskatningslovens afsnit I, såfremt raterne tilfalder afdødes børn  

 eller stedbørn under 24 år.
 Alle de omhandlede udbetalinger er efter pensionsbeskatningsloven  

 skattepligtige for modtageren.
 Der foreslås ikke fastsat beløbsgrænser på udbetalingerne som betingelse  

 for afgiftsfritagelsen.
Hvis pensionsordningen i disse tilfælde kan tilbagekøbes, og dette sker,  

 skal der betales afgift af tilbagekøbsværdien.
I en sådan situation skal der  

 efter pensionsbeskatningsloven betales en afgift på 40 pct. af  

 tilbagekøbsværdien.
Afgiften efter dette lovforslag beregnes af  

 tilbagekøbsværdien, efter at der er beregnet den nævnte 40 pct.'s afgift  

 efter pensionsbeskatningsloven.
 Hvis ordningen ikke tilbagekøbes, men retten til udbetalingerne bevares,  

 efter at afdødes barn eller stedbarn er fyldt 24 år, svares der ligeledes  

 efter pensionsbeskatningsloven en afgift på 40 pct. af tilbagekøbsværdien.  

 Også i disse situationer skal der svares afgift efter dette lovforslag af  

 værdien efter fradrag af den nævnte 40 pct.'s afgift.
I 1992 blev ATP-loven ændret således, at der kunne udbetales engangsbeløb  

 til afdødes ægtefælle og børn under 18 år.
Samtidigt blev der truffet  

 afgørelse om, at engangsydelser af maksimalt samme størrelse, der udbetales  

 som led i generelle pensionsordninger, hvor løbende ydelser i forvejen er  

 fritaget for arveafgift i henhold til en udvidende fortolkning af  

 arveafgiftslovens § 5 a, også skulle være fritaget for arveafgift, når  

 beløbet tilfalder afdødes ægtefælle eller børn under 18 år.
Formålet med forslagets betingelser om, at forsikringer og pensioner til  

 børn under 24 år skal udbetales som løbende eller ratevise ydelser er, at  

 disse beløb løbende skal anvendes til barnets underhold.
Fritagelsen er ikke  

 tænkt at skulle friholde en del af barnets arv for afgift.
 Det foreslås derfor, at den nugældende afgiftsfrihed for sumudbetalinger i  

 generelle pensionsordninger svarende til ATP's ikke bibeholdes og heller ikke  

 videreføres til forsikringer og pensioner, der ikke omfattes af de generelle  

 pensionsordninger.
Hvis arveladers barn under 24 år får udbetalt andre sumforsikringer end de  

 nedenfor under c nævnte, er disse således afgiftspligtige.
Det samme er som  

 tidligere nævnt tilfældet med løbende ydelser, som udbetales efter det fyldte  

 24. år.
c.
Forsikringsbeløb, der udbetales fra Arbejdsmarkedets Tillægspension,  

 fra lovpligtige ulykkesforsikringer og fra arbejdsgiverbetalte  

 ulykkesforsikringer i anledning af arbejdsulykker.
 Sådanne forsikringer er efter arve- og gaveafgiftslovens § 5, litra a,  

 fritaget for afgift, og foreslås også efter lovforslaget undtaget fra  

 afgiftspligten.
 Aldersgrænsen for børneydelsen fra ATP er som nævnt ovenfor 18 år.  

 Sumudbetalinger herfra til arveladers børn er undtaget fra afgiftspligten.
d.
Forsikringsbeløb eller den del deraf, som en begunstiget selv har  

 betalt præmierne eller vederlaget for.
På tilsvarende måde som efter arve- og gaveafgiftsloven, jf. § 5, litra a,  

 bør en forsikring heller ikke efter lovforslaget pålægges afgift, når den  

 begunstigede selv har betalt præmierne eller vederlaget.
Er præmierne eller  

 vederlaget kun delvist betalt af afdøde, omfatter afgiftspligten kun den del  

 af forsikringen, som svarer til den af afdøde indbetalte del af præmierne  

 eller vederlaget.
e.
Arv og legater, der tilfalder offentlige institutioner og  

 organisationer m.v. med et almenvelgørende eller almennyttigt formål.
Efter arve- og gaveafgiftslovens § 3, stk. 4, kan der bevilges  

 afgiftsfritagelse for arv og legater til offentlige institutioner,  

 foreninger, selskaber eller stiftelser med almenvelgørende eller andet  

 almennyttigt formål, eller som på anden måde bortskænkes i tilsvarende  

 øjemed.
Et legat eller en stiftelse betragtes ikke som almenvelgørende, når  

 der er forbeholdt medlemmer af en bestemt familie fortrinsret til nydelse af  

 samme for mere end to generationer.
Skifteretterne er bemyndiget til at bevilge afgiftsfritagelse til  

 organisationer m.fl., som efter ligningslovens § 8 A er godkendte til at  

 modtage fradragsberettigede gaver.
Godkendelse efter ligningslovens § 8 A  

 finder sted efter retningslinier fastsat af Ligningsrådet, jf.
T &  

 S-cirkulære nr. 15 af 9. december 1992 og T & S-cirkulære nr. 66 af 12.  

 april 1994.
 Er en organisation, der modtager arv, ikke godkendt efter ligningslovens §  

 8 A, kan der søges om afgiftsfritagelse ved afdødes told- og skatteregion.  

 Told- og skatteregionen meddeler afgiftsfritagelse efter vejledning af 23.  

 maj 1991 fra Told & Skat og de ovenfor nævnte cirkulærer vedrørende  

 ligningslovens § 8 A.
 De krav, som told- og skatteregionerne stiller til godkendelse for  

 arveafgiftsfritagelse, er noget lempeligere end de krav, der stilles til en  

 godkendelse efter § 8 A.
Det foreslås, at arv, der tilfalder organisationer, som er godkendte efter  

 ligningslovens § 8 A, også undtages fra afgiftspligten efter forslaget.
Det  

 foreslås videre, at også arv til organisationer, som ikke er godkendte efter  

 § 8 A, men som kunne godkendes, hvis de søgte om det, undtages fra  

 afgiftspligten.
Hvis organisationen ikke opfylder kravene til godkendelse  

 efter § 8 A, er arven afgiftspligtig.
f.
Brugs- og indtægtsnydelser.
Efter arve- og gaveafgiftslovens § 15 og § 48, stk. 2, betales der  

 arveafgift og gaveafgift af brugs- eller indtægtsnydelsens kapitaliserede  

 værdi, når kapitalen, hvorpå retten hviler, skal tilfalde en anden end  

 rettighedshaveren.
Brugs- eller indtægtsnydelsen beskattes desuden løbende  

 som personlig indkomst.
Det foreslås, at der ikke skal betales bo- og tillægsboafgift af brugs-  

 eller indtægtsnydelsen, men alene indkomstskat.
Hertil kommer, jf.  

 bemærkningerne til § 14, at der straks skal betales bo- og eventuelt  

 tillægsboafgift af hele den kapital eller det formuegode, hvorpå brugs- eller  

 indtægtsnydelsen hviler.
Til § 4 Når et bo skiftes privat eller ved eksekutor, skal de privatskiftende  

 arvinger eller eksekutor indgive en boopgørelse til skifteretten efter  

 reglerne i dette lovforslag og i lov om skifte af dødsbo og fællesbo.
Det skal fremgå af opgørelsen over boets aktiver og passiver, indtægter og  

 udgifter, hvor stor arvebeholdningen i boet er.
Ved opgørelsen af  

 arvebeholdningen skal der som efter gældende regler bl.a. tages hensyn til  

 indkomst- og formueskat, der pålignes dødsboet.
Derudover skal der, jf. arve-  

 og gaveafgiftslovens § 16, stk. 3, tages hensyn til de passivposter, som  

 fastsættes efter kildeskattelovens § 33 A til udligning af eventuelle  

 fremtidige skattetilsvar vedrørende aktiver, som udlægges fra boet med  

 succession.
Der skal indgives anmeldelse i de tilfælde, hvor afdødes bo ikke skiftes  

 her i landet, men hvor der skal betales afgift af faste ejendomme, tilbehør  

 hertil, retten til at oppebære ydelser i henhold til vedvarende rettigheder  

 over fast ejendom eller formue tilknyttet faste driftssteder beliggende her i  

 landet.
Denne anmeldelse skal indeholde samme oplysninger som en boopgørelse  

 i et privat skiftet bo.
 Anmeldelse skal endvidere indgives, når en person indtræder i retten til  

 kapitalen i et fideikommis.
 Endelig skal selskaber m.v., der udbetaler afgiftspligtige  

 forsikringsbeløb m.v. til en begunstiget, indgive en anmeldelse herom.
 Som noget nyt foreslås det i § 10, stk. 6, at den efterlevende ægtefælle,  

 der sidder i uskiftet bo, også skal indgive anmeldelse, hvis ægtefællen uden  

 at skifte indgår nyt ægteskab eller uden skifte udbetaler arv efter  

 førstafdøde.
 Det afgiftspligtige grundlag efter denne lov er den godkendte  

 arvebeholdning i boopgørelsen eller den godkendte formue i en anmeldelse  

 efter de i § 3 nævnte fradrag.
Til § 5 Ifølge arveloven kan en legal arving eller en ved testamente indsat arving  

 eller legatar give afkald på falden arv eller legat.
Ved et afkald følger det  

 af de legale arveregler og/eller testamentet, hvem der i så fald arver den  

 lod, der gives afkald på.
Arve- og gaveafgiftsloven indeholder ikke bestemmelser om de  

 afgiftsmæssige virkninger af afkald på falden arv.
Regler herom er imidlertid  

 udviklet i administrativ praksis.
Efter denne praksis kan en arving give  

 afkald på arv, således at arvingen ikke skal betale arveafgift af den arv,  

 afkaldet vedrører, men således at den, til fordel for hvem afkaldet gives, i  

 stedet betaler afgiften.
 Der er imidlertid en række betingelser, der skal være opfyldt med hensyn  

 til tidspunktet for afkaldet, og om til fordel for hvem, det gives.
 Er disse betingelser ikke opfyldt, skal afkaldsgiver betale afgift uanset  

 afkaldet, og afkaldsmodtager skal betale gaveafgift af det modtagne.
Det er således en betingelse, at et afkald ikke forrykker den arvedeling,  

 der ville have fundet sted, hvis afkaldsgiver var død før arveladeren.
Der  

 kan dog gives afkald med forbehold af livsarvingers legale arveret, hvis  

 arven fordeles lige mellem disse.
Afkald på testamentarisk arv kan kun gives  

 med forbeholdt arveret for livsarvinger, hvis livsarvingerne efter  

 testamentet har indtrædelsesret, dvs. at de ville arve, hvis afkaldsgiver var  

 død før arvelader.
 Afkaldet skal være blankt og må således ikke være gjort betinget, f.eks.  

 af en rentenydelse af arven, der gives afkald på, eller af arveret efter  

 afkaldsmodtager.
 Da forslaget indeholder boafgiftssatser, der er afhængig af, hvem der er  

 arvinger eller legatarer i boet, foreslås det at lovfæste gældende praksis.  

 Med afkaldsreglerne fastslås det, efter hvilket slægtskabsforhold  

 boafgifterne skal beregnes, og om der eventuelt tillige skal betales  

 gaveafgift.
Et afkald til fordel for livsarvinger vil i de fleste tilfælde ikke  

 medføre ændringer i afgiftsberegningen.
Hvis et barn giver afkald til fordel  

 for børnebørn, vil det f.eks. ikke medføre ændret afgiftsberegning.
Det samme  

 er tilfældet ved et afkald på arv efter forældre til fordel for søskende.  

 Derimod vil et afkald fra forældre til fordel for afdødes søskende medføre  

 ændringer.
 Vederlag for afkald på forventet arv afgiftsberigtiges som en gave, jf. §  

 23, stk. 3.
Til § 6 Boafgiften beregnes af den afgiftspligtige arvebeholdning i et bo, og af  

 den afgiftspligtige formue i en anmeldelse efter § 10, stk. 3-6.
I et bos arvebeholdning fratrækkes dog først et bundfradrag på 180.000  

 kr., før boafgiften beregnes.
De 180.000 kr. er et 1995-beløb.
Bundfradraget  

 reguleres fremover årligt efter personskattelovens § 20, jf. bemærkningerne  

 til lovforslagets § 31.
 Efterlod afdøde sig både fuldstændigt særeje og fælleseje, skal  

 bundfradraget, jf stk. 2, fordeles mellem boerne på følgende måde:
 Særejet skiftes altid i forbindelse med dødsfaldet, medens den  

 efterlevende ægtefælle ofte vælger at sidde i uskiftet bo med fællesejet, når  

 der er fælles livsarvinger, eller afdødes særbørn giver tilladelse hertil.
Skiftes fællesejet ikke i forbindelse med dødsfaldet, fradrages de 180.000  

 kr. i særboet.
Er boet mindre end 180.000 kr., vil den del af beløbet, som  

 ikke anvendes i særboet, kunne fradrages i fællesejet, når dette på et senere  

 tidspunkt skiftes.
 Opgørelsen over det uskiftede bo, der som hidtil skal indgives til  

 skifteretten, skal derfor påføres meddelelse om, hvorvidt fradraget er helt  

 eller delvist opbrugt med særejet, eller om der slet ikke har været noget  

 særeje.
 Skiftes fællesboet også i forbindelse med dødsfaldet, fordeles fradraget  

 forholdsmæssigt mellem de to boer.
 Dør de livsarvinger, som en efterlevende ægtefælle sidder i uskiftet bo  

 med, før den efterlevende ægtefælle, eller overtager ægtefællen i andre  

 tilfælde fællesboet som eneste arving, er det ikke nødvendigt at fratrække  

 bundfradraget eller et resterende bundfradrag.
Skiftes fællesboet først ved længstlevendes død, kan et eventuelt  

 resterende fradrag fratrækkes i førstafdødes del af fællesboet.
Sidstafdødes  

 bundfradrag fratrækkes i den anden del af fællesboet og i sidstafdødes  

 eventuelle særbo.
 Er der i et bo ingen arvinger eller legatarer, som omfattes af  

 tillægsboafgiften, og er den afgiftspligtige arvebeholdning 180.000 kr. eller  

 derunder, skal der således slet ikke beregnes afgift i boet.
Bundfradragets værdi i et særbo fastsættes til det regulerede beløb for  

 det år, hvori dødsfaldet er indtruffet.
Det beløb, som ikke måtte være brugt  

 op i særboet, reguleres i takt med udviklingen i reguleringstallet efter  

 personskattelovens § 20 frem til det år, i hvilket skifteretten imødekommer  

 en begæring om skifte af det uskiftede bo, eller hvor længstlevende dør.
 Med henblik på ikke at diskriminere mellem personer med hjemting i Danmark  

 og personer fra andre EU-lande kan bundfradraget ligeledes fratrækkes i  

 formuen i en anmeldelse vedrørende faste ejendomme m.v. beliggende her i  

 landet, som er omfattet af den begrænsede afgiftspligt efter § 9, stk. 2. Der  

 kan dog først foretages fradrag, når alle de afgiftspligtige aktiver, som  

 afdøde ejede her i landet, er anmeldt og den samlede afgiftspligtige formue  

 dermed er opgjort.
Stk. 3 indeholder bestemmelser om bagatelgrænser for opkrævning af  

 afgifterne.
Hvis den afgiftspligtige arvebeholdning, eller den  

 afgiftspligtige formue i en anmeldelse efter § 10, stk. 4, hvoraf der skal  

 beregnes boafgift, efter fradrag af bundfradraget ikke udgør over 2.000 kr.,  

 skal der ikke beregnes boafgift.
 Hvis arvebeholdningen i et bo med fjernere slægtninge eller ubeslægtede  

 ikke er over 2.000 kr., skal der heller ikke beregnes tillægsboafgift.
 Endelig skal der hverken beregnes bo- eller tillægsboafgift i de tilfælde,  

 hvor den afgiftspligtige formue i en anmeldelse efter § 10, stk. 4-6, ikke  

 overstiger 2.000 kr.
Til § 7 Tillægsboafgiften på 25 pct. beregnes af den del af den afgiftspligtige  

 arvebeholdning, som tilfalder andre end afdødes nærmeste slægtninge, jf. § 1,  

 stk. 2.
Inden beregningen af tillægsboafgiften fratrækkes den boafgift, som  

 forholdsmæssigt hviler på denne del af arvebeholdningen.
Den afgiftssats,  

 hvormed tillægsboafgiften skal beregnes, bliver herved i realiteten maksimalt  

 36,25 pct.
Der fratrækkes derimod ikke på samme måde som ved beregningen af  

 boafgiften noget bundbeløb inden beregningen af tillægsboafgiften.
 Af den del af en formue i en anmeldelse efter § 10, stk. 3-6, som  

 tilfalder andre end afdødes nærmeste slægtninge, beregnes tillægsboafgiften  

 på tilsvarende måde som i et dødsbo.
Til § 8 Afgiftspligten indtræder efter stk. 1, når en person dør, eller  

 domstolene efter lov om borteblevne afsiger dom eller kendelse om, at en  

 person må anses for død.
Afgiftspligten indtræder på tilsvarende måde efter  

 arve- og gaveafgiftsloven.
Sidder en efterlevende ægtefælle i uskiftet bo, indtræder afgiftspligten  

 ifølge stk. 2 dog først af førstafdødes del af fællesboet, når dette  

 skiftes.
Skiftes boet først ved længstlevendes død, behandles det  

 afgiftsmæssigt som to boer.
Ved boslodsudvekslingen vil halvdelen af  

 fællesboet normalt falde i arv efter hver ægtefælle.
Der anvendes et  

 bundfradrag i hver af ægtefællernes del af boet, jf. bemærkningerne til § 6.
Da en længstlevende kan indgå nyt ægteskab uden at skifte, hvis arvingerne  

 efter førstafdøde giver skifteafkald, foreslås det i stk. 3, at  

 afgiftspligten af førstafdødes andel af fællesboet indtræder ved  

 længstlevendes indgåelse af nyt ægteskab.
Hvis den længstlevende ægtefælle i  

 et uskiftet bo udbetaler arv efter førstafdøde til dennes arvinger, uden at  

 dette sker som led i et skifte, skal der betales boafgifter af hele arven.  

 Efter førstafdødes død kan der til dennes arvinger udlægges indtil halvdelen  

 af fællesboet, medens længstlevende kan give gaver indenfor sin halvdel af  

 fællesboet.
Ved beregningen af boafgifterne i disse situationer kan bundfradraget ikke  

 fratrækkes.
Bundfradraget kan først anvendes, når det uskiftede bo skiftes  

 helt eller delvist, og kun på den formue, der indgår i skiftet.
Det er  

 således den efterlevende ægtefælle og arvingerne, der afgør, om der uden  

 skifte skal udbetales så meget af arven efter førstafdøde, at den resterende  

 arv ved et senere skifte udgør mindre end bundfradraget.
Det foreslås efter stk. 4, at afgiftspligten ved erhvervelse af en  

 kapital i et fideikommis indtræder ved successionen.
Afgiftspligten indtræder  

 efter arve- og gaveafgiftslovens § 10 på samme tidspunkt.
Til § 9 Bestemmelsen fastlægger de subjektive regler vedrørende bo- og  

 tillægsboafgift.
Den almindelige regel om fuld boafgiftspligt følger af bestemmelsens  

stk. 1, hvorefter det afgørende vil være, om en person ved sin død  

 havde hjemting her i landet i henhold til § 235 og § 236 i retsplejeloven  

 (værnetingsreglerne). Dette er tilfældet, såfremt arvelader ved sin død var  

 såkaldt processuel indlænding.
Om en person har status som processuel  

 indlænding fremgår ikke direkte af § 235 og § 236, men derimod  

 forudsætningsvis af bestemmelserne.
En afdød person anses herefter for værende processuel indlænding, såfremt  

 denne på grund af bopæl eller ophold havde en stærkere eller lige så stærk  

 tilknytning til Danmark som til udlandet.
For en nærmere afgrænsning af  

 begrebet henvises til Betænkning nr. 1270/1994 om skifte af dødsboer, side  

 132 f.
 Afgrænsning af den fulde boafgiftspligt vil som altovervejende hovedregel  

 være sammenfaldende med reglen om fuld skattepligt i kildeskattelovens § 1.
 Reglen om fuld boafgiftspligt svarer i praksis til den nuværende regel i  

 arve- og gaveafgiftslovens § 9, stk. 1.
Den begrænsede boafgiftspligt følger af stk. 2. Såfremt arvelader  

 ved sin død havde hjemting i udlandet, i Grønland eller på Færøerne, omfatter  

 boafgiftspligten fast ejendom, herunder tilbehør, samt formue tilknyttet et  

 fast driftssted, beliggende i Danmark.
Andre aktiver med tilknytning til  

 Danmark er derimod ikke omfattet af boafgiftspligten.
 Bestemmelsen er på 2 punkter - tilbehør til fast ejendom og formue  

 tilknyttet faste driftssteder - udvidet i forhold til den tilsvarende  

 bestemmelse i arve- og gaveafgiftsloven.
 Den begrænsede boafgiftspligt kommer herved til at svare til, hvad der  

 normalt gælder efter fordelingsreglerne i OECD's modelkonvention vedrørende  

 arv og gave.
 Udvidelsen skal også ses i lyset af, at hovedparten af de lande, med  

 hvilke vi normalt sammenligner os, lader den begrænsede afgiftspligt omfatte  

 en lang række aktiver, herunder fast ejendom, tilbehør hertil og formue  

 tilknyttet faste driftssteder.
 Endelig omfatter den begrænsede formueskattepligt efter kildeskatteloven  

 også disse aktiver.
Udvidelsen med hensyn til formue tilknyttet et fast driftssted her i  

 landet betyder, at der skal betales danske afgifter i tilfælde, hvor en  

 udenlandsk arvelader ved sin død drev erhvervsmæssig virksomhed i form af  

 industrivirksomhed, handel o.lign. via et fast driftssted.
Begrebet fast  

 driftssted fortolkes i overensstemmelse med de almindelige regler herom i  

 blandt andet kildeskattelovens § 2, stk. 1, litra d.
Alle typer af aktiver,  

 der er tilknyttet et fast driftssted er omfattet af afgiftspligten, jf.  

 således også bestemmelsen i kildeskattelovens § 2, stk. 8, om begrænset  

 formueskattepligt.
Udvidelsen for så vidt angår tilbehør til fast ejendom indebærer, at  

 eksempelvis besætning, maskiner og andet driftsmateriel tilknyttet et dansk  

 landbrug eller et skovbrug bliver omfattet af afgiftspligten.
Landbrug og  

 skovbrug anses derimod ikke for at udgøre et fast driftssted.
Bestemmelsens stk. 3 omfatter udenlandske boer, der henvises til  

 behandling i Danmark.
Efter skiftelovens § 87 kan Justitsministeriet helt  

 eller delvis henvise et bo efter en dansk statsborger eller en tidligere  

 dansk statsborger, der ikke har bopæl i Danmark, til behandling ved en dansk  

 skifteret.
De aktiver, der skiftes i boet, vil typisk være beliggende i  

 Danmark, således f.eks. fast ejendom.
 De eksisterende regler i arve- og gaveafgiftsloven indeholder en  

 tilsvarende bestemmelse.
Til § 10 Bestemmelsens stk. 1-2 vedrører opgørelsen i boer, medens stk.  

 3-6 vedrører de tilfælde, hvor afgiften hviler på bestemte aktivtyper.
 De gældende regler for indsendelse af boopgørelse videreføres i  

 lovforslaget.
Efter de gældende regler, jf. arve- og gaveafgiftslovens § 26, stk. 1,  

 skal endelig boopgørelse i privatskiftede boer indleveres til skifteretten  

 inden 3 måneder efter den valgte skæringsdag.
Opgørelsen skal senest være  

 indsendt 15 måneder efter dødsfaldet eller tidspunktet for skifterettens  

 imødekommelse af begæringen om skifte af det uskiftede bo.
Der kan ikke  

 dispenseres fra 15 måneders fristen.
 Skæringsdagen er det tidspunkt, hvor boets indtægter og udgifter opgøres.  

 Hvis der er valgt en tidligere skæringsdag end årsdagen for dødsfaldet, skal  

 opgørelse dog indsendes senest 3 måneder efter skæringsdagen.
 Hvis der er valgt en skæringsdag, der ligger før fristen på 6 måneder fra  

 dødsdagen for indsendelse af opgørelse over boets aktiver og passiver efter  

 kildeskattelovens § 14, skal boopgørelse først indsendes 9 måneder efter  

 dødsfaldet.
 Hvis et privat skiftet bo fortsætter efter 15 måneder efter dødsfaldet,  

 skal der inden 1 måned indsendes en opgørelse over boet ved udløbet af de 15  

 måneder.
For boer, der efter denne frist overgår fra offentligt til privat skifte,  

 skal der også efter en måned indgives en opgørelse over boet ved  

 udleveringen.
Når et privat skiftet bo ikke kan færdigbehandles inden 15  

 måneder efter dødsfaldet, skal der ligeledes inden 1 måned indsendes en  

 opgørelse over boet pr. 15 måneders dagen.
 På tilsvarende måde som efter arve- og gaveafgiftslovens § 24, stk. 3,  

 skal eksekutor - hvis boet ikke er færdigbehandlet på et tidligere tidspunkt  

 - senest samtidig med selvangivelse for boets tredie indkomstår indsende en  

 foreløbig boopgørelse og afregne foreløbige boudgifter.
I de tilfælde, hvor afdøde havde hjemting i udlandet, i Grønland eller på  

 Færøerne, men efterlader sig aktiver, der er omfattet af den begrænsede  

 boafgiftspligt, foreslås det i stk. 3, at arvingerne senest 6 måneder  

 efter, at de har fået kendskab til arven, skal indgive en anmeldelse til  

 skifteretten i København om de afgiftspligtige aktiver.
Selv om der her ikke  

 foreligger et bo, skal anmeldelsen indeholde de samme oplysninger som  

 boopgørelsen i et privat skiftet bo.
Da afdødes aktiver i Danmark skal  

 opgøres samlet, før bundfradraget kan fratrækkes, vil det være nødvendigt, at  

 disse anmeldelser indsendes til en skifteret.
 Arve- og gaveafgiftsloven indeholder i § 26, stk. 2, en tilsvarende regel  

 i tilfælde, hvor en udenlandsk arvelader efterlader sig fast ejendom i  

 Danmark.
 Det foreslås videre i stk. 4, at en person, der succederer i  

 kapitalen i et fideikommis, til skifteretten i København skal indgive en  

 anmeldelse senest 3 måneder efter, at succession er sket.
 Succederer en person derimod i en indtægtsnydelse, skal der ingen  

 anmeldelse indgives, da denne indtægtsnydelse alene skal indkomstbeskattes og  

 derfor ikke omfattes af afgiftspligten efter nærværende lovforslag.
 Forsikringsselskaber, pengeinstitutter m.fl., der i forbindelse med et  

 dødsfald udbetaler et afgiftspligtigt forsikringsbeløb m.v. til en  

 begunstiget, skal efter stk. 5 - uanset om der er et bo eller ej -  

 senest 3 måneder efter udbetalingen angive størrelsen af de udbetalte beløb  

 til skifteretten i afdødes retskreds.
 Selskaberne skal desuden beregne og tilbageholde både boafgiften og  

 tillægsboafgiften, og samtidig med angivelsen indbetale afgiften til  

 skifteretten.
 Anmeldelsen skal indeholde oplysning om størrelsen af den afgiftspligtige  

 forsikring, afdødes og den begunstigedes navn og cpr. nr. samt deres  

 slægtskabsforhold.
Arve- og gaveafgiftsloven indeholder ikke en tilsvarende regel.
Efter  

 arve- og gaveafgiftslovens § 34, stk. 4, har forsikringsselskaber m.fl. kun  

 pligt til at tilbageholde afgift af afgiftspligtige midler, som udbetales til  

 en udenlandsk arving.
Har et selskab undladt at tilbageholde sådan afgift,  

 hæfter selskabet for afgiften.
 Efter stk. 6 skal den efterlevende ægtefælle, som sidder i uskiftet  

 bo, og som uden at skifte enten indgår nyt ægteskab eller udbetaler arv efter  

 førstafdøde, inden 3 måneder efter ægteskabets indgåelse eller efter  

 udbetalingen af arven indgive en anmeldelse over boets beholdning eller  

 værdien af den udbetalte arv på tidspunktet for afgiftspligtens indtræden.
Til § 11 Bestemmelsens stk. 1 angiver, hvem der skal indsende og underskrive  

 boopgørelser og anmeldelser efter § 10.
I privatskiftede boer skal arvingerne indsende boopgørelsen, der skal være  

 underskrevet af alle arvingerne.
Legatarer skal ikke underskrive, da de ikke  

 har indflydelse på boets forhold.
Selv om den efterlevende ægtefælle ikke er  

 afgiftspligtig af sin arv, har ægtefællen indflydelse på boet og dermed boets  

 afgiftspligt. Ægtefællen skal derfor også underskrive boopgørelsen.
 I en anmeldelse om en afgiftspligtig fast ejendom og tilbehør hertil, samt  

 formue tilknyttet afgiftspligtigt fast driftssted m.v., jf. § 9, stk. 2, skal  

 arvingen eller arvingerne indsende og underskrive anmeldelsen.
 De personer, der modtager et beløb fra et fideikommis, skal underskrive  

 anmeldelsen herom.
 Den efterlevende ægtefælle, som uden at skifte det uskiftede bo ønsker at  

 gifte sig igen, eller som uden skifte helt eller delvis udbetaler arv efter  

 førstafdøde, skal underskrive anmeldelsen vedrørende den udbetalte arv eller  

 opgørelsen over det uskiftede bo.
Selskabers anmeldelse af afgiftspligtige forsikringer m.v. skal  

 underskrives af selskabets ansvarlige ledelse.
Er forsikringen udbetalt af et  

 udenlandsk selskab, der ikke er etableret her i landet, skal anmeldelsen  

 underskrives af selskabets repræsentant her i landet.
 Når flere arvinger skal underskrive en boopgørelse eller en anmeldelse,  

 skal de efter stk. 2 i opgørelsen eller anmeldelsen udpege en person,  

 som kan modtage meddelelser på samtlige arvingers vegne.
 Der henvises til arve- og gaveafgiftslovens § 27 vedrørende anmeldelser og  

 kildeskattelovens § 20 D.
Til § 12 Efter arve- og gaveafgiftslovens § 17 skal et aktivs eller passivs værdi  

 fastsættes til handelsværdien på skæringsdagen eller på det tidspunkt, hvor  

 det udlægges til en arving.
Det foreslås i stk. 1, at disse regler  

 fortsat skal være gældende.
 Værdierne i anmeldelser efter § 10, stk. 3, 4 og 6, ansættes på  

 tidspunktet for anmeldelsen, svarende til den gældende regel i arve- og  

 gaveafgiftslovens § 18.
Værdien i en anmeldelse efter § 10, stk. 5, ansættes på tidspunktet for  

 udbetalingen af forsikringen eller pensionsordningen.
Er der tale om en  

 ordning med løbende udbetalinger eller en rateordning, er det værdien på  

 tidspunktet for første udbetaling, der lægges til grund for  

 afgiftsberegningen.
 Hvis der i forbindelse med udbetalingen skal betales afgift efter  

 pensionsbeskatningsloven, er det værdien efter fradrag af denne afgift, der  

 er afgiftsgrundlaget.
 Hvis der er tale om en forsikring eller pensionsordning med løbende  

 udbetalinger eller en rateforsikring eller rateopsparing i pensionsøjemed,  

 hvor udbetalingerne vil være skattepligtige for modtageren, foreslås fastsat  

 et (standardiseret) 40 pct.'s fradrag i værdien af forsikringen m.v. på grund  

 af den latente indkomstskat, der hviler på udbetalingen.
Ved efterprøvelse af de afgiftspligtige værdier vil kildeskattelovens  

 regler herom, jf. kildeskattelovens § 16, stk. 3-5, også fortsat være  

 gældende.
Boet skal således selv foretage værdiansættelsen af et aktiv eller  

 passiv og denne værdiansættelse er bindende for boet og arvingerne.
Den  

 kommunale skattemyndighed er derimod ikke bundet af værdiansættelsen, men kan  

 ændre den eller forlange vurdering.
Selv om boet har baseret sin værdiansættelse på en sagkyndig vurdering,  

 der er udmeldt efter kildeskattelovens § 16, stk. 3, er den kommunale  

 skattemyndighed ikke bundet af resultatet, jf. stk. 2.  

 Skattemyndigheden er heller ikke bundet af en vurdering udmeldt af  

 skifteretten efter skiftelovens § 48. I praksis godkender skattemyndigheden  

 imidlertid disse vurderingsresultater.
Kun hvis der er begået fejl ved  

 vurderingen eller lignende, ændres en værdiansættelse, eller omvurdering  

 finder sted.
 Principperne i Skattedepartementets cirkulære nr. 185 af 17. november 1982  

 om værdiansættelsen af aktiver og passiver i dødsboer m.m. og ved  

 gaveafgiftsberegning og den praksis, der er etableret på området, vil fortsat  

 være gældende efter vedtagelsen af lovforslaget.
 Arvingerne og forsikringsselskaberne m.fl. kan, jf. stk. 3, efter  

 skattestyrelseslovens regler klage over en ændret værdiansættelse, som de  

 ikke kan anerkende.
Til § 13 Det foreslås efter stk. 1, at afdødes gældsforpligtelser og  

 udgifter i forbindelse med boets behandling som hidtil kan fratrækkes ved  

 opgørelsen af den afgiftspligtige arvebeholdning på tilsvarende måde som  

 efter arve- og gaveafgiftsloven, jf. afsnit B om passiver i cirkulære nr. 185  

 af 17. november 1982 om værdiansættelsen af aktiver og passiver i dødsboer  

 m.m. og ved gaveafgiftsberegningen.
 Omfatter afgiftspligten alene enkelte af afdødes aktiver eller kun en  

 begrænset del af afdødes formue, kan der dog efter stk. 2 kun  

 fratrækkes de udgifter, der vedrører de afgiftspligtige aktiver.
 På tilsvarende måde som efter arve- og gaveafgiftslovens § 16, stk. 3,  

 tages der også efter stk. 3 hensyn til passivposter beregnet efter  

 kildeskattelovens § 33 A, når den afgiftspligtige arvebeholdning opgøres.
 I tilfælde, hvor der i et bo, som skiftes her i landet, betales udenlandsk  

 bo- eller arveafgift af der beliggende aktiver, som ikke er fast ejendom,  

 herunder tilbehør, eller formue tilknyttet et fast driftssted, fragår den  

 udenlandske afgift efter stk. 4 i boafgiftsgrundlaget.
Dette gælder dog ikke, hvis de udenlandske aktiver efter § 3 er undtaget  

 fra boafgiftspligten.
F.eks. vil udenlandsk arveafgift pålagt en fast ejendom  

 beliggende i udlandet, som afgiftsfrit udlægges til den efterlevende  

 ægtefælle eller til en velgørende forening, jf. § 3, litra a eller e, ikke  

 fragå i boets afgiftsgrundlag.
 Efter de gældende dobbeltbeskatningaftaler om arv og gave er Danmark kun  

 forpligtet til at fritage aktivtyper, som er omfattet af § 9, stk. 2. Skulle  

 Danmark imidlertid efter en senere indgået overenskomst blive forpligtet til  

 at fritage øvrige aktiver fra danske boafgifter, vil der tilsvarende ikke  

 kunne gives fradrag i boafgiftsgrundlaget for den udenlandske bo- eller  

 arveafgift.
 Reglen om nedslag i boafgiftsgrundlaget for udenlandsk bo- eller  

 arveafgift svarer i princippet til arve- og gaveafgiftslovens § 16, stk. 6.  

 Denne bestemmelses sidste pkt., hvorefter dansk arveafgift ikke kan fragå i  

 udenlandske aktivers afgiftspligtige værdi, udtrykker en selvfølgelighed og  

 er derfor ikke indeholdt i selve lovteksten.
 Det foreslås efter stk. 5, at det ikke skal være muligt i boet at  

 fradrage gældsforpligtelser, som afdøde kun har påtaget sig overfor sine  

 nærmeste pårørende med henblik på at undgå betaling af afgift.
 Reglen svarer til arve- og gaveafgiftslovens § 16, stk. 5, hvorefter  

 gældsforpligtelser, som arveladeren har påtaget sig over for sin ægtefælle og  

 afkom og disses ægtefæller, og som ikke hidrører fra et virkeligt ydet lån  

 eller andre præstationer, ikke kan fradrages i boet.
Til § 14 Efter de gældende regler i arve- og gaveafgiftslovens § 15 betales der ved  

 arveladers død afgift af en brugs- eller indtægtsnydelses kapitaliserede  

 værdi, medens arveafgiften af kapitalen først betales ved brugs- eller  

 indtægtsnydelsens ophør.
 Har arveladeren indsat flere rentenydere efter hinanden til den samme  

 rente, betaler rentenyderne afgift efterhånden, som deres ret bliver aktuel.  

 Afgiften af kapitalen skal således først betales i takt med, at kapitalen  

 frigøres for rentenydelsesrettigheder.
Skifteretterne skal derfor føre særlige lister over de uberigtigede boer,  

 således at det er muligt jævnligt at undersøge, om afgiftspligten er  

 indtrådt.
Skifteretten skal desuden beregne og opkræve arveafgift, hver gang  

 en brugs- eller indtægtsnydelse overgår til en anden person, og endelig skal  

 arveafgiften af kapitalen beregnes og opkræves, når sidste brugs- eller  

 indtægtsnydelse er ophørt.
 Brugs- og indtægtsnydelser, der normalt er skattepligtige, foreslås helt  

 fritaget for bo- og tillægsafgifter, se bemærkningerne til § 3, litra f.
 Da kapitalen kan være bundet, indtil rentenydelsesretten ophører, og da en  

 kapital med rentenydelsesret kan udgøre hele boet eller den væsentligste del  

 af et bo, kan boafgiften og eventuelt tillægsboafgiften efter stk. 2  

 betales af kapitalen, selv om grundlaget for rentenydelsesretten herved  

 mindskes.
Til § 15 Lempelsesbestemmelsen i § 15 har til formål at undgå pålæggelse af  

 dobbeltafgift, når et bo indeholder visse aktiver beliggende i udlandet.
 Bestemmelsen omfatter aktiver i form af fast ejendom, herunder tilbehør,  

 samt formue tilknyttet et fast driftssted, beliggende i udlandet.
 Reglens anvendelsesområde skal ses i sammenhæng med reglerne om begrænset  

 boafgiftspligt, idet de omfattede aktivtyper er identiske med aktivtyper, som  

 er omfattet af den begrænsede boafgiftspligt.
 Er der tale om udenlandsk bo- eller arveafgift pålagt andre aktiver  

 beliggende i udlandet, eksempelvis udenlandske aktier, gives der i stedet  

 efter § 13, stk. 4, et nedslag i boafgiftsgrundlaget.
Afgørende for, om et aktiv indgår i boet er, om arvelader ejede dette ved  

 sin død.
Om et aktiv f.eks. er solgt inden udlægstidspunktet er således uden  

 betydning.
 Har en udenlandsk stat pålagt bo- eller arveafgift af de omfattede  

 aktiver, nedsættes de beregnede danske boafgifter med den udenlandske afgift.  

 Nedslaget kan dog ikke overstige den del af de danske boafgifter, der efter  

 en forholdsmæssig beregning kan henføres til de udenlandske aktiver.  

 Nedslagsreglen er således udformet i overensstemmelse med den almindelige  

 creditregel i ligningslovens § 33.
 Der gives dog ikke nedslag, såfremt det udenlandske aktiv er fritaget for  

 danske boafgifter ved lovforslagets § 3.
 Nedslaget beregnes for hvert land for sig.
 Det samlede beregnede nedslag fragår i boets samlede  

 boafgiftsforpligtelse.
 Det er en betingelse, at den udenlandske bo- eller arveafgift rent faktisk  

 er betalt.
 Der gives kun nedslag for udenlandsk bo- eller arveafgifter, og ikke for  

 andre skatter og afgifter, der eventuelt påhviler aktiverne.
 Reglen er i det store og hele udformet i overensstemmelse med den  

 tilsvarende regel i den gældende arve- og gaveafgiftslov.
 Såfremt aktivet er beliggende i et land, med hvilket Danmark har indgået  

 en dobbeltbeskatningsaftale vedrørende arve- og gavemidler, kan boet vælge i  

 stedet at anvende lempelsesbestemmelsen i overenskomsten.
 Danmark har sådanne aftaler med de nordiske lande (Finland, Norge og  

 Sverige), Italien, Schweiz og USA.
Til § 16 Arve- og gaveafgiftsloven indeholder en bestemmelse i § 23, stk. 1, om, at  

 skifteforvaltere og eksekutorer skal sørge for, at der ved opgørelse bliver  

 betalt afgift af hele afdødes formue, og af andre erhvervelser, hvor  

 afgiftspligten indtræder ved dødsfaldet.
Når afdøde har haft henstand med  

 betaling af afgifter, skal den resterende afgift også betales.
Endelig skal  

 de gaveafgifter betales, som uretmæssigt ikke måtte være betalt i forbindelse  

 med ydede eller modtagne gaver.
 Arvinger, der er bekendt med, at afdøde har givet eller modtaget gaver,  

 har pligt til at oplyse skifteforvalteren eller eksekutor herom.
 Disse regler videreføres i dette lovforslag.
Til § 17 Skifteretten skal efter stk. 1 fortsat beregne og opkræve  

 boafgiften og tillægsboafgiften i privatskiftede boer og i anmeldelser efter  

 § 10, stk. 3, 4 og 6.
 Skifteretten skal endvidere beregne og opkræve afgifterne i de tilfælde,  

 hvor der ikke er et dødsbo, men hvor der skal ske afgiftsberigtigelse af  

 faste ejendomme m.v. her i landet, og hvor der succederes i fideikommisser.
 Inden beregning af afgifterne sender skifteretten som hidtil boopgørelsen  

 eller anmeldelsen til den kommunale skattemyndighed til godkendelse af  

 værdiansættelserne.
 Efter stk. 2 skal eksekutor i et eksekutorbo beregne bo- og  

 tillægsafgiften i stedet for arveafgiften, når den kommunale skattemyndighed  

 har godkendt værdiansættelserne.
 I skifteretsboerne beregner skifteretten fortsat afgifterne, jf. stk.  

 3.
 Der henvises til arve- og gaveafgiftslovens § 31, stk. 2, og § 25.
Det foreslås i stk. 4, at skifteretten skønsmæssigt kan fastsætte  

 den afgiftspligtige arvebeholdning og dermed boafgifterne i tilfælde, hvor  

 privatskiftende arvinger ikke indleverer en boopgørelse til tiden.
Den  

 skønsmæssige ansættelse vil kunne påklages til Told- og Skattestyrelsen, jf.  

 § 35.
 Arve og gaveafgiftsloven indeholder ikke i dag en sådan hjemmel.
Til § 18 Arv omfattet af tillægsboafgiften vil antagelig i næsten alle tilfælde  

 forekomme som følge af afdødes testamentariske dispositioner, idet det kun er  

 en lille kreds af de arvinger, hvis arv indgår ved beregningen af  

 tillægsboafgiften, som er legale arvinger.
Afdøde vil derfor også have taget  

 stilling til - eller kunnet have taget stilling til - om tillægsboafgiften  

 skal fragå i arven til legale arvinger, f.eks. børn, eller i arven til den  

 testamentsindsatte arving.
 Arvingerne og eventuelt legatarerne kan ligeledes have aftalt, at afgiften  

 skal fragå i den samlede arvebeholdning, før arven fordeles, dvs. at de  

 legale arvinger er med til at betale tillægsboafgiften, eller de kan have  

 aftalt, at denne afgift fragår i arven til testamentsarvingen.
 Sådanne testaments- eller aftalemæssige dispositioner vedrørende  

 boafgifternes fordeling mellem arvingerne har ingen afgiftsmæssige  

 konsekvenser.
 Hvis der hverken foreligger en testamentarisk bestemmelse eller en aftale  

 mellem arvinger og eventuelt legatarer vedrørende afgifterne, anses  

 boafgiften ved delingen af arvebeholdningen at hvile forholdsmæssigt på hele  

 den afgiftspligtige arvebeholdning, og tillægsboafgiften anses at hvile  

 forholdsmæssigt på den del af arvebeholdningen, hvoraf der beregnes  

 tillægsboafgift.
Til § 19 Efter stk. 1 forfalder afgifterne i privat skiftede boer og af  

 aktiver omfattet af en anmeldelse efter § 10, stk. 3, 4 eller 6, til betaling  

 til skifteretten 4 uger efter, at boet eller den afgiftspligtige har modtaget  

 skifterettens opkrævning med sidste rettidige betalingsdag 14 dage senere.  

 Bestemmelsen svarer til arve- og gaveafgiftslovens § 33, stk. 1.
 Efter stk. 2 forfalder afgifterne på samme måde som efter arve- og  

 gaveafgiftslovens § 24, stk. 1, i offentlige boer til betaling, når udlodning  

 kan ske.
 Hvis et eksekutorbo ikke er afsluttet inden boets tredie indkomstår, skal  

 der ligesom efter arve- og gaveafgiftslovens § 24, stk. 3, samtidig med  

 indsendelse af den foreløbige boopgørelse betales foreløbige boafgifter.
 Forsikringsselskaber, pengeinstitutter m.fl., der udbetaler  

 afgiftspligtige forsikringsbeløb til en begunstiget, skal efter stk. 3  

 tilbageholde afgiften heraf, og senest 3 måneder efter, at beløbet er  

 udbetalt, og samtidigt med indsendelse af angivelsen, jf. § 10, stk. 5,  

 indbetale den tilbageholdte afgift til skifteretten.
 Bortset fra de forsikringer m.v., som er fritaget for afgift efter § 3,  

 eller som indgår i boet, skal der opkræves afgift efter § 1, stk. 1, af alle  

 forsikringer, og efter § 1, stk. 2 og 3, af nogle forsikringer.  

 Forsikringsselskaberne må således kræve fornøden dokumentation fra den  

 begunstigede om relationen til afdøde.
 Skifteretten påser, jf. stk. 4, at afgifterne i eksekutorboer og  

 afgifter indbetalt af forsikringsselskaber m.fl. er korrekt beregnede.
Til § 20 I bestemmelsens stk. 1 foreslås, at eksekutor hæfter for afgifterne  

 i eksekutorboer på samme måde, som eksekutor efter arve- og gaveafgiftslovens  

 § 25 hæfter for arveafgiften.
I stk. 2 foreslås hæftelsesreglerne for arvinger og legatarer i  

 privatskiftede boer ligeledes bibeholdt, jf. arve- og gaveafgiftslovens § 34,  

 stk. 2, således, at arvingerne hæfter personligt og solidarisk for  

 afgifterne, medens legatarerne alene hæfter med det modtagne.
Legatarerne har  

 ikke nogen indflydelse på boets forhold og bør derfor kun hæfte med det  

 modtagne.
 Det foreslås som noget nyt i stk. 3, at en privatskiftende arving  

 skal kunne frigøre sig for hæftelsen ved overfor de andre arvinger at stille  

 som en betingelse for, at boet kan skiftes privat, at der inden boets deling,  

 herunder a conto udlodninger, stilles en bankgaranti eller tilsvarende  

 sikkerhed for afgifterne, eller at der indsættes tilstrækkelige midler på en  

 spærret konto i et pengeinstitut.
 Når en efterlevende ægtefælle, der sidder i uskiftet bo, ikke betaler  

 afgift af arv udbetalt til førstafdødes arvinger, eller ægtefællen ikke  

 betaler afgift af førstafdødes del af fællesboet inden indgåelse af nyt  

 ægteskab, hæfter ægtefællen efter stk. 4 for afgiften.
Det foreslås i stk. 5, at en arving, som af den længstlevende  

 ægtefælle i et uskiftet bo har fået udbetalt arv efter førstafdøde uden at  

 der er skiftet og dermed betalt afgift, sammen med den længstlevende  

 ægtefælle hæfter for denne afgift, når arvingens resterende arv er mindre end  

 den afgift, der forholdsmæssigt hviler på den allerede udbetalte arv.
I denne  

 situation hæfter de øvrige arvinger og legatarer eller eksekutor ikke for  

 afgiften af den allerede udbetalte arv.
 Bestemmelsen svarer til arve- og gaveafgiftslovens § 21, stk. 5,  

 vedrørende de privat skiftede boer og § 25 vedrørende eksekuterboer.
 Er et forsikringsbeløb m.v. udbetalt, uden at afgift er tilbageholdt,  

 eller uden at tilstrækkelig afgift er tilbageholdt, hæfter  

 forsikringsselskabet efter stk. 6 for afgiften eller den resterende  

 del af afgiften.
 Forsikringsselskaber m.fl. hæfter efter arve- og gaveafgiftslovens § 34,  

 stk. 4, alene for beløb, som udbetales til en udenlandsk arving.
Til § 21 En udenlandsk arving i et privat skiftet bo hæfter på lige fod med de  

 øvrige arvinger solidarisk og personligt for afgifterne.
Når først arven er  

 medtaget til udlandet, er det imidlertid vanskeligt at gøre et krav gældende  

 mod arvingen.
Er den udenlandske arving eneste arving i boet eller eneste  

 solvente eller myndige arving, er der ikke andre arvinger at gøre  

 afgiftskravet gældende mod.
 Det foreslås derfor, at arvingerne altid skal stille en bankgaranti eller  

 lignende sikkerhed for afgifternes betaling i de tilfælde, hvor boet ønskes  

 udlagt til privat skifte, og ikke alle arvingerne er bosat her i landet.
Efter gældende skifteretspraksis stilles der krav om, at den udenlandske  

 arving skal være repræsenteret ved en person her i landet.
Der stilles  

 imidlertid i almindelighed ikke krav til denne repræsentants soliditet.
Til §§ 22 og 23 Gaver er efter statsskattelovens § 4, litra c, indkomstskattepligtige.  

 Gaver mellem visse nærtstående personer er dog lempeligere beskattede som  

 gaveafgiftspligtige, jf. arve- og gaveafgiftslovens § 44, stk. 1, og  

 statsskattelovens § 5, litra b.
 Der er tale om en gave, når en person i levende live vederlagsfrit  

 overfører et formuegode til en anden person.
 Der foreligger også en gave, selv om giver forbeholder sig nytten eller  

 indtægterne af det bortgivne i et tidsrum eller for sin livstid, og  

 rådigheden herved er begrænset.
Da gavegiver også hæfter for gaveafgiften, og med henblik på gennemførelse  

 af den i § 30 foreslåede enklere opkrævningsmåde, anses der ikke - som efter  

 gældende regler - at foreligge en gave for modtageren, hvis giver betaler  

 afgiften.
Det gaveafgiftspligtige beløb forøges altså ikke med den af giver  

 betalte afgift.
 Gaveoverdragelser på dødsleje er ifølge arvelovens § 70 om dødsgaver  

 omfattet af denne lovs regler om testamenter og vil således blive omfattet af  

 boafgifterne.
Det foreslås efter § 22, at nærtbeslægtede personer årligt kan give  

 hinanden afgiftsfri gaver under visse beløbsgrænser.
Gaver mellem ægtefæller  

 foreslås på tilsvarende måde som arv mellem ægtefæller helt fritaget for  

 afgift.
Kredsen af gaveafgiftspligtige personer er ligesom i arve- og  

 gaveafgiftsloven afkom, dvs. børn, børnebørn etc., stedbørn og disses afkom,  

 afdødt barns eller stedbarns ægtefælle, forældre, stedforældre og  

 bedsteforældre.
Det årlige afgiftsfri gavebeløb mellem disse personer  

 foreslås fastsat til 40.000 kr.
Når givers barn er i live, kan giver  

 endvidere give sit svigerbarn 14.000 kr. afgiftsfrit om året.
Vedrørende  

 adoptionsforhold henvises til bemærkningerne til § 1.
Det er en forudsætning for, at der kan gives afgiftsfri gaver til  

 svigerbarnet, at barnet eller stedbarnet og svigerbarnet ikke er separeret  

 eller skilt.
For afgiftsfri gaver til afdødt barns eller stedbarns ægtefæller  

 er det en betingelse, at det afdøde barn eller stedbarn ikke var separeret  

 eller skilt fra svigerbarnet på det tidspunkt, da barnet døde.
Hver giver og hver modtager anses som selvstændig giver og modtager,  

 uanset om den pågældende er gift og lever i formuefællesskab eller ej.
Det er  

 endvidere uden afgiftsmæssig betydning, om gaven gives fra eller modtages som  

 fælleseje, skilsmissesæreje eller fuldstændigt særeje.
Hver person inden for  

 den nævnte personkreds kan således uafhængigt af ægteskabelig status og  

 formueordning modtage eller give 40.000 kr., henholdsvis 14.000 kr. i et  

 kalenderår.
De nævnte afgiftsfri gavebeløb på 40.000 kr. henholdsvis 14.000 kr. er  

 1995-beløb.
Beløbene reguleres fremover efter personskattelovens § 20, jf.  

 bemærkningerne til lovforslagets § 31.
Af gaver udover de afgiftsfri beløb skal der efter § 23 betales  

 gaveafgift med 15 pct. svarende til boafgiftssatsen for den nærmeste  

 arvingskreds.
Af gaver til svigerbørn, bedsteforældre og stedforældre skal  

 der tillige betales en afgift svarende til tillægsboafgiften.
Afgiften af  

 afgiftspligtige gaver til sidstnævnte personer udgør således i alt 36,25 pct.
En person, der sidder i uskiftet bo, kan afgiftsmæssigt alene give gaver  

 af sin egen del af fællesboet.
Af den afdøde ægtefælles midler kan ikke  

 længere gives gaver.
Forskud på forventet arv betragtes efter stk. 3 altid som en gave,  

 uanset til hvem det er givet.
Er gavemodtager omfattet af personkredsen i §  

 22, skal den pågældende betale gaveafgift af forskuddet.
Er gavemodtager ikke  

 omfattet af denne personkreds, skal der betales indkomstskat af forskuddet.
 Efter arve- og gaveafgiftsloven skal der af arveforskud til en person  

 omfattet af den gaveafgiftspligtige personkreds betales gaveafgift, medens  

 der af arveforskud til andre personer først skal betales arveafgift ved  

 givers død, jf § 4, litra e.
 Af vederlag for afkald på forventet arv skal der på tilsvarende måde som  

 efter arve- og gaveafgiftsloven betales gaveafgift.
Til § 24 Efter arve- og gaveafgiftslovens § 44, stk. 3, nr. 1, er underhold i  

 giverens hjem, eller underhold på hospital, plejehjem eller lignende  

 afgiftsfrit for modtageren.
Det er uden betydning, hvilken værdi underholdet  

 har.
 Denne regel foreslås bibeholdt i stk. 1.
Efter stk. 2 foreslås brugs- og indtægtsnydelser fritaget for  

 gaveafgift på samme måde, som de i § 3, litra f, foreslås undtaget for  

 boafgifter.
Der henvises til bemærkningerne til § 3.
Til § 25 Bestemmelsen, der stort set er i overensstemmelse med den tilsvarende  

 regel i arve- og gaveafgiftslovens § 44 A, fastsætter de subjektive  

 gaveafgiftspligtsregler, idet der er fuld gaveafgiftspligt, hvis enten  

 gavegiver eller gavemodtager har hjemting i Danmark.
 Er dette ikke tilfældet, pålægges der begrænset afgiftspligt af de i § 9,  

 stk. 2, nævnte aktiver. Øvrige aktiver, f.eks. aktier i danske selskaber,  

 udløser ikke afgiftspligt.
Til §§ 26-28 Afgiftspligten af gaver givet mellem gaveafgiftspligtige personer  

 indtræder efter § 26 ved modtagelsen af gaven.
Gavemodtager og  

 gavegiver skal senest den 1. maj i det følgende år indgive en anmeldelse om  

 gaven til told- og skatteregionen på det sted, hvor gavegiver bor.
 Hvis der til en gave er knyttet betingelser, anses gaven først for  

 modtaget, når betingelsen er kommet til stede.
Værdiansættelsesreglerne i § 27 ved beregning af gaveafgift er de  

 samme som ved beregning af boafgiften og tillægsboafgiften.
Der henvises  

 derfor til bemærkningerne til § 12.
Det er således ikke længere nødvendigt, at gavemodtager og gavegiver først  

 skal anmelde gaven til told- og skatteregionen, der herefter skal tilsende  

 gavemodtager en afgiftsopkrævning, og endelig at gavemodtager skal indbetale  

 afgiften.
I de mange tilfælde, hvor gaven består af et pengebeløb, kan  

 afgiften på enten 15 pct. eller 36,25 pct. straks indbetales af gavemodtager  

 sammen med anmeldelsen.
På samme måde kan afgiften uden problemer betales,  

 selv om gaven består af andet end penge.
 § 28 svarer til den gældende bestemmelse i arve- og  

 gaveafgiftslovens § 44, stk. 6. Efter bestemmelsen skal der ved  

 gaveafgiftsberegningen tages hensyn til passivposter fastsat efter  

 kildeskattelovens § 33 D.
Til § 29 Bestemmelsen har til formål at modvirke, at en gave belægges med dobbelt  

 gaveafgift, og er udformet i overensstemmelse med de tilsvarende regler i  

 relation til boafgiften.
 Består gaven af aktivtyper omfattet af § 9, stk. 2, beliggende i udlandet,  

 gives nedslag i dansk gaveafgift med den betalte udenlandske gaveafgift.  

 Udenlandsk gaveafgift pålagt andre udenlandske aktiver fragår derimod i  

 gaveafgiftsgrundlaget.
 Der henvises i øvrigt til bemærkningerne til § 13 og § 15.
 I stk. 3 foreslås det, at stempelafgift, som gavegiver eller  

 gavemodtager har betalt i forbindelse med overdragelse af en gave, på  

 tilsvarende måde som efter arve- og gaveafgiftsloven skal kunne fratrækkes i  

 gaveafgiften.
Til § 30 Det foreslås efter stk. 1, at gaveafgiften forfalder til betaling  

 samtidig med indgivelsen af gaveanmeldelsen.
 På samme måde som efter arve- og gaveafgiftslovens § 46 foreslås det  

 endvidere, at gavemodtager hæfter for afgiften, men at gavegiver hæfter  

 solidarisk med modtageren.
 Efter stk. 2 skal told- og skatteregionen som hidtil kunne kræve  

 ændring af en værdiansættelse, hvis denne ikke er korrekt. Ændres en  

 værdiansættelse, opkræver told- og skatteregionen det manglende afgiftsbeløb,  

 eller tilbagebetaler den for meget betalte afgift til gavemodtager eller  

 gavegiver.
Til § 31 Det foreslås, at bundfradraget ved beregningen af boafgiften og de  

 afgiftsfri gavebeløb til nærtbeslægtede reguleres årligt efter  

 personskattelovens § 20.
Der er i § 6 og § 22 på den baggrund fastsat grundbeløb i 1987-niveau.
Med  

 en regulering efter personskattelovens § 20 skal grundbeløbene reguleres med  

 et årligt beregnet reguleringstal.
Dette reguleringstal udgør 124,5 i 1995.  

 Derved bliver bundfradraget for boafgiften 180.000 kr. og de afgiftsfri  

 gavebeløb 40.000 kr. henholdsvis 14.000 kr. i 1995.
Det regulerede grundbeløb, der skal anvendes, er det, som er gældende, når  

 afgiftspligten indtræder.
Dvs. normalt i det år, hvor dødsfaldet indtræder  

 eller begæring om skifte af uskiftet bo imødekommes af skifteretten.
Anvendes  

 en del af det i § 6 nævnte grundbeløb først i et særbo og den resterende del,  

 når fællesboet senere skiftes, vil den resterende del skulle reguleres i takt  

 med udviklingen i reguleringstallet mellem de to tidspunkter.
Til § 32 Efter bestemmelsens stk. 1 og 2 kan skatteministeren efter  

 forhandling med justitsministeren fastsætte nærmere regler for boernes, de  

 anmeldelsespligtiges og skifteretternes opgørelse, beregning og opkrævning af  

 boafgifterne.
Sådanne regler skal bl.a. indeholde oplysning om, - hvilke oplysninger anmeldelser efter § 10 stk. 3-6, skal indeholde, - hvortil eksekutorer skal indbetale afgiften og - til hvilken arving henstand ydes og for hvilken del af afgifterne.
 Skatteministeren kan endvidere efter stk. 3 fastsætte regler for de  

 statslige told- og skattemyndigheders opkrævning af gaveafgiften.
 Efter stk. 4 kan skatteministeren fastsætte nærmere regler om  

 værdiansættelsen af afgiftspligtige forsikringer m.v.
Til § 33 Eksekutorer, privat skiftende arvinger og anmeldelsespligtige samt de  

 kommunale og statslige skattemyndigheder kan have brug for forskellige  

 oplysninger fra banker, offentlige myndigheder, forsikringsselskaber og lign.  

 til brug ved udarbejdelsen af boopgørelser og anmeldelser.
Skifteretterne, de  

 kommunale skattemyndigheder og de statslige told- og skattemyndigheder kan  

 ligeledes have brug for oplysninger til brug ved værdiansættelser og kontrol  

 med beregning af boafgifter og gaveafgift.
Det foreslås derfor i stk. 1 og  

 2, at de personer eller selskaber, der ligger inde med disse nødvendige  

 oplysninger, efter anmodning skal videregive dem uden betaling.
Efter arve- og gaveafgiftslovens § 36, stk. 1, er banker,  

 forsikringsselskaber m.fl. kun forpligtiget til at give sådanne oplysninger  

 til brug ved behandlingen af offentlige boer, medens de kan kræve betaling  

 for at afgive de samme oplysninger til brug i et privat skiftet bo.
Denne  

 forskel mellem privatskiftede og offentligt skiftede boer findes der ikke  

 grundlag for at opretholde.
 Adgangen for skifteretten og told- og skattemyndighederne til at kunne  

 fremtvinge de ønskede oplysninger og for skifteretten til at kunne fremtvinge  

 boopgørelser i privatskiftede boer ved brug af dagbøder, foreslås bibeholdt i  

stk. 3, jf. arve- og gaveafgiftslovens §§ 26, stk. 3, og 36, stk. 3.
Til § 34 For at lette administrationen i forbindelse med kontrol- og  

 revisionsopgaver foreslås det, at de anmeldelsespligtige efter § 10, stk. 5,  

 skal tilrettelægge deres regnskaber således, at de givne oplysninger i  

 anmeldelserne efter denne bestemmelse kan afstemmes med regnskabsføringen.  

 Kontrollen kan herved indgå i den almindelige kontrol med dataleverandører.
Til § 35 Arvinger, som finder, at skifterettens afgørelse vedrørende  

 afgiftsberegningen ikke er rigtig, kan på tilsvarende måde som efter arve- og  

 gaveafgiftslovens § 32 klage til Told- og Skattestyrelsen, jf. stk. 1.
 Gavemodtager og gavegiver kan ligeledes, jf. stk. 2, klage til  

 Told- og Skattestyrelsen, hvis de finder, at told- og skatteregionens  

 beregning af gaveafgift ikke er korrekt.
 Det foreslås videre, jf. stk. 3, at en person, der som begunstiget  

 i en afgiftspligtig forsikring har fået udbetalt et forsikringsbeløb, kan  

 klage til Told- og Skattestyrelsen over afgiftsberegningen, der er godkendt  

 af skifteretten, jf. § 19, stk. 4.
 Klageadgangen vedrører ikke klager over værdiansættelsen af aktiver og  

 værdiansættelsen af gaver, der følger reglerne i kildeskatteloven, jf.  

 bemærkningerne til § 12 og §§ 27-29.
 Hvis klageren ikke er tilfreds med Told- og Skattestyrelsens afgørelse,  

 kan vedkommende efter gældende regler forlange spørgsmålet afgjort ved en  

 retssag, som det offentlige skal anlægge mod klageren, jf. arve- og  

 gaveafgiftslovens § 32, stk. 2.
De gældende klageregler blev indsat i arve- og gaveafgiftsloven fra 1908  

 efter forbillede i den da gældende stempelafgiftslov.
De to love er da også  

 de eneste skatte- og afgiftslove, der i dag indeholder en bestemmelse om, at  

 det er det offentlige, der skal anlægge sag.
Den gældende regel om, at arvingen kan anmode det offentlige om at udtage  

 stævning, hvis arvingen heller ikke er tilfreds med Told- og Skattestyrelsens  

 afgørelse, foreslås ikke videreført.
Klageren må således selv udtage  

 stævning.
Sagen skal efter stk. 4 være anlagt inden 3 måneder efter  

 modtagelse af Told- og Skattestyrelsens afgørelse.
 Klager over afgiftsberegningen foreslås efter stk. 5 ikke at have  

 opsættende virkning.
Til § 36 Efter arve- og gaveafgiftslovens § 11 kan der ydes henstand eller  

 afdragsvis betaling af arveafgift, når arven bl.a. består af fast ejendom,  

 som er arvingens bolig, og arvingen ikke har midler til at betale afgiften,  

 således at det kan blive nødvendigt at sælge ejendommen.
 Der kan endvidere ydes henstand eller afdragsvis betaling, når arven  

 består af en erhvervsvirksomhed, og hensynet til kapitalforholdene i  

 virksomheden og dennes fortsatte beståen gør det rimeligt at yde henstand.  

 Bestemmelsen anvendes i praksis også, hvor arven består af  

 hovedaktionæraktier eller -anparter.
 I begge situationer kræves, at arvingen har et økonomisk behov for  

 henstand eller afdragsvis betaling, at der stilles betryggende sikkerhed, og  

 at afgiftsbeløbet forrentes med 1 pct. over diskontoen, dog mindst 6 pct.  

 Renten er fradragsberettiget.
Ordningernes løbetid er derimod forskellige.
Henstand med betaling af  

 afgift af en fast ejendom kan efter omstændighederne bevilges som livsvarige  

 ordninger, medens henstand for erhvervsvirksomheder efter loven kun kan  

 bevilges i indtil 15 år.
 Det foreslås i stk. 1 , at der i de tilfælde, hvor der må anses at  

 være et behov, ydes henstand eller afdragsvis betaling på de samme  

 betingelser som hidtil.
Dog foreslås reglerne altid at være anvendelige for den del af et bo, der  

 vedrører skov.
Arvingen til denne del af boet kan således efter stk. 2  

 kræve, at der gives henstand eller afdragsvis betaling med den del af  

 boafgifterne, der hviler på skoven.
En sådan ordning ydes som for andre  

 erhvervsvirksomheder i indtil 15 år.
 Værdiansættelsen for skov må godkendes særskilt af den kommunale  

 skattemyndighed, ligesom skifteretten skal beregne afgiften af skov særskilt,  

 når arvingen ønsker henstand eller afdragsvis betaling med boafgifterne.
 I tilsvarende situationer kan der på samme betingelser gives henstand med  

 betaling af gaveafgift.
Efter stk. 3 og 4 forfalder afgifterne, hvis de aktiver, for hvilke  

 der er givet henstand eller afdragsvis betaling, afhændes, eller hvis den  

 arving, der har opnået henstanden, afgår ved døden.
Der henvises til arve- og  

 gaveafgiftsloven §§ 12, stk. 2, og 23, stk. 1.
Til § 37 Bestemmelsen svarer til den gældende bestemmelse i arve- og  

 gaveafgiftslovens § 48 A om klageafkortning og til tilsvarende bestemmelser i  

 de øvrige skatte- og afgiftslove.
Til § 38 Den foreslåede bestemmelse om betaling af rente ved for sen betaling af  

 afgifterne svarer til den gældende bestemmelse i arve- og gaveafgiftslovens  

 §§ 24, stk. 1, og 33, stk. 1. Rente pålægges også i det omfang, den fulde  

 afgift ikke er betalt til tiden.
 Hvis boopgørelse eller anmeldelse ikke indsendes rettidigt, forhøjes  

 afgiften efter arve- og gaveafgiftslovens § 26, stk. 3, med 1/10 henholdsvis  

 1/3. Siden 1983 har skifteretterne været bemyndiget til at kunne nedsætte  

 forhøjelsen til et beløb, der beregnes som 1 pct. af den skyldige afgift pr.  

 påbegyndt måned af forsinkelsen med indsendelsen.
Det foreslås, at der også skal betales morarente, når endelig boopgørelse  

 eller anmeldelse ikke er indgivet til tiden.
Renten pålægges både, når  

 boopgørelse slet ikke indgives, og når den opgørelse, der indgives, ikke kan  

 danne grundlag for den fulde afgiftberegning.
 Rente beregnes af den afgift, der ikke er betalt rettidigt, eller af den  

 afgift, der ikke kan beregnes, fordi opgørelsen af afgiftsgrundlaget ikke er  

 indgivet rettidigt.
Til § 39 Skifteretterne og told- og skatteregionerne skal, jf. stk. 1, sørge  

 for, at skyldige afgifter, som ikke er indbetalt til tiden, eller som ikke  

 fuldt ud er indbetalt, bliver inddrevet.
 Der skal som efter gældende regler, jf. arve- og gaveafgiftslovens § 34 A,  

 kunne foretages lønindeholdelse hos arvinger og legatarer for skyldige  

 boafgifter, gaveafgifter, renter og omkostninger efter kildeskattelovens  

 regler om inddrivelse af personlige skatter.
 Det foreslås, at skyldige boafgifter og gaveafgifter også skal kunne  

 inddrives ved udpantning.
Til § 40 Et forsikringsselskab, pengeinstitut m.fl., som udbetaler afgiftspligtige  

 forsikringsbeløb m.v. til en begunstiget uden at tilbageholde afgifterne  

 heraf, hæfter for disse afgifter efter § 20, stk. 6. For disse afgifter kan  

 der efter stk. 1 ske udpantning hos selskaberne efter lovgivningens  

 almindelige regler om udpantning hos selskaber.
Bestemmelsen i stk. 2 medfører en udvidelse i forhold til den  

 gældende § 34, stk. 5, i arve- og gaveafgiftsloven, hvorefter der alene kan  

 ske udpantning, når en ejendom afhændes af en udlænding til en udlænding.
Det  

 er imidlertid uden betydning for muligheden for at inddrive afgifterne, om  

 ejendommen afhændes til en dansker eller en udlænding.
Til §§ 41-43 Bestemmelserne omhandler straf for f.eks. at afgive urigtige oplysninger  

 eller undlade at afgive boopgørelse eller anmeldelser.
Der straffes for forsætlige og groft uagtsomme forhold.
Straffen er bøde,  

 hæfte eller fængsel i indtil 2 år.
 Der er desuden regler om administrative bødeforlæg og ransagning.
 Bestemmelserne svarer til bestemmelserne i de øvrige afgiftslove.
Til § 44 Det foreslås, at loven træder i kraft den 1. juli 1995.
 Loven foreslås at finde anvendelse for boer og anmeldelser vedrørende  

 personer, der afgår ved døden efter lovens ikrafttræden.
 For succession i fideikommis får loven virkning ved indtrædelse efter  

 lovens ikrafttrædelse.
 I tilfælde, hvor der skal betales afgift af førstafdødes del af et  

 fællesbo som følge af, at den efterlevende ægtefælle indgår nyt ægteskab - og  

 boet ikke skiftes - finder loven anvendelse, når ægteskabet er indgået efter  

 den 1. juli 1995.
 Loven finder anvendelse på arv efter en førstafdød ægtefælle, som den  

 efterlevende ægtefælle i et uskiftet bo udbetaler efter lovens ikrafttræden.  

 Loven finder ligeledes anvendelse på skifte af uskiftede boer, når begæring  

 om skifte indgives til skifteretten efter lovens ikrafttræden.
 Endelig finder loven anvendelse på gaver, der modtages efter lovens  

 ikrafttræden.
 Boer og anmeldelser, som loven ikke finder anvendelse på, behandles efter  

 reglerne i arve- og gaveafgiftsloven.
Til § 45 Som nævnt under § 44 skal de ændrede regler om afgift af gaver have  

 virkning for gaver, der modtages efter lovens ikrafttræden.
For gaver  

 modtaget i første halvår af 1995 finder de hidtidige regler anvendelse.
For  

 disse gaver gælder, at gavemodtager kan vælge mellem de før vedtagelsen af  

 lov nr. 1119 af 21. december 1994 gældende regler og reglerne i arve- og  

 gaveafgiftsloven som affattet ved den nævnte lov.
Dette følger af  

 overgangsbestemmelsen i § 6, stk. 2, i den nævnte lov.
Det forhold, at de hidtidige regler kun finder anvendelse for gaver  

 modtaget i første halvår af 1995, ændrer ikke beregningen af afgiften af  

 sådanne gaver.
Afgiften beregnes således fuldt ud med de hidtidige  

 afgiftsfrie bundfradrag og under sædvanlig anvendelse af afgiftsskalaerne.  

 Afgiftspligtige gaver, der er ydet i første halvår af 1995, skal dermed også  

 som hidtil lægges sammen med tidligere ydede gaver.
For gaver, der modtages fra og med den 1. juli 1995, finder de foreslåede  

 afgiftsregler anvendelse.
Der sker ved afgiftsberegningen ingen sammenlægning  

 af afgiftspligtige gaver modtaget før 1. juli 1995 med afgiftspligtige gaver  

 modtaget efter denne dato.
 Udgangspunktet efter forslaget er, at de i § 22 foreslåede beløb for  

 årlige afgiftsfrie gaver (40.000 kr. henholdsvis 14.000 kr.) fuldt ud finder  

 anvendelse for gaver modtaget i anden halvdel af 1995, selv om der kun er  

 tale om et halvt år.
Det afgiftsfrie gavebeløb foreslås dog begrænset, hvis der allerede i  

 første halvår er givet afgiftsfrie gaver mellem samme gavegiver og -modtager.  

 Det foreslås i disse situationer således, at de foreslåede beløb for  

 afgiftsfrie gaver, der kan modtages i andet halvår, nedsættes med et beløb  

 svarende til de i første halvår modtagne gaver, som har været afgiftsfrie i  

 kraft af de hidtidige regler om afgiftsfrie årlige gaver.
Dette gælder, både  

 for så vidt angår afgiftsfrihed efter reglerne i arve- og gaveafgiftslovens §  

 44, stk. 2, om afgiftsfrie beløb og reglerne i lovens § 44, stk. 3, nr. 2, om  

 gaver bestående af møbler eller andet udstyr (»møbelgaver«).
 Nedsættelsen af de afgiftsfrie beløb for gaver i andet halvår af 1995 skal  

 gælde, uanset om gavebeløbene fra første halvår er givet af fælleseje,  

 skilsmissesæreje eller fuldstændigt særeje, og uanset om de er indgået i  

 modtagerens fælleseje, skilsmissesæreje eller fuldstændige særeje.
Efter de gældende regler i arve- og gaveafgiftsloven kan et forældrepar  

 hver afgiftsfrit give deres barn en gave på 20.000 kr. og en møbelgave på  

 5.000 kr.
Hvis barnet er gift, kan de derudover afgiftsfrit give svigerbarnet  

 en gave på 14.000 kr.
Hvis et forældrepar i første halvår af 1995 har givet  

 sådanne gaver, kan de efter den foreslåede regel i § 45 i andet halvår give  

 barnet en yderligere afgiftsfri gave på 15.000 kr. (40.000 - 20.000 - 5.000).  

 Da det afgiftsfrie beløb til svigerbarnet også efter de foreslåede regler  

 udgør 14.000 kr., kan der ikke gives yderligere afgiftsfrie gaver til  

 svigerbarnet i 1995.
 Som tidligere nævnt er det for gaver givet i første halvår af 1995 muligt  

 i stedet at anvende reglerne om beregning af gaveafgift fra før lov nr. 1119  

 af 21. december 1994. Hvis et forældrepar, som både har særeje og fælleseje,  

 har givet gaver til et barn og svigerbarn, som ligeledes har både særeje og  

 fælleseje, kan dette f.eks. være sket på den måde, at forældrene fra hvert  

 særeje afgiftsfrit har givet en gave på 13.000 kr. (8.000 kr. i penge og  

 møbelgaver for 5.000 kr.) til barnet (gaven indgået i særejet) og en gave på  

 et tilsvarende beløb til svigerbarnet (dennes bodel), samt af fællesejet  

 afgiftsfrit har givet barnet en gave på 6.500 kr. (gaven indgået i særejet)  

 og en gave på et tilsvarende beløb til svigerbarnet (dennes bodel). Det vil  

 sige i alt 78.000 kr. afgiftsfrit.
Efter stk. 2 fastsættes den fordelingsregel, at den fra forældrenes  

 fælleseje ydede gave til barnets særeje og til svigerbarnets bodel er givet  

 med halvdelen fra hver forælder.
Dette indebærer i det ovenfor nævnte  

 eksempel, at gaverne alt i alt fordeler sig med 19.500 kr. fra hver forælder  

 til såvel barnet som svigerbarnet.
 I denne situation indebærer den foreslåede § 45, at der i andet halvår af  

 1995 afgiftsfrit kan gives en gave på 20.500 kr. (40.000 - 19.500) til barnet  

 fra hver af forældrene, hvorimod der ikke kan gives yderligere afgiftsfrie  

 gaver til svigerbarnet i 1995. Der tages som tidligere nævnt ikke hensyn til,  

 om gaven er givet fra eller indgået i et fuldstændigt særeje eller et  

 fælleseje.
Til § 46 Da afgiftspligten i uskiftede boer også efter arveafgiftsloven først  

 indtræder ved skifte, skal et uskiftet bo, der er etableret før denne lovs  

 ikrafttræden, men som skiftes efter lovens ikrafttræden - uanset om det  

 skiftes i den længstlevende ægtefælles levende live eller ved dennes død -  

 behandles efter reglerne i denne lov, jf. stk. 1 .
Når et uskiftet bo, der er etableret før lovens ikrafttræden, skiftes  

 efter dette tidspunkt, beregnes afgift af førstafdødes del af boet, som om  

 disse værdier er de eneste, der er faldet i arv efter førstafdøde.
Der tages  

 således ikke hensyn til, om førstafdøde ved sin død efterlod sig særeje, som  

 blev skiftet i forbindelse med dødsfaldet.
Der tages heller ikke hensyn til  

 arv, som ved et delvis skifte af det uskiftede bo er udlagt før lovens  

 ikrafttræden.
Af den udlagte arv er der betalt arveafgift.
 Efter bestemmelsens stk. 2, bortfalder afgiftspligten for den  

 efterlevende ægtefælle, som efter arve- og gaveafgiftslovens § 14 A har fået  

 udsættelse med afgiftspligtens indtræden af sin arv efter førstafdøde.
Efter praksis er § 14 A også blevet anvendt i tilfælde, hvor en ægtefælle  

 sad i uskiftet bo, men hvor samtlige afdødes livsarvinger afgår ved døden før  

 længstlevende.
For en sådan ægtefælle bortfalder afgiftspligten ligeledes ved  

 lovens ikrafttræden.
Til § 47 Hvis længstlevende inden lovens ikrafttræden uden at skifte har givet  

 arvinger efter førstafdøde en del af deres arv lægges denne arv, ved skifte  

 af det uskiftede bo til førstafdødes del af fællesboet, inden afgiften  

 beregnes.
Af den udlagte arv er der ikke betalt arveafgift.
Til § 48 Er en formue, som inden denne lovs ikrafttræden er indgået i et bo, endnu  

 ikke afgiftsberigtiget, fordi der på formuen hviler en brugs- eller  

 indtægtsnydelse, skal denne formue efter stk. 1. fortsat  

 afgiftsberigtiges efter arve- og gaveafgiftslovens § 15, når brugs- eller  

 indtægtsnydelsen engang ophører.
Er der indsat flere brugs- eller indtægtsnydere efter hinanden, skal der  

 ved hver indtræden i en sådan rettighed betales afgift efter reglerne i arve-  

 og gaveafgiftsloven.
Først når sidste brugs- eller rentenydelsesret er  

 ophørt, kan det bo, hvori sådanne aktiver indgår, gøres færdigt.
 Efter stk. 2 og 3 foreslås det, at betinget arv, hvor  

 afgiftspligten er indtrådt før lovens ikrafttræden, og betingede gaver, som  

 er ydet før dette tidspunkt, skal afgiftsberigtiges efter de regler, der var  

 gældende, da afgiftspligten for arven indtrådte, eller da gaven blev ydet.
Afgiften skal således betales, når betingelsen indtræder.
Bevirker en  

 betingelses indtræden, at en arving eller gavemodtager må afgive arv eller  

 gave, vil der efter arve- og gaveafgiftslovens § 13, stk. 2, kunne ske  

 tilbagebetaling af for meget betalt arveafgift.
Til § 49 Når en person før lovens ikrafttræden har givet en gave, som han har  

 forbeholdt sig indtægterne eller nytten af for enten sin livstid eller for et  

 bestemt tidsrum, skal der betales gaveafgift efter de nye regler eller  

 indkomstskat af gaven, når givers forbeholdte ret ophører.
Efter arve- og gaveafgiftsloven skal der betales gaveafgift, hvis givers  

 ret ophører i dennes levende live.
Er gaven givet til en fjernere slægtning  

 eller ubeslægtet, skal der betales indkomstskat.
Ophører givers ret først ved  

 dennes død, skal der efter arve- og gaveafgiftslovens § 5 b betales  

 arveafgift af gaven.
 Efter lovforslaget skal der derimod betales gaveafgift eller indkomstskat  

 af alle gaver, også når giver har forbeholdt sig indtægterne eller nytten af  

 gaven.
Til § 50 Hvis en person inden lovens ikrafttræden har givet et forskud på forventet  

 arv, skal der efter forslaget - når giver afgår ved døden efter lovens  

 ikrafttræden - betales gaveafgift af forskuddet.
 Efter arve- og gaveafgiftsloven behandles arveforskud til  

 gaveafgiftspligtige personer som gaver, der skal afgiftsberigtiges det  

 følgende år, medens arveforskud til ikke-gaveafgiftspligtige personer  

 behandles som arv, hvoraf der først skal betales arveafgift ved givers død.
Efter lovforslaget anses forskud på forventet arv i alle tilfælde som  

 gaver.
For arveforskud ydet før lovens ikrafttræden skal gaveafgiften dog  

 først betales ved givers død.
 Bilag 1.
Eksempler på virkning af lovforslaget Arv Klasse A Anm.
Eksemplerne er beregnet for arv efter en arvelader, og arven er  

 ligedelt på lodderne.
Alle arvingerne svarer afgift efter klasse A-skalaen.
Klasse B Anm.
Eksemplerne er beregnet for arv efter en arvelader, og arven er  

 ligedelt på lodderne.
Alle arvingerne svarer afgift efter klasse B-skalaen.
Eksempel på skifte af uskiftet bo. 2 børn arver --------------------------------------------------------------------- Efter gældende regler får hver af børnene et arvelod fra forældrenes  

 fælleseje.
Efter lovforslaget betragtes hver forældre som selvstændig  

 arvelader med hver sit bundrafdrag på 180.000 kr. ved beregning af  

 boafgiften.
1) Hele gaven før bundfradrag.
Ved to givere (ægtepar med fælleseje) giver  

 hver halvdelen af beløbet.
 Når gavebeløbene fra samme giver fordeles over flere år, bliver  

 afgiftsreduktionen efter lovfoirslaget større, da det ikke sker kumulering af  

 de årlige gaver.
 Bilag 2.
Arve- og gaveafgiftsskalaer.
Gamle regler.
 Klasse A omfatter bl.a.:Børn, ægtefælle og forældre til ugifte børn under  

 21 år.
 Klasse B omfatter bl.a.:Forældre, der ikke omfattes af A, og søskende.
 Klasse C omfatter andre.
For arv til fonde, foreninger m.v. (ikke almennyttige) svares 35 pct. i  

 afgift.
For arv til almennyttige institutioner og til staten betales ikke  

 arveafgift.
De afgiftspligtige beløb omfatter gaven efter fradrag af 8.000 kr.
Ved  

 afgiftsberegningen sker der kumulering af gaven med eventuelle gaver givet i  

 tidligere år, og den beregnede afgift reduceres med tidligere betalt afgift.
 Møbelgaver på indtil 5.000 kr. i et kalenderår, der gives til børn,  

 børnebørn, stedbørn og disses afkom, er afgiftsfri.
 Arveafgiftsskala pr. 1. januar 1995.
For arv til fonde, foreninger m.v. (ikke almennyttige) svares 33 pct. i  

 afgift.
For arv til lmennyttige institutioner og til staten betales ikke  

 arve'afgift.
Reglerne er valgfri.
For arv, hvor afgiftspligten indtræder i 1995, kan  

 arvingen fortsat vælge at benytte det tidligere regelsæt.
--------------------------------------------------------------------- Gaveafgiftsskala pr. 1. januar 1995.
Gaveafgift beregnes efter samme skalaer som arveafgift.
Der betales afgift  

 i den angivne klasse af de samlede gaver pr. giver i et kalenderår, der  

 overstiger de nedenfor nævnte bundfradrag.
Ved beregning af afgiften efter  

 gældende regler sker der akkumulering af gaven med eventuelle gaver givet i  

 tidligere år, og den beregnede afgift reduceeres med tidligere betalt afgift.
 Møbelgaver på indtil 5.000 kr. i et kalenderår, der gives til  

 børn, børnebørn, stedbørn og disses afkom, er afgiftsfri.
 Søskende og andre er indkomstskattepligtige af gaver.
 Reglerne er valgfri . For gaver ydet i 1995, kan gavemodtageren  

 vælge fortsat at benytte det tidligere regelsæt.
--------------------------------------------------------------------- 1)Intet bundfradrag, men ægtefæller kan afgiftsfrit give hinanden en gave  

 på 100.000 kr. fra særeje en gang.
 Bilag 3.
 Arve- og gaveafgiftsundersøgelse for 1994.
 Skatteministeriet har i samarbejde med Danmarks Statistik og  

 Justitsministeriet foretaget en undersøgelse af boer afsluttet ved alle  

 landets skifteretter i perioden 1. maj 1994 - 31. oktober 1994 og af  

 gaveafgiftsberegninger foretaget i perioden 1. november 1993 - 1. november  

 1994 ved 8 told- og skatteregioner.
Nedenfor er vist nogle hovedresultater af undersøgelsen.
For en nærmere  

 analyse henvises til »Rapport om generationskifteafgifter og  

 dødsboskat«, Skatteministeriet, Marts 1995.
I alt afsluttedes ca. 27.000 boer i 1994 repræsenterende en arvebeholdning  

 på ca. 10,8 mia. kr., således at den gennemsnitlige arvebeholdning var på ca.  

 403.000 kr.
Der var ca. 89.000 lodder, svarende til at det gennemsnitlige  

 antal lodder pr. bo var 3,3.
 I tabel 1 er arvingerne fordelt i de respektive afgiftsklasser.
 Tabel 1.Arvinger fordelt efter afgiftsklasse. 1994.
 Anm.:Beregnet på basis af arveafgiftsundersøgelsen for 1994.
 Ekskl. § 14 A-lodder, hvor ægtefællen for udsættelse med afgiftens  

 indtræden.
Boerne er i tabel 2 fordelt efter størrelse.
Omkring halvdelen af  

 boerne ligger fra 100.000 500.000 kr., godt en fjerdedel ligger under 100.000  

 kr og knap en fjerdedel over 500.000 kr.
 Tabel 2.Dødsboer fordelt efter størrelse. 1994.
 Anm.:Beregnet på basis af arveafgiftsundersøgelsen for 1994.
I tabel 3 er vist en fordeling af arvelodderne efter deres  

 størrelse.
Det er karakteristisk, at der er mange små lodder og forholdsvis  

 få meget store lodder.
 Tabel 3.Arvelodder fordelt efter størrelse. 1994.
 Anm.:Beregnet på basis af arveafgiftsundersøgelsen for 1994.
99 pct. af alle gaver gives til børn og børnebørn, og 99 pct. af  

 afgiftsbeløbet falder herpå.
Det gennemsnitlige gavebeløb (inkl. det  

 afgiftsfri beløb på 8.000 kr.) er på ca. 171.000 kr., jf. tabel 4.
 Tabel 4.Gaver fordelt efter afgiftsklasse. 1994.
 Anm.:Beregnet på basis af gaveafgiftsundersøgelsen for 1994.
 1) Inkl. afgiftsfrit beløb på 8.000 kr.
 Tabel 5.Gaver og samlet gavebeløb fordelt efter afgiftsklasser og  

 størrelse. 1994.
 Anm.:Beregnet på basis af gaveafgiftsundersøgelsen for 1994.
 1) Inkl. afgiftsfrit beløb på 8.000 kr.
Ca. 60 pct. af gaverne til børn og børnebørn ligger i størrelsen 40.000 -  

 200.000 kr.
Ca. 20 pct. ligger under 40.000 kr. og godt 20 pct. over 200.000  

 kr.
Det gennemsnitlige gavebeløb til børn og børnebørn var på ca. 171.000 kr.
Bilag 4 Lov om afgift af arv og gave (Som ændret senest ved lov nr. 1119 af 21. december 1994) I § 1. Arveafgift og afgift af gave bliver fremtidig at svare i  

 overensstemmelse med nedenstående regler.
II Om arveafgift § 2 A.
Der svares arveafgift af arvelodden efter nedenstående  

 skala, når arven tilfalder arveladerens a) ægtefælle (også den fraseparerede eller fraskilte), b) afkom, c) stedbørn og disses afkom, d) plejebørn, der har haft bopæl hos arvelader i en sammenhængende periode  

 på mindst 5 år, når opholdet er begyndt, inden plejebarnet fyldte 15 år, og  

 højst en af plejebarnets forældre har haft bopæl hos arveladeren sammen med  

 plejebarnet.
e) afdøde barns eller stedbarns ægtefælle (ikke den fraseparerede eller  

 fraskilte), f) personer, der har haft fælles bopæl med arvelader i de sidste to år for  

 dødsfaldet, samt personer, der tidligere har haft fælles bopæl med arvelader  

 i en sammenhængende periode på mindst to år, når den fælles bopæl er ophørt  

 alene på grund af institutionsanbringelse, herunder i en ældrebolig, g) forældre.
B.
Når arven tilfalder andre personer end de under A nævnte,  

 svares afgift af arvelodden efter følgende skala: Arveloddens størrelse i kr.
 Afgiften 1. Ikke over 100.000 20 pct.
2. Over 100.000 men ikke over 200.000 20.000 kr. af 100.000 kr. og 40 pct.  

 af resten 3. Over 200.000 men ikke over 500.000 60.000 kr. af 200.000 kr. og 55 pct.  

 af resten 4. Over 500.000 225.000 kr. af 500.000 kr. og 64 pct. af resten Stk. 2. Ved afgiftsberegningen sidestilles adoptivforhold med ægte  

 slægtskabsforhold i alle arveklasser.
Stk. 3. Af arv, der tilfalder staten, kommuner, kirker,  

 foreninger, selskaber, stiftelser, legater og lignende, svares 35 pct. i  

 afgift uden hensyn til arveloddens størrelse.
Dog skal afgift af arv, der  

 tilfalder familiestiftelser eller familielegater af den i § 4 c omhandlede  

 art, beregnes i overensstemmelse med de under A-B givne regler efter arvens  

 størrelse og slægtskabet mellem arveladeren og stiftelse- eller legatnyderen  

 (jf. § 6, stk. 2).
 § 3. Arveafgift svares kun af arvelodder på 50 kr. og multipla  

 heraf, således at brøkdele af det nævnte beløb udelades ved  

 afgiftsberegningen.
 Stk. 2. I boer, hvis hele beholdne formue ikke udgør 1.000 kr.,  

 eller som udlægges i henhold til skiftelovens § 10, stk. 2, svares ingen  

 arveafgift.
 Stk. 3. Den i foregående stykke nævnte fritagelse omfatter ikke  

 erhvervelser, der falder ind under bestemmelserne i § 4 d og e og § 5.
Stk. 4. Skatteministeren er bemyndiget til at bevilge  

 arveafgiftsfritagelse for 1) kunstværker, håndskrifter, bøger og andre genstande, der har national,  

 historisk, kunstnerisk eller videnskabelig interesse, når de skænkes til  

 offentlige institutioner, 2) arveforskud og andre forstrækninger, der falder ind under reglerne i §§  

 4 d og e og § 14, stk. 3, når de ydede midler i alt væsentligt er forbrugt af  

 modtageren forinden tidspunktet for afgiftspligtens indtræden, og modtagerens  

 økonomiske og andre forhold taler for en sådan fritagelse, 3) arv, som tilfalder offentlige institutioner, foreninger, selskaber  

 eller stiftelser med almenvelgørende eller andet almennyttigt formål, eller  

 som på anden måde bortskænkes i tilsvarende øjemed.
Et legat eller en  

 stiftelse betragtes ikke som almenvelgørende, når der er forbeholdt  

 medlemmerne af en bestemt familie fortinsret til nydelse af samme for mere  

 end to generationer.
 § 4. Afgiften svares foruden af al egentlig arv tillige i følgende  

 tilfælde:
a) af legater og dødsgaver, derunder indbefattet sådanne, der har karakter  

 af en belønning, og sådanne, hvortil der er knyttet et pålæg; b) ved succession i fideikommisser eller dele af sådanne samt erhvervelse  

 vedrørende de i henhold til lov nr. 563 af 4. oktober 1919 til fordel for den  

 successionsberettigede slægt henlagte midler.
Afgiftspligt indtræder, hvad  

 enten successionen skyldes den forrige besidders død eller fratræden, og i  

 sidste fald, hvad enten denne skyldes fundatsmæssige bestemmelser, frivillig  

 overenskomst eller andre grunde.
Skal der udredes stempelafgift i anledning  

 af overgangen eller tinglysningsafgift for det pågældende  

 overdragelsesdokument, resolution eller lignende, godtgøres i arveafgiften  

 den fulde stempelafgift, og hvad der i tinglysningsafgift er betalt udover 1  

 promille; c) ved erhvervelsen af ret til at nyde godt af familielegater eller  

 familiestiftelser, der i kraft af legal eller fundatsmæssig successionsorden  

 overgår til den berettigede; d) af arveforskud samt af forstrækninger til livsarvinger, der i henhold  

 til § 10 i fd. om arv af 21. maj 1845 kommer til afkortning i modtagerens  

 arv, for så vidt de er ydet inden denne lovs ikrafttræden; e) af arveforskud, der ydes efter denne lovs ikrafttræden, for så vidt  

 bestemmelserne i afsnit III om afgift af gave ikke kommer til anvendelse.
 § 5. Samme afgift som af arv svares endvidere ved en persons død:
a) af, hvad der ved dødsfaldet måtte tilfalde nogen i henhold til  

 forsikrings- eller andre kontrakter, når afdøde har betalt præmierne eller  

 vederlaget uden at have erholdt dette godtgjort af erhververen.
Har denne  

 ydet afdøde et vederlag, der dog ikke helt dækker, hvad afdøde har udlagt,  

 kan det således ydede vederlag fradrages i det afgiftspligtige beløb.
Fra  

 afgiftspligten er endvidere undtaget, hvad der måtte blive udbetalt nogen i  

 henhold til forsikringskontrakter og lignende, som er indgået til opfyldelse  

 af en vedkommende i henhold til lov eller administrativ forskrift påhvilende  

 forpligtelse.
Af forsikringer, tegnede til fordel for efterlevende ægtefælle,  

 beregnes afgiften kun, når forsikringens samlede beløb - for livrenters  

 vedkommende kapitaliseret efter § 20, overstiger 3.000 kr.; b) af gaver, som vedkommende person har bortskænket i levende live, når  

 han havde forbeholdt sig indtægterne eller nytten og brugen af det  

 bortskænkede for sin livstid eller for et tidsrum, der endnu ikke er udløbet  

 ved hans død; c) af overdragelser, vedkommende person har foretaget til omgåelse af  

 afgiftspligten efter denne lov.
 § 6. I de i § 4, litra a, d og e, samt i de i § 5 nævnte tilfælde  

 beregnes arveafgiften ligesom ved egentlig arv efter erhververens  

 slægtskabsforhold til arveladeren eller overdrageren; i de i § 4, litra b og  

 c, nævnte tilfælde efter hans slægtskabsforhold til sidste besidder.
 Stk. 2. Af arvemidler, som tilfalder familiestiftelser eller  

 legater, der falder ind under reglen i § 4, litra c, beregnes arveafgiften  

 efter arveladerens slægtskabsforhold til de personer, der er nydere af  

 stiftelsen eller legatet på den tid, arven erhverves.
§ 7. Af arv, der tilfalder ægtefæller, som ikke har fuldstændigt  

 særeje med hensyn til alle deres ejendele, beregnes afgiften, når arven ikke  

 bliver fuldstændigt særeje, eller erhvervelsen består i en indtægts- eller  

 rentenydelse, der er tillagt begge ægtefæller i forening, efter den  

 ægtefælles slægtskabsforhold til arveladeren, som er nærmest i slægt med  

 denne.
På tilsvarende måde beregnes afgiften af arv, der tilfalder nogen  

 efter to ægtefæller, som ikke har fundstændigt særeje med hensyn til alle  

 deres ejendele, og udredes af fællesboet, efter vedkommende arvings  

 slægtskabsforhold til den ægtefælle, med hvem han er nærmest beslægtet.
Stk. 2. Har to ægtefæller, som ikke har fuldstændigt særeje med  

 hensyn til alle deres ejendele, i et gensidigt testamente bestemt, hvem den  

 fælles formue ved den længstlevendes død skal tilfalde, beregnes afgiften af  

 den formue, som ved den længstlevendes død falder i arv i henhold til denne  

 bestemmelse, ligeledes efter vedkommende arvingers slægtskabsforhold til den  

 ægtefælle, med hvem de er nærmest beslægtet.
Er der ved det gensidige  

 testamente forbeholdt den længstlevende testationsret over formuen, og denne  

 testationsret benyttes, bliver dog afgiften af alt, hvad der tilfalder de af  

 den længstlevende indsatte arvinger, at beregne efter disses  

 slægtskabsforhold til denne, selv om de måtte være nærmere beslægtet med den  

 førstafdøde.
Stk. 3. Hvor en arvelader ved sin ægtefælles død har taget arv som  

 eneste arving i henhold til loven, bliver arveafgiften af de erhvervelser,  

 som ved arveladerens død i henhold til loven tilfalder den førstafdøde  

 ægtefælles slægtninge, at beregne efter vedkommende arvingers  

 slægtskabsforhold til den ægtefælle, med hvem de er nærmest beslægtet, for så  

 vidt erhvervelserne hidrører fra ægtefællernes fællesbo.
Det samme gælder for  

 fællesbomidler, der ved arveladers død deles i henhold til et af ægtefællerne  

 i fællesskab oprettet testamente.
Har arveladeren truffet testamentariske  

 dispositioner, hvorved arvedelingen efter loven eller det fælles testamente  

 ændres for så vidt angår fællesbomidlerne, finder reglen i stk. 2, 2. pkt.,  

 tilsvarende anvendelse.
 Stk. 4. Har i andre tilfælde to eller flere personer gensidig  

 indsat hinanden til arvinger, bliver ved hver arveladers død afgiften at  

 beregne efter de indsatte arvingers slægtskabsforhold til den afdøde.
 § 8. Har arveladeren eller den, fra hvem en efter det foranstående  

 afgiftspligtige erhvervelse hidrører, hjemsted uden for riget, bliver  

 arveafgift kun at erlægge, for så vidt den afgiftspligtige erhvervelse  

 omfatter:
a) Faste ejendomme her i riget eller retten til at oppebære ydelser i  

 henhold til vedvarende rettigheder over sådanne; b) Besiddelsen af fideikommisser under dansk statskontrol; c) Nydelsen af danske familielegater eller familiestiftelser.
 Stk. 2. Når boet efter en i udlandet afdød dansk i medfør af § 87  

 i lov om skifte af dødsbo og fællesbo m.v. af 30. november 1874 henvises til  

 behandling ved en skifteret her i landet, bliver dog at svare arveafgift af  

 samtlige de midler, der inddrages under dette skifte.
 § 9. Hidrører den afgiftspligtige erhvervelse derimod fra en her i  

 riget hjemmehørende person, svares afgift af samtlige de midler, erhvervelsen  

 omfatter, uden hensyn til hvor midlerne befinder sig.
Stk. 2. Når der blandt de afgiftspligtige genstande findes faste  

 ejendomme i udlandet eller fideikommisser under fremmed statskontrol, af  

 hvilke arveafgift svares i udlandet, skal skatteministeren dog være  

 bemyndiget til at tilstå en sådan nedsættelse i afgiften af disse midler, som  

 svarer til den i udlandet erlagte arveafgift, eller, for så vidt denne er  

 lige så stor som eller større end afgiften efter nærværende lov, helt at  

 eftergive denne.
Det samme gælder, når der under den afgiftspligtige  

 erhvervelse er indbefattet rettigheder over faste ejendomme i udlandet af den  

 i § 8, stk. 1, litra a, omhandlede art eller nydelsen af udenlandske  

 familielegater eller familiestiftelser.
 Stk. 3. Ved anvendelsen af de i denne og den foranstående paragraf  

 indeholdte regler bliver at tage hensyn til, hvor arveladeren eller den, fra  

 hvem den afgiftspligtige erhvervelse hidrører, havde hjemsted på tidspunktet  

 for afgiftspligtens indtræden, jf. § 10.
§ 10. Afgiftspligten indtræder ved al egentlig arv såvel som ved  

 de i § 4, litra a, d og e, og de i § 5 nævnte erhvervelser ved arveladerens,  

 giverens eller overdragerens død.
I de i § 4, litra b og c, nævnte tilfælde  

 indtræder afgiftspligten ved successionen.
Ved afgiftspligtige erhvervelser  

 hidrørende fra borteblevne personer indtræder afgiftspligten ved dommen til  

 dødsformodning, eller hvor sådan dom i henhold til bestemmelsen i lov nr. 397  

 af 12. juli 1946, § 16, ikke afsiges, når den borteblevnes formue tages under  

 skiftebehandling.
 § 11. I følgende tilfælde, nemlig:
1) Ved succession i fideikommisser, 2) Ved succession i indtægtsnydelser, der falder ind under reglen i § 4,  

 litra c, 3) Ved erhvervelsen af livrenter eller andre indtægtsnydelser, med hensyn  

 til hvilke reglen i § 21, stk. 2, ikke kan finde anvendelse, kan afgiften, når den er 2 pct. eller derover, erlægges i lige så mange  

 årlige afdrag, som procentantallet udgør i hele tal.
Når denne adgang til  

 afdragsvis betaling benyttes, bliver afgiftsbeløbet dog på forhånd at forhøje  

 med 2 pct. for hvert af de år, over hvilke berigtigelsen af afgiften  

 fordeles.
 Stk. 2. Såfremt erhververen af et fideikommis ikke ønsker at  

 berigtige arveafgiften ved afdragsvis betaling, skal han være berettiget til  

 at berigtige arveafgiften ved overdragelse til staten af fideikommiskapital  

 efter skatteministerens bestemmelse.
 Stk. 3. Når en efter denne lov afgiftspligtig erhvervelse omfatter  

 fast ejendom her i riget, eller hvor andre særlige omstændigheder taler  

 derfor, kan skatteministeren indrømme henstand med betalingen af arveafgiften  

 eller tillade, at den helt eller delvis betales i afdrag på en i hvert enkelt  

 tilfælde nærmere fastsat måde.
 Stk. 4. Hvor det skønnes rimeligt af hensyn til kapitalforholdene  

 i en arvet erhvervsvirksomhed og dennes fortsatte beståen, kan  

 skatteministeren indrømme henstand med betaling af arveafgiften i indtil 15  

 år eller tillade, at afgiften helt eller delvis betales i afdrag på en i  

 hvert enkelt tilfælde nærmere fastsat måde.
§ 12. Afgiftspligten bortfalder, hvis erhververen af den  

 afgiftspligtige kapital eller formuegenstand dør, og pligt til at svare  

 arveafgift her i landet på ny indtræder inden 6 måneder efter den første  

 afgiftspligts indtræden.
Det samme gælder, hvis erhververen af et fideikommis  

 eller en indtægtsnydelse, som er afgiftspligtig efter § 4, litra c, inden  

 samme tidspunkt dør eller fratræder besiddelsen eller indtægtsnydelsen.  

 Afgiftspligten bortfalder endvidere, hvis erhververen af en afgiftspligtig  

 brugs- eller indtægtsnydelse af anden art dør, inden afgiften forfalder til  

 betaling.
Stk. 2. Dør erhververen, efter at en afdragsvis berigtigelse af  

 afgiften i overensstemmelse med reglerne i § 11 er påbegyndt, men inden  

 afgiften endnu er fuldt berigtiget, bortfalder i de i § 11, nr. 3, nævnte  

 tilfælde den resterende del af afgiften.
I de i § 11, nr. 1 og 2, nævnte  

 tilfælde tilsvarer den ny erhverver det resterende afgiftsbeløb i forbindelse  

 med den afgift, han selv vil have at erlægge, dog at han ikke på denne måde  

 kommer til at udrede mere i arveafgift end, om han havde succederet en  

 person, der var en arveafgiftsklasse fjernere beslægtet med ham end den sidst  

 afdøde besidder.
 § 13. Er en afgiftspligtig erhvervelse gjort afhængig af visse  

 betingelsers indtræden, bliver afgiften først at erlægge, når disse  

 betingelser kommer til stede.
 Stk. 2. Er der til en afgiftspligtig erhvervelse knyttet  

 betingelser, ved hvis indtræden erhververen atter må afgive det modtagne, er  

 skatteministeren bemyndiget til at tillade, at afgiften beregnes efter den af  

 den pågældende virkelig hafte fordel, således at det derefter for meget  

 erlagte tilbagebetales.
 § 14. Når en gift person afgår ved døden, og den efterlevende  

 ægtefælle forbliver hensiddende i uskiftet bo, betales ingen arveafgift af  

 midlerne i det uskiftede bo.
 Stk. 2. Overgår nogen del af arven efter den førstafdøde  

 ægtefælle, medens den efterlevende hensidder med boet, til andre personer end  

 dem, der var arvinger ved den førstafdødes død, bliver heller ingen afgift at  

 erlægge af disse arveovergange, men arveafgift erlægges først, når boet  

 kommer til skifte, og afgiften beregnes da af, hvad der tilfalder de til den  

 tid tiltrædende arvinger, efter deres slægtskabsforhold til ægtefællerne.
 Stk. 3. Viser det sig, når boet skiftes, at den efterlevende  

 ægtefælle har fyldestgjort en eller flere af den førstafdødes arvinger for  

 deres arv eller har opfyldt legatariske bestemmelser af førstafdøde, eller  

 har nogen af ægtefællerne i øvrigt foretaget dispositioner, der medfører  

 afgiftspligt efter bestemmelserne i §§ 4 og 5, bliver dog tillige at svare  

 arveafgift af de således udbetalte beløb.
§ 14 A.
Når en gift person afgår ved døden uden at efterlade sig  

 livsarvinger, kan den efterlevende ægtefælle, idet omfang der ikke har været  

 fuldstændigt særeje, begære afgiftspligtens indtræden udsat såvel for sin arv  

 af fællesboets midler som for andre arveafgiftspligtige erhvervelser, der,  

 hvis den efterlevende ægtefælle havde kunnet hensidde i uskiftet bo, ville  

 være indgået i dette.
Er afgiftspligten udsat, indtræder den, når den  

 længstlevende fremsætter anmodning derom eller indgår nyt ægteskab.
Er  

 afgiftspligten herefter ikke indtrådt ved længstlevendes død, bortfalder den.
 Stk. 2. Reglerne i stk. 1 gælder ikke, når den efterlevende  

 ægtefælle ikke vedgår arv og gæld i boet, eller det godtgøres, at han ikke  

 har tilstrækkelige midler til at dække sine forpligtelser.
Stk. 3. Skiftes boet offentligt, skal begæring efter stk. 1  

 fremsættes senest, når boet optages til slutning.
Ved privat skifte skal  

 begæringen fremsættes ved indgivelse af boopgørelsen, dog senest ved udløbet  

 af fristen for indgivelse af boopgørelsen.
Hvor en værdiansættelse i et  

 offentligt eller privat skiftet bo ændres i overensstemmelse med reglerne i  

 kildeskatteloven, kan begæring efter stk. 1 endvidere fremsættes eller en  

 indgivet begæring tilbagekaldes inden 4 uger efter modtagelsen af meddelelsen  

 om den ændrede værdiansættelse.
§ 14 B.
Indtræder afgiftspligten efter § 14 A, stk. 1, i den  

 efterlevende ægtefælles levende live, svares der arveafgift af så stor en del  

 af ægtefællens nuværende formue, som hans arvelod udgjorde af hans  

 sammenlagte bos- og arvelod.
Der bortses fra den del af formuen, der var  

 eller ville være blevet den efterlevende ægtefælles fuldstændige særeje, samt  

 fra den efterlevende ægtefælles rettigheder af den i arvelovens § 14, stk. 2,  

 nævnte art.
 Stk. 2. Arv eller gave, der tilfalder den efterlevende ægtefælle,  

 indgår ikke i den formue, hvoraf der skal svares arveafgift, såfremt den  

 efterlevende ægtefælle fremsætter anmodning om afgiftspligtens indtræden  

 inden 3 måneder efter modtagelsen af arven eller gaven.
§ 15. Når det med hensyn til et vist arvebeløb er bestemt, at  

 renten af samme i sin helhed skal oppebæres af en eller flere andre personer  

 end dem, hvem beløbet endelig skal tilfalde, eller når brugs- eller  

 indtægtsnydelsen af visse ejendele for kortere eller længere tid forbeholdes  

 en anden end den, de pågældende ejendele endelig skal tilfalde, svares ved  

 arveladerens død kun arveafgift af rentenydelsens kapitaliserede værdi.
Ved  

 eventuelt indtrædende succession i rente- eller indtægtsnydelsen svares på ny  

 rentenydelsesafgift, medens kapitalarveafgiften først erlægges ved rente-  

 eller indtægtsnydelsens ophør.
For indtægts- eller rentenydelser, der  

 tilfalder ægtefæller i forening, berigtiges arveafgiften straks under et for  

 begge ægtefæller, jf. § 7, stk. 1.
Stk. 2. Når et arvebeløb udlægges en arving eller legatar, mod at  

 han skal tilsvare en rentenydelse, der dog ikke udgør hele indtægten af det  

 pågældende arvebeløb, betales ved arveladerens død arveafgift dels af  

 rentenydelsens kapitaliserede værdi, dels af arvebeløbet med fradrag af  

 rentenydelsens kapitaliserede værdi.
Ved eventuelt indtrædende successioner,  

 såvel som ved rentenydelsens ophør, betales på ny arveafgift af  

 rentenydelsens kapitalværdi.
 Stk. 3. Hvis en kapital endelig tilfalder den samme person, hvem  

 renteydelse af kapitalen forud har være tillagt, skal det dog være ham  

 tilladt i kapitalarveafgiften at fradrage det beløb, han alt har erlagt i  

 afgift af rentenydelsen.
Stk. 4. Skal en kapital, hvorpå der hviler rente-, indtægts- eller  

 brugsnydelse, udredes fri for arveafgift, jf. § 21, stk. 3, kan boet vælge at  

 betale afgiften af kapitalen straks, selv om afgift efter reglerne i stk. 1  

 og 2 først skulle betales senere.
Afgiften beregnes da af værdien af  

 kapitalen efter reglerne i § 17.
 § 16. Afgiftspligtens genstand er, hvad der i henhold til den  

 afgiftspligtige erhvervelse kommer de afgiftspligtige til gode.
 Stk. 2. Omfatter afgiftspligten samtlige en afdøds  

 efterladenskaber, kan derfor også samtlige de ham påhvilende  

 gældsforpligtelser ligesom de øvrige den efterladte formue påhvilede byrder  

 eller med dennes erhvervelse forbundne omkostninger fradrages ved opgørelsen  

 af den afgiftspligtige beholdning.
 Stk. 3. Indkomst- og formueskat, der pålignes boet, samt de  

 passivposter, der fastsættes efter kildeskattelovens § 33 A til udligning af  

 arvingens, ægtefællens eller legatarens eventuelle fremtidige skattetilsvar,  

 fradrages ligeledes.
 Stk. 4. Angår afgiftspligten enkelte bestemte genstande eller en  

 begrænset formuemasse, tages på lignende måde hensyn til de disse genstande  

 eller denne formuemasse påhvilende eller af sammes erhvervelse flydende  

 forpligtelser.
 Stk. 5. Gældsforpligtelser, som arveladeren eller den, fra hjem en  

 ifølge denne lov afgiftspligtige erhvervelse hidrører, måtte have påtaget sig  

 over for sin ægtefælle eller sine børn eller over for disses descendenter  

 eller ægtefæller, kan dog ikke fradrages, når de ikke hidrører fra et  

 virkelig ydet lån eller andre præstationer, men deres beløb bliver da at  

 medregne til vedkommende fordringshavers arv eller at betragte som et ham  

 tillagt legat.
Stk. 6. Afgifter, der i udlandet måtte være opkrævet af der  

 beroende arveafgiftspligtige genstande, kan, for så vidt de ikke i henhold  

 til bestemmelsen i § 9 tillades fradraget i selve arveafgiften, fradrages i  

 den afgiftspligtige værdi, forinden arveafgiften beregnes.
Derimod kan  

 arveafgiften efter denne lov ikke fradrages.
 § 17. I forbindelse med et skifte beregnes arveafgiften på  

 grundlag af værdierne i den endelige boopgørelse eller i opgørelsen efter  

 kildeskattelovens § 20, stk. 2, eller § 20 C, stk. 4. Aktiver, som udlægges  

 før skæringsdagen i en opgørelse efter 1. pkt., ansættes til den værdi, de  

 havde på udlægstidspunktet, jf. kildeskattelovens § 17, stk. 2, 2. og 3. pkt.
 Stk. 2. Om efterprøvelse af boets værdiansættelser gælder  

 kildeskattelovens § 16, stk. 3 og 4. Efterprøvelsen foretages også i  

 arveafgiftsmæssig henseende af skattemyndigheden og skal ske samtidig med og  

 for samme aktiv eller passiv give samme resultat som den skattemæssige  

 efterprøvelse.
§ 18. Er de afgiftspligtige værdier ikke inddraget under noget  

 skifte her i landet, beregnes afgiften på grundlag af værdierne på  

 anmeldelsens tidspunkt.
Efterprøvelsen af den afgiftspligtiges ansættelse af  

 værdierne foretages af skattemyndighederne i overensstemmelse med reglerne i  

 kildeskattelovens § 16, stk. 3 og 4.
§ 19. Uanset reglerne i §§ 17 og 18 beregnes afgiften af  

 arveforskud, forstrækninger eller gaver, der er endelig erhvervet af den  

 afgiftspligtige før arveladers eller givers død, på grundlag af den værdi, de  

 havde ved modtagelsen, og den afgiftspligtige værdi af rente- og  

 indtægtsnydelser beregnes efter forholdene på det tidspunkt, da rente- og  

 indtægtsnydelsen begynder at løbe.
Om efterprøvelsen af de afgiftspligtige  

 værdier gælder kildeskattelovens § 16, stk. 3 og 4.
§ 20. Skatteministeren fastsætter nærmere regler om ansættelsen af  

 den skatte- og afgiftsmæssige værdi af brugs- og indtægtsnydelser samt  

 besiddelse af fideikommisser.
Ved betaling af afgiften af arv, som tilfalder  

 familiestiftelser eller legater, der falder ind under reglen i § 4, litra c,  

 anses også afgiften for de første indtægtsnydere som berigtiget.
 § 21. Afgiften beregnes af de enkelte arvelodder og udredes af  

 disse.
Stk. 2. Den, hvem en brugs- eller indtægtsnydelse af visse  

 ejendele eller en vis kapital er tillagt, kan kræve, at afgiften udredes af  

 de midler, hvorpå brugs- eller indtægtsnydelsen hviler, eller at det til  

 afgiftens udredelse fornødne beløb tilvejebringes ved lån mod pant i disse  

 midler.
Disse regler finder dog ikke anvendelse i de i § 4, litra c, ommeldte  

 tilfælde.
 Stk. 3. Er det ved testamente bestemt, at visse arvelodder skal  

 udredes fri for afgifter, betragtes de pågældende arvelodder som forøgede med  

 det til afgifternes udredelse fornødne beløb, og afgiften udregnes på den  

 måde, at der til arveloddens beløb først lægges det beløb, som afgifterne af  

 samme ville udgøre, beregnede på sædvanlig vis, og af det således fremkomne  

 beløb beregnes den afgift, der vil være at erlægge.
Stk. 4. Ved opgørelsen af de enkelte arvelodders størrelse bliver  

 alt, hvad samme person erhverver efter samme arvelader, at betragte som en  

 samlet arvelod.
Har en arving eller legatar tidligere modtaget arv, legat  

 eller afgiftspligtige forskud eller forstrækninger fra samme arvelader, må  

 som følge heraf de således modtagne beløb medregnes ved opgørelsen af den  

 afgiftspligtige lod, men i den afgift, som derved fremkommer, fradrages den  

 arveafgift, som tidligere måtte være erlagt af de pågældende erhvervelser.  

 Ægtefæller, der ikke har fuldstændigt særeje med hensyn til alle deres  

 ejendele, betragtes i denne forbindelse som samme arvelader, når de  

 afgiftspligtige beløb er udredet af fællesboet eller skal udredes af dette,  

 ligesom også arv til ægtefæller, der ikke bliver fuldstændigt særeje,  

 betragtes som en samlet arv.
Stk. 5. Viser det sig ved opgørelsen af et dødsbo eller af anden  

 afgiftspligtig formuemasse, at nogen af lodtagerne som følge af foranstående  

 bestemmelse har et større beløb at tilsvare i arveafgift, end der tilkommer  

 ham ved delingen, betragtes det overskydende som en ham personlig påhvilende  

 gæld, der er boet og de øvrige lodtagere uvedkommende.
Det samme gælder om  

 arveforskud eller forstrækninger, som måtte være ydet personer, der ikke  

 kommer til at tage arv efter yderen.
Stk. 6. For så vidt bestemmelserne i § 4, litra d og e, og § 5,  

 litra b og c, finder anvendelse med hensyn til overdragelser, ved hvilke der  

 er erlagt stempelafgift, kan de således erlagte afgiftsbeløb fradrages i  

 arveafgiften.
Samme regler kommer til anvendelse, når der i henhold til § 14,  

 stk. 3, under arveafgiftsberegningen inddrages midler, hvorover en i uskiftet  

 bo hensiddende ægtefælle har disponeret.
§ 22. Arveafgift efter de i denne lov indeholdte regler bliver at  

 svare af alle erhvervelser, med hensyn til hvilke tidspunktet for  

 afgiftspligtens indtræden efter reglerne i § 10, jf. §§ 13 og 15, falder  

 efter denne lovs ikrafttræden.
Ligeledes bliver, når den længstlevende af  

 tvende ægtefæller har hensiddet i uskiftet bo, afgiften af boet at beregne  

 efter denne lov, når den længstlevende ægtefælle dør, eller skiftet  

 påbegyndes efter denne lovs ikrafttræden, selv om den først afdøde ægtefælle  

 måtte være død forinden dette tidspunkt.
 Stk. 2. Er arveafgiften af visse erhvervelser inden lovens  

 ikrafttræden endeligt berigtiget i overensstemmelse med de hidtil gældende  

 regler, bliver derimod ingen yderligere afgift at erlægge, selv om  

 afgiftspligten efter denne lovs regler først ville indtræde efter det  

 forannævnte tidspunkt.
 Stk. 3. I tilfælde, hvor administrationen måtte have forlangt  

 berigtigelsen af arveafgiften af visse midler udsat som vilkår for en  

 tilstået afgiftsnedsættelse, bliver afgiften at beregne efter den ved  

 resolutionens afgivelse gældende lovgivning.
 § 23. I boer, der undergives offentlig skiftebehandling, har  

 vedkommende skifteforvaltere, herunder testamentseksekutorer, at drage omsorg  

 for, arveafgiftens berigtiges af samtlige den afdødes efterladenskaber såvel  

 som af de øvrige fra ham hidrørende erhvervelser, med hensyn til hvilke  

 afgiftspligten indtræder ved hans død, i hvilket øjemed skifteforvalteren  

 bl.a. bør søge oplyst, om afdøde har truffet dispositioner, der medfører  

 afgiftspligt efter reglerne i lovens § 5. Skifteforvalteren skal endvidere  

 søge oplyst, om afdøde har haft henstand med betaling af arveafgift efter §  

 11, stk. 3 og 4, og i bekræftende fald drage omsorg for betaling af det  

 skyldige beløb.
Stk. 2. Skifteforvalteren har endvidere at søge tilvejebragt  

 oplysning om, hvorvidt afdøde måtte have været besidder af fideikommisser  

 eller af brugs-, indtægts- eller rentenydelser, med hensyn til hvilke en  

 afgiftspligtig succession har fundet sted, eller har nydt brugen eller  

 indtægten af midler, af hvilke ved hans død vil være at svare arveafgift.
For  

 så vidt anmeldelsen med hensyn til de her omtalte afgiftspligtige  

 erhvervelser ikke vil være at indgive til den skifteforvalter, der behandler  

 afdødes bo, har denne at tilstille den skifteforvalter, til hvem anmeldelsen  

 vil være at indgive, de af ham tilvejebragte oplysninger.
§ 24. Når boet skiftes offentligt, forfalder afgiften til  

 betaling, når udlodning kan ske, med sidste rettige betalingsdag 14 dage  

 senere.
Betales afgiften ikke rettidigt, skal der betales en rente på 1 pct.  

 for hver påbegyndt måned fra forfaldsdagen.
Hvis sidste rettidige  

 betalingsdag falder på en helligdag eller en lørdag, anses betaling den  

 følgende hverdag for rettidig.
 Stk. 2. Renten efter stk. 1 afrundes opad til nærmeste kronebeløb,  

 som kan deles med 10.
Stk. 3. Hvis et bo, der behandles af eksekutorer, ikke kan sluttes  

 inden udløbet af boets tredje indkomstår, skal der samtidig med  

 selvangivelsen for dette indkomstår indsendes en foreløbig opgørelse og  

 indbetales foreløbig arveafgift.
Når skiftet sluttes og endelig opgørelse  

 foreligger, skal den endelige afgiftsberegning foretages, og afgiften  

 berigtiges enten ved betaling af yderligere afgift eller ved tilbagebetaling.
 § 25. Skifteforvaltere, herunder testamentseksekutorer, er med den  

 af bestemmelsen i § 21, næstsidste stykke, følgende begrænsning lige overfor  

 det offentlige ansvarlige for, at arveafgiften behørig berigtiges i de af dem  

 behandlede boer.
§ 26. Når boet skiftes privat, skal endelig boopgørelse indsendes  

 til skifteretten inden 3 måneder efter den valgte skæringsdag.
Lægges  

 skæringsdagen før udløbet af den indsendelsesfrist, der gælder efter § 14,  

 stk. 3, i kildeskatteloven, skal boopgørelsen dog først indsendes inden 3  

 måneder efter udløbet af denne frist.
Opgørelsen skal senest være indsendt 15  

 måneder efter dødsfaldet eller tidspunktet for skifterettens imødekommelse af  

 begæringen om skifte af det uskiftede bo.
Er boets behandling ikke afsluttet  

 inden 15 måneder efter dødsfaldet eller det nævnte tidspunkt, skal der inden  

 en måned indsendes en opgørelse over boet ved udløbet af de 15 måneder, jf.  

 kildeskattelovens § 20, stk. 2. Udleveres et bo, der har været undergivet  

 offentlig skiftebehandling, til privat skifte, efter at der er forløbet 15  

 måneder efter dødsfaldet eller tidspunktet for skifterettens imødekommelse af  

 begæringen om skifte af uskiftet bo, skal der inden 1 måned indsendes  

 opgørelse over boet ved udleveringen, jf. kildeskattelovens § 20 C, stk. 4.
Stk. 2. Er de afgiftspligtige erhvervelser ikke inddraget under  

 noget skifte her i landet, skal den, afgiftspligten påhviler indsende  

 anmeldelse inden 6 måneder efter, at han har fået kendskab til erhvervelsen.  

 Ophører udsættelse efter § 14 A, skal anmeldelse indgives inden 6 måneder  

 efter udsættelsens ophør.
For disse anmeldelser gælder i øvrigt samme regler  

 som for den endelige boopgørelse i det privat skiftede bo.
 Stk. 3. Hvis opgørelse ikke indsendes rettidigt efter stk. 1, 1.  

 og 2. pkt., forhøjes arveafgiften med 1/10. Hvis opgørelse ikke indsendes  

 rettidigt efter stk. 1, 3.-5. pkt., kan indsendelsen fremtvinges ved pålæg af  

 daglige bøder, der fastsættes af skatteministeren eller den, han bemyndiger  

 dertil, og arveafgiften forhøjes med 1/3. Samme forhøjelse foretages, hvis  

 anmeldelsen ikke indsendes rettidigt efter stk. 2.
Stk. 4. Reglerne i stk. 3 gælder også, hvis den indkomne opgørelse  

 eller anmeldelse lider af så væsentlige mangler, at den er uegnet til at  

 danne grundlag for en arveafgiftsberegning, og disse mangler ikke afhjælpes  

 inden en frist, der fastsættes af skifteretten.
Er opgørelsen eller  

 anmeldelsen ikke underskrevet af samtlige anmeldelsespligtige, forhøjes  

 arveafgiften i overensstemmelse med stk. 3 for de anmeldelsespligtige, som  

 ikke har underskrevet, medmindre underskriften opnås inden en frist, der  

 fastsættes af skifteretten.
 Stk. 5. Skatteministeren eller den, han bemyndiger dertil, kan  

 frafalde afgiftsforhøjelsen, når omstændighederne taler derfor.
§ 27. Pligten til at indsende boopgørelse påhviler i de privat  

 skiftede boer samtlige arvinger og den boslodsberettigede ægtefælle.
I de  

 tilfælde, der er nævnt i § 4, litra b og c, samt når afgiftspligten indtræder  

 som følge af succession i rentenydelse og lignende, påhviler  

 anmeldelsespligten de afgiftspligtige successorer.
Stk. 2. Opgørelsen eller anmeldelsen skal underskrives af samtlige  

 anmeldelsespligtige.
For umyndige underskrives opgørelsen eller anmeldelsen  

 af værgen.
Personer, der er under lavværgemål, underskriver i forening med  

 lavværgen.
For en arving, der deltager i skiftet ved repræsentant, kan denne  

 underskrive.
 § 28. De anmeldelsespligtige skal efter skifterettens anmodning  

 give alle oplysninger af betydning for arveafgiftsberegningen.
 Stk. 2. Påhviler pligten til at indgive anmeldelse flere personer,  

 skal de i anmeldelsen udpege en person, til hvem meddelelse om  

 afgiftsberegningens udfald eller andre meddelelser i sagen kan rettes på  

 samtliges vegne.
 § 29. (Bestemmelsen er udgået, jf. lov nr. 581 af 19. december  

 1969).
 § 30. (Bestemmelsen er udgået, jf. lov nr. 581 af 19. december  

 1969).
§ 31. Skifteretten gennemgår opgørelsen fra det privat skiftede bo  

 eller anmeldelsen og søger, hvis den anser det for nødvendigt, oplysningerne  

 berigtiget eller suppleret.
Skifteretten søger endvidere tilvejebragt de i  

 øvrigt for afgiftsberegningen fornødne oplysninger, derunder navnlig om,  

 hvorvidt nogen af de afgiftspligtige tidligere har modtaget forstrækninger  

 eller deslige, som bliver at tage i betragtning ved afgiftsberegningen, samt  

 om, hvorvidt afdøde har truffet dispositioner, der falder ind under reglerne  

 i § 5 og i § 14, stk. 3.
Stk. 2. Når sagen således er oplyst bedst muligt, indsender  

 skifteretten opgørelsen eller anmeldelsen til skattemyndigheden.
Så snart  

 værdiansættelsen er blevet endelig, jf. kildeskattelovens § 16, stk. 4,  

 foretager skifteretten beregningen af de afgiftsbeløb, som skal betales i  

 anledning af den begivenhed, opgørelsen eller anmeldelsen vedrører, og sender  

 parterne eller den repræsentant, de har udpeget, en afskrift af beregningen.
 § 32. Anser nogen af de afgiftspligtige sig for forurettet ved den  

 af skifteforvalteren foretagne afgiftsberegning, kan han inden 6 uger efter,  

 at han har modtaget underretning om samme, eller for de anmeldelsespligtiges  

 vedkommende inden 6 uger, efter at sådan underretning er tilstillet den af  

 dem udpegede repræsentant, indbringe sagen for skatteministeren eller den,  

 ministeren bemyndiger til at træffe afgørelse.
 Stk. 2. Anser den pågældende heller ikke den efter stk. 1 trufne  

 afgørelse for rigtig, kan han, når begæring derom fremsættes inden 6 uger,  

 efter at han har modtaget underretning om afgørelsen, forlange spørgsmålet  

 afgjort ved rettergang under en mod ham ved det offentliges foranstaltning  

 anlagt sag.
Stk. 3. Undlader de afgiftspligtige at påanke den af  

 skifteforvalteren foretagne afgiftsberegning inden den foran foreskrevne  

 frist, er afgiftsberegningen bindende for dem, medmindre det offentlige, for  

 hvilket skifteforvalterens afgiftsberegning ikke er bindende, af egen drift  

 eller i henhold til derom fremsat andragende måtte foranledige spørgsmålet om  

 afgiftsberegningens rigtighed optaget til fornyet prøvelse.
De efter stk. 1  

 trufne afgørelser vedrørende afgiftsberegningen er, når de ikke påankes inden  

 den foreskrevne frist, bindende såvel for det offentlige som for de  

 afgiftspligtige.
 Stk. 4. Reglerne i denne paragraf gælder ikke spørgsmålet om  

 ansættelse af de afgiftspligtige erhvervelsers værdi.
§ 33. Afgiften forfalder til betaling 4 uger efter, at der er  

 givet den afgiftspligtige eller dennes repræsentant meddelelse om den  

 beregnede afgift, med sidste rettidige betalingsdag 14 dage senere.
Betales  

 afgiften ikke rettidigt, skal der betales en rente på 1 pct. for hver  

 påbegyndt måned fra forfaldsdagen.
Hvis sidste rettidige betalingsdag falder  

 på en helligdag eller en lørdag, anses betaling den følgende hverdag for  

 rettidig.
 Stk. 2. Renten efter stk. 1 afrundes opad til nærmeste kronebeløb,  

 som kan deles med 10.
Stk. 3. Den afgiftspligtige kan ikke ved at klage over  

 afgiftsberegningen eller værdiansættelsen unddrage sig forpligtelsen til at  

 indbetale den forfaldne afgift.
Hvis klagen medfører tilbagebetaling af  

 afgift, ydes der den afgiftspligtige en rentegodtgørelse på 1 pct. pr.  

 påbegyndt måned fra betalingstidspunktet.
Hvis klagen medfører en forhøjelse  

 af afgiften, gælder stk. 1.
 Stk. 4. Stk. 3, 2. og 3. pkt., gælder også, hvor en  

 afgiftsberegning i øvrigt ændres.
 Stk. 5. Rentegodtgørelse efter stk. 3 og stk. 4 er ikke  

 indkomstskattepligtig for modtageren.
Stk. 6. Hvor betalingen kan ske afdragsvis efter § 11, stk. 1,  

 forfalder første afdrag til betaling efter stk. 1, 1. pkt.
Det næste afdrag  

 forfalde et år efter det første og så fremdeles.
Ved betalingen af de enkelte  

 afdrag gælder i øvrigt reglerne i stk. 1 om betalingsfrist og om forrentning  

 ved betaling efter fristens udløb.
 Stk. 7. Skatteministeren eller den, han bemyndiger dertil, kan  

 give den afgiftspligtige henstand med betalingen på betingelse af, at der  

 betales renter med 1 pct. for hver påbegyndt måned, henstanden omfatter.
 § 34. Har skifteretten ikke inden 3 uger efter  

 indbetalingsfristens udløb modtaget fyldestgørende oplysning om, at den  

 skyldige afgift er betalt, eller fremgår det af de skifteretten forelagte  

 oplysninger, at der er indbetalt for lidt, har skifteretten at drage omsorg  

 for afgiftens inddrivelse.
Stk. 2. Selvskiftende arvinger er, eventuelt i forbindelse med  

 afdødes med disse skiftende ægtefælle, med den af reglen i § 21, næstsidste  

 stykke, følgende begrænsning, solidarisk ansvarlige for berigtigelsen af de  

 afgiftebeløb, der vil være at erlægge i de af dem behandlede boer.
Det fulde  

 afgiftsbeløb kan derfor efter skifterettens valg inddrives hos en hvilken som  

 helst af de pågældende.
 Stk. 3. Udenlandske arvingers herværende repræsentanter, der alene  

 eller i forening med her hjemmehørende arvinger måtte have overtaget en her  

 hjemmehørende persons bo til privat skifte, er ligesom arvingerne og efter  

 samme regler som disse ansvarlige for arveafgiftens berigtigelse.
 Stk. 4. Når arvemidler eller andre efter denne lov afgiftspligtige  

 midler udbetales en udlænding gennem en herværende repæsentant, er denne lige  

 overfor det offentlige ansvarlig for afgiften af de pågældende midler.  

 Udbetales deslige midler til en udlænding uden mellemmand her i riget, er  

 den, af hvem midlerne udbetales, pligtig til at fradrage afgiftens beløb og  

 er over for det offentlige ansvarlig for afgiftens rigtige indbetaling.
 Stk. 5. Når ejendomme eller rettigheder, der har tilhørt en  

 udlænding, og hvoraf skal svares arveafgift efter reglen i § 8, overgår til  

 en anden udlænding, er det offentlige berettiget til at søge fyldestgørelse  

 for afgiften i de pågældende ejendomme og rettigheder uden hensyn til de  

 efter afgiftspligtens indtræden med hensyn til samme mulig trufne  

 dispositioner.
§ 34 A.
Skyldig arveafgift kan med tillæg af renter og  

 omkostninger inddrives ved indeholdelse i løn m.v. hos den pågældende efter  

 reglerne om inddrivelse af personlige skatter i kildeskatteloven.
 § 35. Offentlige myndigheder såvel som bestyrerne af offentlige  

 stiftelser, banker og lignende pengeinstitutter, der har båndlagte midler  

 under bestyrelse, er pligtige at meddele vedkommende skifteret eller  

 skatteministeren underretning om, når sådanne midler kommer til udbetaling,  

 eller når der finder succession sted i indtægtsnydelsen af samme.
 Stk. 2. Samme pligt påhviler bestyrerne af fideikommisser såvel  

 som familielegater eller familiestiftelser, der falder ind under reglen i § 4  

 c, når der finder succession sted i besiddelse af fideikommisset eller i  

 indtægtsnydelsen af pågældende legat eller stiftelse.
 § 36. Offentlige myndigheder, derunder skatteligningsmyndigheder,  

 samt bestyrelser for banker, forsikringsselskaber, aktieselskaber,  

 kreditforeninger, sparekasser og deslige, er forpligtet til uden betaling at  

 meddele såvel skifteforvaltere som de øvrige myndigheder, hvem tilsynet med  

 afgiftens berigtigelse påhviler, alle oplysninger, hvoraf de er i besiddelse,  

 og som kan tjene til vejledning ved afgiftens beregning, såsom angående den  

 formue, hvorefter en afdød har svaret formueskat, de hos banken eller  

 sparekassen for afdøde personer indestående kapitaler, de på sådannes navn  

 noterede obligationer eller aktier og deslige.
 Stk. 2. Skifteforvaltere, herunder testamentseksekutorer, er  

 derhos, når de har formodning om, at en afdød, af hvis efterladenskaber det  

 påhviler dem at beregne arveafgiften, har ydet nogen forskud eller  

 forstrækninger eller har indgået overenskomster eller foretaget  

 overdragelser, hvoraf afgift bliver at svare efter reglerne i denne lov,  

 berettigede til at afkræve den eller dem, til fordel for hvem de  

 afgiftspligtige dispositioner formodes truffet, en skriftlig erklæring  

 angående det pågældende forhold.
 Stk. 3. Vægrer nogen sig ved at meddele de oplysninger eller  

 erklæringer, som i medfør af denne lovs bestemmelser afæskes ham, bestemmer  

 skatteministeren, hvis afgørelse i så henseende ikke kan påankes for  

 domstolene, om de begærede oplysninger skal meddeles, eller den begærede  

 erklæring afgives, og ministeren kan om fornødent fremtvinge begæringens  

 opfyldelse ved pålæg af dagbøder.
§ 37. Med bøde straffes den, der forsætligt eller ved grov  

 uagtsomhed 1) afgiver urigtige eller vildledende oplysninger til brug ved afgørelser  

 om afgiftspligten eller afgiftsberegningen, eller fortier oplysninger af  

 betydning for sagens afgørelse, eller 2) undlader rettidigt at afgive de opgørelser, anmeldelser og  

 indberetninger, der er foreskrevet i denne lov.
 Stk. 2. Er forholdet begået med forsæt til at unddrage det  

 offentlige afgift, eller foreligger der i øvrigt skærpende omstændigheder,  

 kan straffen stige til hæfte eller fængsel indtil 2 år.
 § 38. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
 § 39. Er en overtrædelse begået af et aktieselskab, andelsselskab  

 el. lign., kan der pålægges selskabet som sådant bødeansvar.
§ 40. Sager om overtrædelserne behandles som politisager.
De  

 retsmidler, der er fastsat i kapitel 68, 69, 71 og 72 i lov om rettens pleje,  

 anvendes i samme omfang som i sager, som det efter de almindelige regler  

 tilkommer statsadvokaten at forfølge.
 § 41. Såfremt overtrædelsen ikke skønnes at ville medføre højere  

 straf end bøde, kan skatteministeren tilkendegive den pågældende, at sagen  

 kan afgøres uden retslig forfølgning, såfremt han erkender sig skyldig i  

 overtrædelsen og erklærer sig rede til inden for en nærmere angivet frist,  

 der efter begæring kan forlænges, at betale en i tilkendegivelsen angivet  

 bøde.
 Stk. 2. Med hensyn til den nævnte tilkendegivelse finder  

 bestemmelsen i retsplejeloven om indholdet af anklageskrift i politisager  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 § 42. Skatteministeren fastsætter nærmere regler om boets og den  

 afgiftspligtiges opgørelser og anmeldelser og om indberetninger fra  

 skifteretterne og eksekutorerne samt om afgiftens beregning, berigtigelse og  

 opkrævning, herunder om skifteretternes og eksekutorernes medvirken.
 § 43. (Bestemmelsen er udgået, jf. lov nr. 52 af 4. marts 1964).
III Om afgift af gave § 44. Samme afgift som af arv svares af gaver, der ydes til den  

 med giveren samlevende ægtefælle, for så vidt gaven bliver fuldstændigt  

 særeje, til hans afkom, stedbørn og disses afkom, barns eller stedbarns  

 ægtefælle (ikke den fraseparerede eller fraskilte), afdødt barns eller  

 stedbarns ægtefælle (ikke den fraseparerede eller fraskilte) samt til hans  

 forældre, stedforældre og bedsteforældre, hvad enten gaven gives som  

 arveforskud eller ej.
Ved afgiftsberegningen sidestilles adoptivforhold med  

 ægte slægtskabsforhold.
Afgift erlægges også for gaver, der fremkommer ved  

 køb eller anden retshandel, hvor modtageren ikke har ydet fuldt vederlag.
Stk. 2. Afgiften betales under et for alt, hvad der i et  

 kalenderår er ydet til hver enkelt af de pågældende personer.
Der skal dog  

 ikke betales afgift af beløb på ikke over 14.000 kr. årlig til et barns eller  

 stedbarns ægtefælle og beløb på ikke over 20.000 kr. årlig til de øvrige  

 personer omfattet af stk. 1.
 Stk. 3. Afgiftsfri er:
 1) Underhold i yderens hjem eller på hospital, i plejehjem eller lignende.
 2) Gaver, der ydes til afkom samt stedbørn og disses afkom til personlig  

 benyttelse og brug, bestående af møbler og andet udstyr, for så vidt den  

 samlede værdi af, hvad der i et kalenderår er ydet, ikke overstiger 5.000 kr.  

 I modsat fald er det overskydende afgiftspligtigt.
 3) Beløb, der senest den 31. december 1993 indbetales på en  

 uddannelseskonto efter lov om uddannelsesopsparing, og beløb, der senest den  

 31. december 1993 opspares i henhold til en boligsparekontrakt efter lov om  

 boligsparekontrakter.
 Stk. 4. Det er uden afgiftsmæssig betydning, om de i stk. 2 og  

 stk. 3, nr. 2, nævnte gavebeløb gives af fælleseje, skilsmissesæreje eller  

 særeje, og om de indgår i modtagerens fælleseje, skilsmissesæreje eller  

 særeje.
 Stk. 5. De her givne regler kommer også til anvendelse på gaver,  

 hvoraf giveren har forbeholdt sig nytten eller brugen, når indtægts- eller  

 brugsnydelsen ophører inden giverens død.
Stk. 6. Passivposter, der fastsættes efter kildeskattelovens § 33  

 D til udligning af gavemodtagerens eventuelle fremtidige skattetilsvar,  

 fradrages inden gaveafgiftsberegningen.
Beregningen af passivposter foretages  

 af den told- og skatteregion, hvortil gaveanmeldelsen skal indgives.
§ 44 A.
Afgiftspligt efter § 44 foreligger, hvis enten giver eller  

 modtager har hjemsted her i landet.
Uanset hvor giver og modtager har  

 hjemsted, foreligger der dog afgiftspligt, hvis gaven består af sådanne  

 formuegoder, som er nævnt i § 8, stk. 1, litra a.
§ 45. Afgiftspligten indtræder efter udløbet af det kalenderår, i  

 hvilket gaven er ydet; har giveren forbeholdt sig indtægts- eller  

 brugsnydelse, dog først ved ophøret af denne ret.
Giveren og modtageren er  

 forpligtet til senest den 15. maj derefter at indgive anmeldelse om gaven med  

 de til afgiftsberegningen fornødne oplysninger.
Skatteministeren kan, hvor  

 forholdene måtte tale derfor, fastsætte en længere frist.
Anmeldelsen skal  

 afgives på tro og love og affattes i overensstemmelse med et af  

 skatteministeren foreskrevet skema.
Indgives anmeldelse ikke inden den  

 foreskrevne frist, erlægges afgiften med dens dobbelte beløb.
§ 46. Afgiften påhviler gavemodtageren.
Over for statskassen  

 hæfter giveren dog solidarisk med modtageren for betalingen.
Afgiften  

 forfalder til betaling 4 uger efter, at der er givet modtageren og giveren  

 meddelelse om afgiftsberegningen, med sidste rettidige betalingsdag 14 dage  

 senere.
§ 47. Arvinger er, hvad enten boet behandles offentligt eller  

 privat, under ansvar efter § 37 pligtige at give oplysning om de gaver af den  

 her omhandlede art, som afdøde dem bekendt måtte have ydet eller modtaget.  

 Skifteforvaltere, herunder testamentseksekutorer, har, hvor forholdene giver  

 anledning dertil, at affordre arvingerne i de boer, hvori de foretager  

 arveafgiftsberegning, de nævnte oplysninger.
Viser det sig herefter, at  

 anmeldelse om den afgiftspligtige disposition ikke er sket, bliver afgiften  

 at forhøje til det tredobbelte.
De herefter skyldige beløb tilsvares af  

 parternes bo eller arvinger.
§ 48. Skatteministeren fastsætter de nærmere regler med hensyn til  

 afgiftens beregning og berigtigelse, derunder, hvilke myndigheder anmeldelsen  

 skal indgives til, og af hvem beregningen skal foretages.
Skatteministeren er  

 bemyndiget til, hvor omstændighederne måtte tale derfor, at eftergive eller  

 nedsætte de i §§ 45 og 47 foreskrevne afgiftsforhøjelser.
 Stk. 2. Bortset fra § 7, § 8, § 9, stk. 1, § 11, stk. 1, § 12, §  

 21, stk. 4, 3. pkt., og § 33, stk. 1, 1. pkt., gælder afsnit II også for  

 afgiften af gave, for så vidt reglerne efter deres indhold er anvendelige.  

 Ved anvendelse af reglen i § 21, stk. 4, 2. pkt., tages hensyn til de for  

 hvert kalenderår afgiftspligtige gavebeløb.
IV § 48 A.
Skatteministeren kan bemyndige de statslige eller  

 kommunale skattemyndigheder til at træffe afgørelser efter denne lov.  

 Ministeren kan fastsætte regler om adgang til at klage over afgørelserne,  

 herunder om at afgørelserne ikke kan indbringes for højere administrativ  

 myndighed.
 § 49. Denne lov træder i kraft den 1. april 1922.
 Stk. 2. Regeringen bemyndiges til ved kongelig anordning at sætte  

 denne lov i kraft på Færøerne med de lempelser, som ifølge disse øers særlige  

 forhold måtte findes hensigtsmæssige.
Efter 2. behandling den 30. maj 1995 Afsnit I Afgift af dødsboer m.v.
Kapitel 1 Det afgiftspligtige område og afgifternes størrelse § 1. Efter bestemmelserne i denne lov skal der betales en boafgift  

 på 15 pct. til staten af de værdier, som en afdød person efterlader sig.
Stk. 2. Der skal betales en tillægsboafgift på 25 pct. af den del  

 af værdierne, som tilfalder andre end a) afdødes afkom, stedbørn og disses afkom, b) afdødes forældre, c) afdødes barns eller stedbarns ægtefælle, uanset om barnet lever eller  

 er afgået ved døden, d) personer, der har haft fælles bopæl med afdøde i de sidste 2 år før  

 dødsfaldet, og personer, der tidligere har haft fælles bopæl med afdøde i en  

 sammenhængende periode på mindst 2 år, når den fælles bopæl er ophørt alene  

 på grund af institutionsanbringelse, herunder i en ældrebolig, e) afdødes fraseparerede eller fraskilte ægtefælle, f) plejebørn, der har haft bopæl hos afdøde i en sammenhængende periode på  

 mindst 5 år, når opholdet er begyndt, inden plejebarnet fyldte 15 år og højst  

 en af plejebarnets forældre har haft bopæl hos afdøde sammen med plejebarnet.
 Stk. 3. Der skal endvidere betales en tillægsboafgift på 25 pct.  

 af den del af værdierne, hvortil der er knyttet betingelser, som bevirker, at  

 det ikke inden afgiftens betaling vides, om værdierne kan blive omfattet af  

 tillægsboafgiften.
 § 2. Boer, der udlægges efter skiftelovens § 10, stk. 1 og 2, er  

 undtaget fra afgiftspligten.
§ 3. Undtaget fra afgiftspligten er endvidere a) arv og forsikringer m.v., der tilfalder afdødes ægtefælle, b) pensioner og udbetalinger omfattet af pensionsbeskatningslovens § 20,  

 stk. 1, nr. 1 eller 2, der tilfalder afdødes børn eller stedbørn under 24 år, c) forsikringer m.v., der udbetales fra Arbejdsmarkedets Tillægspension,  

 lovpligtige ulykkesforsikringer og arbejdsgiverbetalte ulykkesforsikringer i  

 anledning af arbejdsulykker, d) forsikringsbeløb eller den del deraf, som en begunstiget selv har  

 betalt præmierne eller vederlaget for, og e) brugs- og indtægtsnydelser.
 Stk. 2. Skatteministeren er bemyndiget til at bevilge  

 afgiftsfritagelse for arv, legat og forsikringer m.v. til offentlige  

 institutioner, den danske folkekirke, valgmenigheder, religiøse samfund,  

 foreninger, selskaber eller stiftelser med almenvelgørende eller andet  

 almennyttigt formål.
 § 4. Boafgifterne beregnes af den godkendte arvebeholdning i en  

 boopgørelse efter § 10, stk. 1 og 2, og af den godkendte formue i en  

 anmeldelse efter § 10, stk. 3-7, efter fradrag af de i § 3 nævnte beløb.
 § 5. Giver en arving helt eller delvis afkald på falden arv, anses  

 den, til fordel for hvem afkaldet er givet, for arving til den pågældende arv  

 ved afgiftsberegningen.
Stk. 2. Arveafkald kan med den i stk. 1 nævnte afgiftsmæssige  

 virkning gives til fordel for egne livsarvinger, boets øvrige arvinger eller  

 den, der ifølge testamente ville arve, hvis afkaldsgiver var død før  

 arvelader.
Afkaldet kan ikke i øvrigt gøres betinget.
 Stk. 3. Er afkald givet mod vederlag, anses vederlaget som arv til  

 afkaldsgiver.
Stk. 4. Afkald skal være givet over for skifteretten, inden  

 arvingerne har taget stilling til, om de vil overtage afdødes gæld eller  

 ikke.
Legatarer kan dog give afkald, indtil udlodning påbegyndes.
§ 6. Boafgiften beregnes a) i et bo af den del af den i § 4 nævnte arvebeholdning, der overstiger  

 et bundfradrag med et grundbeløb (i 1987-niveau) på 144.500 kr., b) i en anmeldelse efter § 10, stk. 3, af den værdi af samtlige faste  

 ejendomme og tilbehør hertil samt formue tilknyttet faste driftssteder, der  

 overstiger et bundfradrag med et grundbeløb (i 1987-niveau) på 144.500 kr.,  

 og c) i en anmeldelse efter § 10, stk. 4-7, af den opgjorte formue.
Stk. 2. Efterlader afdøde sig både fuldstændigt særeje og  

 fælleseje, og skiftes særejet før fællesejet, fratrækkes det i stk. 1 nævnte  

 bundfradrag i særboet.
Er særboet mindre end bundfradraget, fratrækkes det  

 resterende beløb i afdødes boslod, når fællesboet skiftes.
Skiftes afdødes  

 særeje og fællesejet samtidig, fordeles fradragsbeløbet forholdsmæssigt  

 mellem særboet og boslodden.
Stk. 3. Overstiger den afgiftspligtige arvebeholdning eller den  

 afgiftspligtige formue i en anmeldelse efter § 10, stk. 3, hvoraf der efter  

 det i stk. 1 og 2 nævnte fradrag skal beregnes boafgift, ikke 2.000 kr.,  

 beregnes ingen boafgift.
Overstiger den afgiftspligtige arvebeholdning,  

 hvoraf der skal betales tillægsboafgift, ikke 2.000 kr., beregnes ingen  

 tillægsboafgift.
Overstiger formuen i en anmeldelse efter § 10, stk. 4-7,  

 hvoraf der skal betales boafgift og eventuelt tillægsboafgift, ikke 2.000  

 kr., beregnes ingen boafgifter.
§ 7. Tillægsboafgiften beregnes af hele den del af den i § 4  

 nævnte arvebeholdning eller formue, som tilfalder andre end de i § 1, stk. 2,  

 litra a-f, nævnte personer.
Forinden fratrækkes den del af boafgiften, som  

 forholdsmæssigt hviler på denne del af den afgiftspligtige arvebeholdning.
Kapitel 2 Afgiftspligtens indtræden og omfang § 8. Afgiftspligten indtræder ved en persons død eller ved  

 afsigelse af dødsfaldskendelse eller dødsformodningsdom.
 Stk. 2. Når en gift person afgår ved døden og den efterlevende  

 ægtefælle vælger at sidde i uskiftet bo, indtræder afgiftspligten af afdødes  

 del af boet først, når det uskiftede bo skiftes.
Stk. 3. Afgiftspligten af afdødes del af boet indtræder, uanset om  

 boet skiftes, hvis den efterlevende ægtefælle indgår nyt ægteskab.
Udbetaler  

 den efterlevende ægtefælle uden skifte arv efter førstafdøde, indtræder  

 afgiftspligten af den udbetalte arv ved udbetalingen.
Det i § 6 nævnte  

 bundfradrag finder ikke anvendelse ved afgiftsberegningen.
 Stk. 4. Ved erhvervelsen af en kapital i et fideikommis indtræder  

 afgiftspligten ved successionen.
 § 9. Når en afdød person ved dødsfaldet havde hjemting her i  

 landet, omfatter afgiftspligten hele afdødes formue, uanset hvor den befinder  

 sig.
 Stk. 2. Havde afdøde ikke hjemting her i landet, omfatter  

 afgiftspligten faste ejendomme og tilbehør hertil samt formue tilknyttet  

 faste driftssteder her i landet.
 Stk. 3. Er afdødes bo eller en del heraf henvist til behandling  

 her i landet efter lov om skifte af dødsbo og fællesbo, omfatter  

 afgiftspligten den del af afdødes formue, som er omfattet af skiftet her i  

 landet.
Kapitel 3 Opgørelse af afgiftsgrundlaget § 10. Når et bo skiftes privat, har boet pligt til at indgive en  

 endelig boopgørelse til skifteretten senest 15 måneder efter dødsfaldet eller  

 efter skifterettens imødekommelse af anmodning om skifte af uskiftet bo.
Er  

 boets behandling ikke afsluttet inden 15 måneder efter dødsfaldet, eller  

 udleveres et bo fra offentligt til privat skifte efter 15-måneders-fristen,  

 skal der inden 1 måned indgives en opgørelse over boet ved udløbet af de 15  

 måneder eller ved udleveringen, jf. kildeskattelovens § 20, stk. 2, og § 20  

 C, stk. 4.
Stk. 2. Når et bo behandles af en eksekutor og boet ikke kan  

 sluttes inden udgangen af boets 3. indkomstår, skal eksekutor senest samtidig  

 med indgivelse af selvangivelsen for tredje indkomstår indgive en foreløbig  

 boopgørelse til skifteretten.
Endelig opgørelse skal indgives, når boet er  

 afsluttet.
 Stk. 3. Når afdøde havde hjemting i udlandet og der ikke sker  

 skifte her i landet, men der skal beregnes boafgifter efter § 9, stk. 2, har  

 arvingerne pligt til at indgive en anmeldelse om de afgiftspligtige  

 erhvervelser med angivelse af deres værdi, jf. § 12, stk. 1. Anmeldelsen skal  

 være indgivet til skifteretten i København senest 6 måneder efter, at  

 arvingerne har fået kendskab til arven.
 Stk. 4. Når en person succederer i retten til kapitalen i et  

 fideikommis, har den pågældende pligt til at indgive en anmeldelse af den  

 afgiftspligtige kapital til skifteretten i København senest 3 måneder efter,  

 at vedkommende er succederet i retten.
 Stk. 5. Forsikringsselskaber, pensionskasser, og pengeinstitutter  

 m.fl. samt repræsentanter for udenlandske forsikringsselskaber, der udbetaler  

 afgiftspligtige forsikringsbeløb m.v. til en begunstiget, skal senest 3  

 måneder efter udbetalingen eller første udbetaling af en del af en forsikring  

 m.v. indgive en anmeldelse til skifteretten i afdødes retskreds.
 Stk. 6. I de i § 8, stk. 3, nævnte situationer har den  

 efterlevende ægtefælle pligt til at indgive anmeldelse om afgiftspligtige  

 beløb til skifteretten senest 3 måneder efter indgåelsen af nyt ægteskab  

 eller udbetaling af arv.
 Stk. 7. Den begunstigede til en forsikring, der ikke omfattes af  

 stk. 5, har pligt til at indgive anmeldelse om det afgiftspligtige beløb til  

 skifteretten senest 3 måneder efter udbetalingen eller første udbetaling af  

 en del af en forsikring m.v.
§ 11. Boopgørelsen skal underskrives og indgives af arvingerne og  

 den boslodsberettigede ægtefælle.
Anmeldelsen efter § 10, stk. 3, 4, 6 og 7,  

 skal underskrives af de anmeldelsespligtige.
Anmeldelse efter § 10, stk. 5,  

 skal underskrives af selskabets ansvarlige ledelse eller af selskabets  

 repræsentant her i landet.
 Stk. 2 . Påhviler pligten til at indgive boopgørelse eller  

 anmeldelse flere personer, skal de i boopgørelsen eller anmeldelsen udpege en  

 person, til hvem meddelelser i sagen kan rettes på samtliges vegne.
§ 12. Aktiver og passiver i dødsboer ansættes i boopgørelsen til  

 deres handelsværdi på den i boopgørelsen fastsatte opgørelsesdag.
Aktiver,  

 der udloddes før opgørelsesdagen, ansættes dog til værdien på  

 udlodningstidspunktet.
I en anmeldelse efter § 10, stk. 3, 4, 6 og 7, anføres  

 værdierne på anmeldelsestidspunktet.
I en anmeldelse efter § 10, stk. 5,  

 anføres værdierne på udbetalingstidspunktet.
Ved opgørelsen af sidstnævnte  

 værdi fratrækkes afgift efter pensionsbeskatningsloven, som skal betales af  

 det udbetalte beløb, og 40 pct. af værdien på tidspunktet for første  

 udbetaling af en forsikring m.v. med løbende eller ratevise skattepligtige  

 udbetalinger.
Ansættelsen er bindende for boet, arvingerne, legatarerne,  

 selskaberne og repræsentanterne for udenlandske forsikringsselskaber.
 Stk. 2. Finder den kommunale skattemyndighed, at en  

 værdiansættelse ikke svarer til handelsværdien på de i stk. 1 nævnte  

 tidspunkter, kan skattemyndigheden ændre værdiansættelsen eller kræve en  

 sagkyndig vurdering udmeldt af skifteretten efter kildeskattelovens § 16,  

 stk. 3-5.
 Stk. 3. Kan arvingerne, selskaberne eller repræsentanterne for  

 udenlandske selskaber ikke anerkende den ændrede værdiansættelse, kan denne  

 påklages efter skattestyrelseslovens regler herom.
§ 13. Ved opgørelsen af den afgiftspligtige arvebeholdning i et bo  

 kan fratrækkes afdødes gældsforpligtelser og andre byrder på afdødes formue,  

 når boet omfatter alle afdødes aktiver.
Ved opgørelsen kan endvidere  

 fratrækkes de boudgifter, som har været afholdt ved boets behandling,  

 herunder udgifter til begravelsen og indkomst- og formueskat, der pålignes  

 boet.
 Stk. 2. Omfatter afgiftspligten kun enkelte aktiver eller en  

 begrænset del af afdødes formue, kan kun fratrækkes de af afdødes  

 gældsforpligtelser og andre byrder, der hviler på disse aktiver eller denne  

 del af formuen.
 Stk. 3. Passivposter, der fastsættes efter kildeskattelovens § 33  

 A til udligning af eventuelle fremtidige skattetilsvar vedrørende udlagte  

 aktiver, kan ligeledes fratrækkes ved opgørelsen af den afgiftspligtige  

 arvebeholdning.
 Stk. 4. Gældsforpligtelser, som afdøde måtte have påtaget sig over  

 for de i § 22 nævnte personer eller over for sin ægtefælle, kan ikke  

 fratrækkes i boet, når de ikke stammer fra virkeligt ydede lån eller andre  

 præstationer.
 § 14. Af kapitaler og formuegoder, hvorpå der hviler en brugs-  

 eller indtægtsnydelse, betales boafgift og tillægsboafgift af hele kapitalens  

 eller formuegodets værdi, jf. § 12, stk. 1.
 Stk. 2. Afgifter af den i stk. 1 nævnte kapital kan betales af  

 kapitalen.
§ 15. I boafgifterne kan fratrækkes bo- eller arveafgift, der er  

 betalt til fremmed stat, Grønland eller Færøerne, af der beliggende eller  

 beroende aktiver.
Fradraget kan dog højst udgøre et beløb svarende til de  

 danske boafgifter af de pågældende aktiver.
Der gives ikke fradrag for  

 udenlandsk bo- eller arveafgift af aktiver, der er omfattet af § 3, eller som  

 er fritaget for danske boafgifter i henhold til en indgået  

 dobbeltbeskatningsaftale om arv og gave.
 § 16. I offentligt skiftede boer skal eksekutor og skifteretten  

 sørge for, at boafgifter betales af afdødes samlede afgiftspligtige værdier,  

 og at gaveafgift, der ikke er betalt rettidigt, samt boafgifter eller  

 gaveafgift, hvormed afdøde har haft henstand, jf. § 36, betales.
 Stk. 2. Arvingerne er pligtige til at give eksekutor eller  

 skifteretten oplysninger om afgiftspligtige gaver, som afdøde dem bekendt har  

 givet eller modtaget, og som ikke er afgiftsberigtiget.
§ 17. Skifteretten gennemgår boopgørelser fra privat skiftede boer  

 og anmeldelser efter § 10, stk. 3-7. Skifteretten skal forinden søge  

 tilvejebragt de oplysninger, der er nødvendige for afgiftsberegningen.  

 Herefter indsender skifteretten opgørelsen eller anmeldelsen til den  

 kommunale skattemyndighed.
Når skattemyndigheden har godkendt  

 værdiansættelsen, beregner og opkræver skifteretten afgifterne.
Stk. 2. I offentligt skiftede boer behandlet ved en eksekutor skal  

 eksekutor indsende boopgørelsen til den kommunale skattemyndighed.
Når  

 skattemyndigheden har godkendt værdiansættelsen, beregner eksekutor  

 afgifterne.
 Stk. 3. I skifteretsboer beregner skifteretten afgifterne, når den  

 kommunale skattemyndighed har godkendt værdiansættelserne.
 Stk. 4. Er boopgørelsen i et privat skiftet bo ikke indgivet  

 rettidigt, og kan den afgiftspligtige arvebeholdning ikke opgøres, kan  

 skifteretten ansætte den skønsmæssigt.
 § 18. Medmindre andet følger af et af afdøde oprettet testamente  

 eller af aftale mellem arvingerne og eventuelle legatarer, anses boafgiften  

 ved delingen af arvebeholdningen for at hvile forholdsmæssigt på hele den  

 afgiftspligtige arvebeholdning, og tillægsboafgiften anses for at hvile  

 forholdsmæssigt på den del af arvebeholdningen, hvoraf der beregnes  

 tillægsboafgift.
Kapitel 4 Indbetaling af afgifterne § 19. Boafgifterne i privat skiftede boer og i anmeldelser efter §  

 10, stk. 3, 4, 6 og 7, forfalder til betaling 4 uger efter, at boet eller den  

 afgiftspligtige har modtaget afgiftsopkrævningen, med sidste rettidige  

 betalingsdag 14 dage senere.
Falder den sidste rettidige betalingsdag på en  

 helligdag, lørdag eller søndag, forlænges fristen til den følgende hverdag.
Stk. 2. Boafgifter i offentligt skiftede boer forfalder til  

 betaling, når udlodning kan ske.
I eksekutorboer, der ikke er afsluttede  

 inden udgangen af boets 3. indkomstår, skal foreløbige boafgifter indbetales  

 samtidig med indsendelse af en foreløbig boopgørelse, jf. § 10, stk. 2.
 Stk. 3. Boafgifter af afgiftspligtige forsikringer m.v. skal  

 tilbageholdes af det selskab, der udbetaler forsikringen m.v., og afgifterne  

 af hele forsikringen indbetales til skifteretten samtidig med, at angivelsen  

 efter § 10, stk. 5, indgives.
 Stk. 4. Skifteretten påser, at boafgifterne i eksekutorboer og af  

 afgiftspligtige forsikringer m.v. er korrekt beregnede.
 § 20. I eksekutorboer hæfter eksekutor for boafgifterne.
Stk. 2. I privat skiftede boer hæfter arvingerne personligt og  

 solidarisk for boafgifterne.
Legatarerne hæfter med værdien af det modtagne.
 Stk. 3. En privatskiftende arving kan som betingelse for at  

 acceptere privat skifte kræve, at der, inden deling af boet påbegyndes, skal  

 stilles bankgaranti eller tilsvarende sikkerhed for boafgifterne, eller at  

 utvivlsomt tilstrækkelige midler til dækning af afgiftskravene indsættes på  

 en spærret konto i et pengeinstitut.
 Stk. 4. Personer, der er anmeldelsespligtige efter § 10, stk. 3,  

 4, 6 og 7, hæfter for boafgifterne.
 Stk. 5. Har en arving eller legatar uden skifte fået udbetalt arv,  

 jf. § 8, stk. 3, og er den afgift, der forholdsmæssigt hviler på arven,  

 større end arvingens resterende arv, hæfter alene den efterlevende ægtefælle  

 og arvingen for denne afgift.
 Stk. 6. Forsikringsselskaber, pengeinstitutter, pensionskasser og  

 repræsentanter for udenlandske forsikringsselskaber hæfter for afgifterne af  

 afgiftspligtige forsikringsbeløb m.v., som de udbetaler til en begunstiget.
 § 21. Arvinger, der ønsker at overtage et bo til privat skifte,  

 skal, inden boet udleveres, stille bankgaranti eller tilsvarende sikkerhed  

 for boafgifternes betaling, hvis en arving i boet ikke har hjemting her i  

 landet.
Afsnit II Afgift af gaver Kapitel 5 Det afgiftspligtige område, afgiftens størrelse og afgiftspligtens  

 indtræden § 22. En person kan afgiftsfrit give afkom, stedbørn og deres  

 afkom, afdødt barns eller stedbarns efterlevende ægtefælle, forældre,  

 stedforældre og bedsteforældre gaver, hvis samlede værdi inden for et  

 kalenderår ikke overstiger et grundbeløb (i 1987-niveau) på 32.100 kr.
 Stk. 2. En person kan afgiftsfrit give barns eller stedbarns  

 ægtefælle gaver, hvis samlede værdi inden for et kalenderår ikke overstiger  

 et grundbeløb (i 1987-niveau) på 11.200 kr.
 Stk. 3. Gaver mellem ægtefæller er afgiftsfri.
§ 23. Der skal betales 15 pct. i afgift af gaver til afkom,  

 stedbørn og deres afkom, afdødt barns eller stedbarns efterlevende ægtefælle  

 og forældre, i det omfang gaverne i et kalenderår overstiger det i § 22, stk.  

 1, nævnte beløb.
Der skal ligeledes betales 15 pct. i afgift af gaver til  

 barns eller stedbarns ægtefælle, i det omfang gaverne i et kalenderår  

 overstiger det i § 22, stk. 2, nævnte beløb.
 Stk. 2. Der skal betales 36,25 pct. i afgift af gaver til  

 stedforældre og bedsteforældre, i det omfang gaverne i et kalenderår  

 overstiger det i § 22, stk. 1, nævnte beløb.
 Stk. 3. Vederlag i forbindelse med afkald på forventet arv og  

 forskud på forventet arv anses som gaver.
 § 24. Afgiftsfri er underhold i giverens hjem eller på hospital,  

 på plejehjem eller lignende.
 Stk. 2. Afgiftsfri er brugs- og indtægtsnydelser.
§ 25. Der skal betales gaveafgift, hvis enten giver eller modtager  

 har hjemting her i landet.
Selv om giver eller modtager ikke har hjemting her  

 i landet, skal der betales gaveafgift, hvis gaven består af aktiver af den i  

 § 9, stk. 2, nævnte art beliggende her i landet.
Kapitel 6 Opgørelse og indbetaling af afgiften § 26. Afgiftspligten af gaver, der i et kalenderår er modtaget ud  

 over de i § 22 nævnte afgiftsfri beløb, indtræder ved modtagelsen af gaven.  

 Gavegiver og gavemodtager skal senest den 1. maj i det følgende år indgive  

 anmeldelse om gaven og dens afgiftspligtige værdi til told- og  

 skatteregionen.
§ 27. En gaves værdi fastsættes til dens handelsværdi på  

 tidspunktet for modtagelsen.
Værdiansættelsen er bindende for gavegiver og  

 gavemodtager.
 Stk. 2. Finder told- og skatteregionen, at en værdiansættelse ikke  

 svarer til handelsværdien på tidspunktet for gavens modtagelse, kan den ændre  

 værdiansættelsen eller kræve en vurdering efter kildeskattelovens § 16, stk.  

 3-5.
 Stk. 3. Kan gavegiver eller gavemodtager ikke anerkende en ændret  

 værdiansættelse, jf. § 30, stk. 2, kan denne påklages efter  

 skattestyrelseslovens regler herom.
 § 28. Passivposter, der fastsættes efter kildeskattelovens § 33 D  

 til udligning af gavemodtagerens eventuelle fremtidige skattetilsvar,  

 fratrækkes inden gaveafgiftsberegningen.
 § 29. I gaveafgiften kan fratrækkes gaveafgift, der er betalt til  

 fremmed stat, Grønland og Færøerne, af der beliggende eller beroende aktiver.  

 Fradraget kan dog højst udgøre et beløb svarende til den danske gaveafgift af  

 de pågældende aktiver.
 Stk. 2. I gaveafgiften kan fratrækkes stempelafgift, som  

 gavemodtager eller gavegiver har betalt i forbindelse med  

 ejendomsoverdragelse.
§ 30. Afgiften af en gave forfalder til betaling samtidig med  

 indgivelse af gaveanmeldelsen.
Afgiften påhviler modtageren, men giveren  

 hæfter solidarisk med modtageren for betalingen.
 Stk. 2. Ændrer told- og skatteregionen en angivet værdi, opkræver  

 regionen den manglende afgift eller tilbagebetaler for meget betalt afgift.
Afsnit III Fælles bestemmelser Kapitel 7 Regulering af beløb, oplysningspligt m.v.
 § 31. Grundbeløbene i § 6 og § 22 reguleres efter  

 personskattelovens § 20.
 Stk. 2. De regulerede grundbeløb for det år, hvor afgiftspligten  

 indtræder, anvendes.
 Stk. 3. Skatteministeren bekendtgør årligt de regulerede  

 grundbeløb, der er gældende for det pågældende kalenderår.
 § 32. Skatteministeren kan efter forhandling med justitsministeren  

 fastsætte nærmere regler om boet og den afgiftspligtiges boopgørelse eller  

 anmeldelse.
 Stk. 2. Skatteministeren kan efter forhandling med  

 justitsministeren fastsætte nærmere regler om boafgifternes beregning og  

 opkrævning, herunder om eksekutorernes og skifteretternes medvirken og om  

 indberetninger til og fra skifteretterne.
 Stk. 3. Skatteministeren kan fastsætte nærmere regler om  

 opkrævning af gaveafgiften.
 Stk. 4. Skatteministeren kan fastsætte nærmere regler om  

 ansættelsen af værdien af forsikringsbeløb m.v., jf. § 12, stk. 1, og § 10,  

 stk. 5.
 § 33. Offentlige myndigheder, bestyrelser for pengeinstitutter,  

 forsikringsselskaber, kreditforeninger, pensionskasser m.fl. og  

 repræsentanter for udenlandske forsikringsselskaber er forpligtet til uden  

 betaling at meddele skifteretterne, eksekutorer, privatskiftende arvinger,  

 anmeldelsespligtige, de kommunale skattemyndigheder og de statslige told- og  

 skattemyndigheder alle oplysninger, som de er i besiddelse af, og som kan  

 tjene som vejledning ved boafgifternes eller gaveafgiftens beregning.
 Stk. 2. Eksekutorer, den efterlevende ægtefælle, arvinger,  

 legatarer, de i § 10, stk. 4, nævnte fideikommisser og personer og de i § 10,  

 stk. 5, nævnte selskaber m.fl. samt repræsentanter for udenlandske  

 forsikringsselskaber er forpligtet til efter anmodning fra skifteretten at  

 give alle oplysninger af betydning for afgiftsberegningen.
 Stk. 3. Nægter nogen af de i stk. 1 og 2 nævnte personer,  

 selskaber, myndigheder m.fl. at give skifteretten eller told- og  

 skattemyndighederne de ønskede oplysninger, eller er boopgørelse i privat  

 skiftede boer ikke indsendt rettidigt, kan skatteministeren fremtvinge  

 oplysningerne ved pålæg af dagbøder.
 § 34. De anmeldelsespligtige efter § 10, stk. 5, skal  

 tilrettelægge deres regnskaber således, at de afgivne oplysninger i  

 anmeldelserne kan afstemmes med regnskabsføringen.
Kapitel 8 Bestemmelser om klage, henstand m.v.
 § 35. Arvinger kan inden 6 uger efter, at de har modtaget  

 skifterettens afgiftsberegning eller skønsmæssige ansættelse, klage over  

 denne til Told- og Skattestyrelsen.
 Stk. 2. Gavemodtager eller gavegiver kan inden 6 uger efter, at de  

 har modtaget en ændret afgiftsberegning fra told- og skatteregionen, klage  

 over denne til Told- og Skattestyrelsen.
 Stk. 3. Den begunstigede i en forsikring kan inden 6 uger efter,  

 at forsikringen er udbetalt, klage over afgiftsberegningen til Told- og  

 Skattestyrelsen.
 Stk. 4. Told- og Skattestyrelsens afgørelse kan indbringes for  

 domstolene inden 3 måneder efter, at arvingen, gavemodtager eller gavegiver  

 har modtaget afgørelsen.
 Stk. 5. Klager over afgiftsberegningen har ikke opsættende  

 virkning.
§ 36. Skatteministeren eller den, ministeren bemyndiger dertil,  

 kan give henstand med betaling af boafgifter og gaveafgift eller tillade  

 afdragsvis betaling af afgifterne vedrørende fast ejendom her i landet eller  

 i indtil 15 år for en erhvervsvirksomhed, når det skønnes rimeligt af hensyn  

 til kapitalforholdene i virksomheden og dennes fortsatte beståen, samt for  

 hovedaktionæraktier og -anparter.
Der kan stilles krav om betryggende  

 sikkerhed for afgifterne.
Henstandsbeløbet forrentes med en rentesats på 1  

 pct. p.a. over Nationalbankens diskonto, dog mindst med 6 pct. p.a.
Stk. 2. Den arving, legatar eller gavemodtager, der som arv eller  

 gave modtager skov, kan kræve, at der gives henstand m.v. efter stk. 1 for de  

 på skoven hvilende boafgifter eller gaveafgift.
Arvingen, legataren eller  

 gavemodtageren hæfter for de boafgifter eller den gaveafgift, som der gives  

 henstand m.v. for.
Reglerne i § 20, stk. 1 og 2, finder ikke anvendelse på  

 den del af afgifterne, der er givet henstand m.v. for.
 Stk. 3. Afhændes de aktiver, for hvilke der er givet henstand  

 eller afdragsvis betaling med boafgifter eller gaveafgift, forfalder  

 afgifterne eller de resterende afgifter til betaling senest 4 uger efter  

 afhændelsen med sidste rettidige betalingsdag 14 dage senere.
 Stk. 4. Afgår den arving, legatar eller gavemodtager, der har fået  

 henstand m.v., ved døden, inden afgifterne er betalt, forfalder afgifterne  

 eller de resterende afgifter ligeledes til betaling.
§ 37. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan indbringes for højere administrativ myndighed.
Kapitel 9 Bestemmelser om renter, inddrivelse m.v.
 § 38. Er en endelig boopgørelse eller anmeldelse, der kan danne  

 grundlag for beregning af de samlede afgifter, ikke indsendt rettidigt, jf. §  

 10 og § 26, eller er hele boafgiften, tillægsboafgiften eller gaveafgiften  

 ikke betalt rettidigt, jf. § 19 og § 30, skal der af afgifterne betales en  

 rente på 1 pct. for hver påbegyndt måned fra den 1. i den måned, i hvilken  

 opgørelse eller anmeldelse skulle have været indsendt eller afgifterne skulle  

 have været betalt, og indtil opgørelse eller anmeldelse er modtaget eller  

 afgifterne er betalt.
 § 39. Har skifteretten eller told- og skatteregionen ikke inden 3  

 uger efter betalingsfristens udløb modtaget skyldige boafgifter eller  

 gaveafgift eller kun en del heraf, skal skifteretten eller told- og  

 skatteregionen sørge for inddrivelse af afgifterne.
 Stk. 2. Skyldige boafgifter kan med tillæg af renter og  

 omkostninger inddrives ved udpantning og ved indeholdelse i løn m.v. hos  

 arvinger og legatarer efter reglerne om inddrivelse af personlige skatter i  

 kildeskatteloven.
 Stk. 3. Skyldige gaveafgifter kan med tillæg af renter og  

 omkostninger inddrives ved udpantning og ved indeholdelse i løn m.v. hos  

 gavemodtager eller gavegiver efter reglerne om inddrivelse af personlige  

 skatter i kildeskatteloven.
 § 40. Afgiftsbeløb, som forsikringsselskaber, pengeinstitutter,  

 pensionskasser m.fl. og repræsentanter for udenlandske forsikringsselskaber  

 hæfter for efter § 20, stk. 6, kan inddrives ved udpantning efter  

 lovgivningens almindelige regler om udpantning for skyldige skatter.
 Stk. 2. Når aktiver omfattet af § 9, stk. 2, afhændes af en  

 udlænding, inden boafgifterne er betalt, kan det offentlige søge  

 fyldestgørelse for afgifterne i de pågældende aktiver.
Kapitel 10 Straffebestemmelser § 41. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier eller  

 nægter at give oplysninger til brug ved afgørelser om afgiftspligten eller  

 afgiftsberegningen eller 2) undlader rettidigt at afgive de opgørelser, anmeldelser m.v., der er  

 foreskrevet i denne lov.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de i stk. 1 nævnte overtrædelser med  

 forsæt til at unddrage staten afgift, straffes med bøde, hæfte eller fængsel  

 indtil 2 år.
 Stk. 4. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
 § 42. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 § 43. Ransagning i sager om overtrædelse af bestemmelserne i denne  

 lov kan ske i overensstemmelse med retsplejelovens regler om ransagning i  

 sager, som efter loven kan medføre frihedsstraf.
Kapitel 11 Ikrafttrædelses- og overgangsbestemmelser § 44. Loven træder i kraft den 1. juli 1995 og finder anvendelse  

 på boer og anmeldelser vedrørende personer, som afgår ved døden efter lovens  

 ikrafttræden, på anmeldelser vedrørende successioner, som indtræder efter  

 lovens ikrafttræden, på anmeldelser vedrørende en efterlevende ægtefælles  

 ægteskab, som indgås efter lovens ikrafttræden, på anmeldelser om udbetaling  

 af arv fra uskiftet bo, der finder sted efter lovens ikrafttræden, på skifte  

 af uskiftede boer, hvor begæring om skifte indgives efter lovens  

 ikrafttræden, og på gaver, som modtages efter lovens ikrafttræden.
Stk. 2. Samtidig ophæves lov om afgift af arv og gave, jf.  

 lovbekendtgørelse nr. 712 af 15. oktober 1991 med senere ændringer.
For  

 arveerhvervelser m.v., hvor afgiftspligten er indtrådt før lovens  

 ikrafttræden, og for gaver, som er modtaget inden dette tidspunkt, finder de  

 hidtil gældende regler dog fortsat anvendelse.
§ 45. De i § 22 nævnte beløb for afgiftsfri gaver finder også  

 anvendelse på gaver til gaveafgiftspligtige personer efter denne lov, som  

 modtages i perioden 1. juli 1995 til 31. december 1995. Hvis modtageren har  

 modtaget gaver fra samme gavegiver i perioden 1. januar 1995 til 30. juni  

 1995, nedsættes de afgiftsfri beløb efter § 22 dog med et beløb svarende til  

 de i denne periode modtagne gaver, som har været afgiftsfri efter § 44, stk.  

 2 og stk. 3, nr. 2, i lov om afgift af arv og gave.
Dette gælder, uanset om  

 gavebeløbene er givet af fælleseje, skilsmissesæreje eller fuldstændigt  

 særeje, og uanset om de er indgået i modtagerens fælleseje, skilsmissesæreje  

 eller fuldstændige særeje.
 Stk. 2. Gaver, som i perioden 1. januar 1995 til 30. juni 1995 er  

 givet af fælleseje, og hvor gavemodtager vælger at benytte de regler for  

 gaveafgift, der var gældende før 1. januar 1995, jf. § 6, stk. 2, i lov nr.  

 1119 af 21. december 1994 om ændring af lov om afgift af arv og gave og  

 forskellige skattelove. (Lempelse af generationsskifteafgifter m.v.), anses  

 ved anvendelsen af de i stk. 1 nævnte regler for givet med halvdelen af hver  

 ægtefælle.
 § 46. Ved skifte af et uskiftet bo efter denne lovs ikrafttræden,  

 hvor førstafdøde er afgået ved døden før lovens ikrafttræden, fratrækkes ved  

 beregning af boafgifterne det fulde bundfradrag efter § 6 i førstafdødes  

 boslod uden hensyn til, om en del af fællesboet eller førstafdødes særeje er  

 skiftet før lovens ikrafttræden.
 Stk. 2. Afgiftspligten bortfalder ved lovens ikrafttræden for en  

 efterlevende ægtefælle, der efter lov om afgift af arv og gave § 14 A har  

 fået udsættelse med afgiftspligtens indtræden.
 § 47. Har den længstlevende ægtefælle, der sidder i uskiftet bo,  

 før lovens ikrafttræden udbetalt en del af arven efter førstafdøde, skal den  

 udbetalte arv medregnes til den afgiftspligtige arvebeholdning, når boet  

 skiftes.
 § 48. En arv, hvorpå der hviler en brugs- eller indtægtsnydelse,  

 og som ikke er afgiftsberigtiget, og brugs- og indtægtsnydelser af sådan arv,  

 som indtræder efter denne lovs ikrafttræden, afgiftsberigtiges efter de  

 regler, der var gældende ved arveladerens død.
 Stk. 2. Er afgiftspligten af arveerhvervelser, der er gjort  

 afhængige af visse betingelsers indtræden, indtrådt før denne lovs  

 ikrafttræden, afgiftsberigtiges arven, når betingelserne indtræder, efter de  

 regler, der var gældende ved arveladers død.
 Stk. 3. Er gaver, der er gjort afhængige af visse betingelsers  

 indtræden, ydet før denne lovs ikrafttræden, afgiftsberigtiges gaven, når  

 betingelserne indtræder, efter de regler, der var gældende, da gaven blev  

 ydet.
 § 49. Har en person inden denne lovs ikrafttræden givet en gave,  

 hvoraf giver har forbeholdt sig indtægterne eller nytten for sin livstid  

 eller for et tidsrum, skal der betales gaveafgift efter denne lov eller  

 indkomstskat af gaven, når rente- eller brugsnydelsen ophører, uanset om  

 dette sker, medens giver lever eller først ved dennes død.
 § 50. Har en person inden denne lovs ikrafttræden givet forskud på  

 forventet arv til en person, der ikke er omfattet af § 22, skal der ved  

 givers død betales gaveafgift med 36,25 pct. af forskuddet.
 § 51. Loven gælder ikke for Færøerne og Grønland.
