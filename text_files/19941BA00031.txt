Nr BSF 31 Forslag til folketingsbeslutning Folketingsbeslutning om Danmarks  

 ratifikation af den af Den Internationale Arbejdskonference i Geneve i 1989  

 vedtagne konvention nr. 169 vedrørende oprindelige folk og stammefolk i  

 selvstændige stater Fremsat af arbejdsministeren (Jytte Andersen) den 30. november 1994 Vedtaget ved anden (sidste) behandling den 15. december 1994 Folketinget udtaler sin tilslutning til, at den af Den Internationale Arbejdskonference i året 1989 vedtagne konvention nr.
169 vedrørende oprindelige folk og stammefolk i selvstændige stater ratificeres med virkning for Kongeriget Danmark.
Oprindeligt fremsat forslag Folketinget udtaler sin tilslutning til, at den af Den Internationale  

 Arbejdskonference i året 1989 vedtagne konvention nr. 169 vedrørende  

 oprindelige folk og stammefolk i selvstændige stater ratificeres med virkning  

 for Kongeriget Danmark.
Bemærkninger til forslaget til folketingsbeslutning I.
Almindelige bemærkninger 1. Baggrund På Den 76. Internationale Arbejdskonference i Geneve i 1989 vedtoges den  

 som bilag 1 aftrykte konvention nr. 169 vedrørende oprindelige folk og  

 stammefolk i selvstændige stater.
Konvention nr. 169 er en revision af ILO's konvention nr. 107 fra 1957 om  

 beskyttelse og samfundsmæssig indpasning af indfødte og andre stamme- og  

 stammelignende befolkningsgrupper i uafhængige lande.
Konvention nr. 107 har  

 været genstand for kritik, fordi den forudsætter, at den indfødte  

 befolkningsgruppe skal opgive sine karakteristika og lade sig integrere.  

 Danmark har ikke ratificeret konvention nr. 107, idet man efter  

 grundlovsændringen i 1953 anså grønlænderne som en ligestillet del af den  

 danske befolkning men dengang ikke tillige som en urbefolkning.
Ændringerne i den reviderede konvention vedrører primært to forhold, dels  

 anerkendelsen af betegnelsen »folk« (peoples) for de grupper, der i  

 den tidligere konvention betegnedes »populations«, og dels retten  

 for disse folk til udnyttelse af deres traditionelle landområder.
Det  

 engelske ord »indigenous« har tidligere været oversat til  

 henholdsvis indfødte og urbefolkning, men er i konventionen nu oversat til  

 oprindelige folk.
 Konvention nr. 169 der trådte i kraft den 5. september 1991 er november  

 1994 ratificeret af følgende lande: Bolivia, Colombia, Costa Rica, Mexico,  

 Norge, Paraguay og Peru.
 Konventionens hovedsigte er at sikre respekt for de oprindelige folks  

 traditionelle livsform, herunder deres sociale, kulturelle, religiøse og  

 åndelige værdier.
 Den oprindelige befolkning i Grønland, Inuit, er omfattet af konventionens  

 art. 1, hvorfor konventionens 44 artikler har betydning for Grønland.
 Konventionen er generelt præget af, at den navnlig er beregnet på  

 oprindelige folk mv., som er i mindretal i det land, de bor i, og som derfor  

 har behov for beskyttelse gennem særlige retsgarantier.
Ved en forespørgselsdebat i Folketinget den 23. november 1993 om  

 opfølgningen på de oprindelige folks år, blev der fremsat forslag til  

 motiveret dagsorden (Dagsordensforslag nr.
D 11). Forslaget der blev  

 enstemmigt vedtaget, opfordrer regeringen til bl.a. at sikre, at spørgsmålet  

 om ratifikation af ILO-konvention nr. 169 af 27. juni 1989 snarest afklares.
2. Grundlovens § 19 - Folketingets samtykke En ratifikation af konventionen vil bl.a. indebære, at Danmark påtager sig  

 en folkeretlig bindende forpligtelse til at opretholde en retstilstand,  

 hvorefter den oprindelige grønlandske befolkning skal konsulteres, inden der  

 iværksættes eller tillades programmer vedrørende udforskning eller udnyttelse  

 af mineraler eller underjordiske ressourcer, jf. konventionens artikel 15. En  

 ratifikation vil endvidere indebære, at Danmark påtager sig en folkeretligt  

 bindende forpligtelse til at sikre den oprindelige grønlandske befolkning del  

 i udbyttet samt til at sikre den oprindelige grønlandske befolkning en  

 rimelig erstatning for enhver skade, der er en følge af den pågældende  

 virksomhed.
 Det er regeringens vurdering, at visse af de forpligtelser, som Danmark  

 påtager sig ved en ratifikation af konvention nr. 169, efter grundlovens § 19  

 er af »større betydning«, og derfor skal forelægges for  

 Folketinget.
 Regeringen finder, at konventionens kapitel II om rettigheder til  

 landområder ikke er til hinder for en dansk ratifikation, men at der skal  

 afgives en erklæring, der sendes til ILO sammen med ratifikationen af  

 konvention nr. 169. Erklæringen redegør for ejendomsretsbegrebet i Grønland,  

 og er optrykt som bilag 2.
3. Resolution Til konventionen er knyttet en resolution om ILO-foranstaltninger  

 vedrørende oprindelige folk og stammefolk.
Resolutionen er optrykt i  

 beretningen om Den 76. Internationale Arbejdskonference i 1989. Resolutionen  

 opfordrer regeringer, internationale organisationer og specielt ILO til at  

 opprioritere arbejdet med konsekvenserne af det på arbejdskonferencen  

 vedtagne og aktivt at støtte regeringer og oprindelige folk med at bringe  

 konventionens intentioner ud i livet.
For så vidt angår nationale  

 foranstaltninger indeholder resolutionen følgende:
 »1. Opfordrer medlemsstaterne til at overveje at ratificere den  

 reviderede konvention hurtigst mulig, at opfylde de forpligtelser, der er  

 fastlagt i konventionen, og at gennemføre dens bestemmelser på den mest  

 effektive måde.
 2. Opfordrer regeringerne til at samarbejde i denne forbindelse med de  

 pågældende folks nationale og regionale organisationer og institutioner.
 3. Opfordrer regeringerne og arbejdsgiver- og arbejdstagerorganisationerne  

 til at indgå en dialog med de pågældende folks organisationer og  

 institutioner om de mest hensigtsmæssige måder til at sikre gennemførelsen af  

 konventionen, og at udarbejde passende procedurer for konsultationer, der gør  

 det muligt for de oprindelige folk og stammefolk at udtrykke deres  

 synspunkter vedrørende alle aspekter af konventionen.
 4. Opfordrer regeringer og arbejdsgiver- og arbejdstagerorganisationerne  

 til at fremme undervisningsprogrammer i samarbejde med de pågældende folks  

 organisationer og institutioner med henblik på at udbrede kendskabet til  

 konventionen inden for alle sektorer af det nationale samfund, herunder  

 programmer, der omfatter fx.:
a) materiale vedrørende konventionens indhold og målsætninger, b) information med regelmæssige mellemrum om foranstaltninger, der træffes  

 til gennemførelse af konventionen, c) seminarer med henblik på at fremme en bedre forståelse, ratifikation,  

 og effektiv gennemførelse af de normer, der er fastsat i konventionen.« 4. Foretagne høringer Spørgsmålet om dansk ratifikation af konvention nr. 169 har været drøftet  

 i det faste ILO-udvalg, hvor arbejdsmarkedets parter er repræsenteret samt  

 været forelagt Grønlands Hjemmestyre og Justitsministeriet, Statsministeriet  

 og Udenrigsministeriet.
Beslutningsforslaget har endvidere været til høring i  

 Grønlands Hjemmestyre, Færøernes Hjemmestyre, Statsministeriet,  

 Justitsministeriet, Udenrigsministeriet, Finansministeriet,  

 Erhvervsministeriet, Miljø- og Energiministeriet, Socialministeriet,  

 Sundhedsministeriet, Undervisningsministeriet, Kommunernes Landsforening,  

 Amtsrådsforeningen i Danmark, Dansk Arbejdsgiverforening, Landsorganisationen  

 i Danmark, Funktionærernes og Tjenestemændenes Fællesråd, Akademikernes  

 Centralorganisation, FR-Fællesrepræsentationen, Sammenslutningen af  

 Landbrugets Arbejdsgiverforeninger og Finanssektorens Arbejdsgiverforening.
Grønlands Landsstyre har den 26. juli 1991 opfordret til, at Danmark  

 snarest muligt ratificerer konventionen.
Grønlands Hjemmestyre finder, at der  

 ikke er noget i konventionen, som medfører lovændringer i forholdet mellem  

 Grønland og Danmark, idet Hjemmestyreloven på alle områder er mere vidtgående  

 end konventionen.
 Det er Statsministeriets opfattelse, at under hensyntagen til, at  

 Hjemmestyret i skrivelse nr. 614 af 26. juli 1991 til Arbejdsministeriet har  

 opfordret til, at Danmark snarest muligt ratificerer konventionen, har  

 Statsministeriet intet at indvende mod en ratifikation af konventionen.  

 Statsministeriet har i denne forbindelse bemærket sig, at hjemmestyret har  

 tilkendegivet, at hjemmestyret ikke mener, at der er noget i konventionen,  

 som nødvendiggør lovændringer i forholdet mellem Danmark og Grønland.
 Justitsministeriet og Udenrigsministeriet finder, at der ved vurderingen  

 af, om retstilstanden i Grønland må antages at være i overensstemmelse med  

 ILO-konventionen, herunder konventionens art. 14, må lægges afgørende vægt  

 på, at den gældende retstilstand tilgodeser de reale hensyn, der ligger bag  

 konventionen.
5. Økonomiske konsekvenser Ved en ratifikation af konventionen vil Danmark påtage sig en række  

 forpligtelser dels til at foretage foranstaltninger, der skal sikre de  

 berørte befolkningsgrupper en række rettigheder (bl.a. artiklerne 2, 4, 20,  

 22, 26, 30 og 33) og dels til at foretage undersøgelser på en række områder  

 af de berørte befolkningsgruppers livsvilkår m.v. (bl.a art. 7, stk. 3).
Rigsmyndighederne forpligter sig ikke til at træffe særlige  

 foranstaltninger på de sagsområder, der er overtaget af Hjemmestyret.  

 Konventionens bestemmelser er overvejende omfattet af Grønlands Hjemmestyre,  

 og forslaget vil derfor ikke i disse sammenhænge have økonomiske konsekvenser  

 for rigsmyndighederne.
Det bemærkes i den forbindelse, at det under alle  

 omstændigheder er Danmark, der er folkeretligt forpligtet til at sørge for at  

 konventionens bestemmelser bliver overholdt.
6. Indstilling Siden Danmarks indtræden som medlem af Den Internationale  

 Arbejdsorganisation ved dennes oprettelse i 1919 har det været betragtet som  

 en naturlig konsekvens af medlemskabet, at de på arbejdskonferencerne  

 vedtagne konventioner søges ratificeret i det omfang, lovgivning og praksis  

 opfylder konventionernes krav samt at lovgivning og praksis søges bragt i  

 overensstemmelse med konventionernes principper.
Regeringen skal på denne baggrund indstille, at Danmark ratificerer  

 konvention nr. 169 med virkning overalt i Kongeriget Danmark.
Regeringen  

 lægger herved vægt på, at Grønland ønsker at konventionen skal gælde for  

 Grønland.
II.
Grønland 1. Hjemmestyreordningen Hjemmestyreordningen for Grønland bygger på rigsfællesskabets  

 opretholdelse, hvilket indebærer, at Grønland forbliver en del af Danmarks  

 rige for hvilken grundloven gælder.
Som følge heraf ligger kompetencen til at  

 varetage relationerne til udlandet, herunder indgåelse og ratifikation af  

 traktater, hos rigsmyndighederne, jf. hjemmestyrelovens § 11.
Ved hjemmestyreloven, lov nr. 577 af 29. november 1978 om Grønlands  

 Hjemmestyre, har Folketinget overdraget lovgivende og administrative  

 beføjelser til de grønlandske myndigheder.
Hjemmestyreloven bestemmer, at de  

 områder, der er anført i et bilag til loven, kan overføres til Hjemmestyrets  

 kompetence.
Alle de i Hjemmestyrelovens bilag anførte områder er overført til  

 Hjemmestyrets kompetence.
De væsentligste områder, som alle er omfattet af  

 konvention nr. 169, er Grønlands styrelsesordning, jf. konventions art. 6,  

 skat, jf. art. 6, erhvervsforhold, herunder fiskeri og jagt, jf. art. 15,  

 stk. 1 og 23, undervisning og kultur, jf. art. 5, 21,22 og 26-31,  

 socialvæsen, jf. art. 24, arbejdsmarkedsforhold, jf. art. 20,  

 landsplanlægning/arealanvendelse, jf. art. 12, 14 og 17, miljøbeskyttelse,  

 jf. art. 7 og sundhedsvæsen, jf. art. 25.
På de sagsområder, der er overtaget af Hjemmestyret, foretages den interne  

 gennemførelse i Grønland af internationale aftaler, som er indgået af  

 rigsmyndighederne, af Hjemmestyret.
Hjemmestyret er undergivet de  

 forpligtelser, der til enhver tid følger af sådanne aftaler, jf.  

 Hjemmestyrelovens § 10, stk. 1.
I det omfang, der i konventionen stilles krav med hensyn til indholdet af  

 foranstaltninger på sagsområder, der er overtaget af Hjemmestyret, bliver  

 Hjemmestyret ved en ratifikation af konventionen forpligtet til i sin  

 regelfastsættelse og administration af området at opfylde konventionens  

 bestemmelser, uanset at Hjemmestyret efter hjemmestyrelovgivningen, herunder  

 bemyndigelseslovene, ikke er undergivet sådanne begrænsninger.
Som eksempel  

 herpå kan nævnes bestemmelserne i konventionens art. 3 om ligestilling mellem  

 mænd og kvinder, art. 20. stk. 2a. om adgang til beskæftigelse og kap.
V om  

 indretningen af sundhedsvæsenet.
2. Rettigheder til landområder Art. 14 og 15 vedrører spørgsmålet om landområder.
Disse artikler har  

 givet anledning til fortolkningstvivl.
 Hjemmestyrelovens § 8, stk. 1, fastslår, at »den fastboende  

 befolkning i Grønland har grundlæggende rettigheder til Grønlands naturgivne  

 ressourcer«.
 Den gældende retstilstand i Grønland giver ikke mulighed for, at borgerne  

 kan eje jord.
2.a.
Art. 14 Det er Justitsministeriets opfattelse, at det må antages, at jorden i  

 Grønland formentlig tilhører den danske stat, idet dog Grønlands Hjemmestyre  

 har den daglige bestemmelsesret over jorden.
Hjemmestyrets myndigheder kan  

 således tildele brugsret til jord til personer eller selskaber i form af de  

 såkaldte arealtildelinger.
En sådan arealtildeling gives af henholdsvis  

 kommunalbestyrelsen og Landsstyret.
På denne jord kan den, der har fået  

 arealet tildelt, opføre en bygning i overensstemmelse med de vilkår, som er  

 fastlagt i arealtildelingsafgørelsen.
I de gældende regler om arealtildeling  

 (Landstingsforordningen nr. 6 af 19. december 1986 med senere ændringer,  

 senest landstingsforordning nr. 17 af 30. oktober 1992, om arealanvendelse og  

 planlægning.
Den bagvedliggende danske bemyndigelseslov er lov nr. 612 af 23.  

 december 1980 med senere ændringer om arealudvikling, byudvikling og  

 bebyggelse) findes der ikke bestemmelser, der særligt tilgodeser personer  

 eller befolkningsgrupper, som traditionelt har haft en råderet over et givet  

 område.
Der må efter Justitsministeriets opfattelse lægges afgørende vægt på, at  

 de reale hensyn, der ligger bag konventionens artikel 14, nemlig de  

 oprindelige folks bestemmelsesret over de områder, de traditionelt råder  

 over, er tilgodeset gennem den bestående ordning i Grønland.
På denne  

 baggrund finder Justitsministeriet, at det er forsvarligt, at konventionen  

 ratificeres fra dansk side under afgivelse af en samtidig erklæring, hvori  

 den gældende retstilstand for så vidt angår ejendomsretten til jorden i  

 Grønland.
 Bestemmelsen i artikel 14 i konvention nr. 169 har også givet anledning  

 til indgående overvejelser og diskussion i andre af de nordiske lande.
Norge har fundet, at samernes særligt beskyttede brugsret over de områder,  

 de traditionelt anvender, lever op til kravet om en anerkendelse af »the  

 right of ownership and possession«.
Norge har på den baggrund  

 ratificeret konventionen.
Sverige har anlagt en fortolkning af artikel 14, hvorefter bestemmelsen  

 stiller krav om en anerkendelse af en egentlig ejendomsret for de oprindelige  

 folk til de områder, de traditionelt råder over.
Sverige har af denne grund  

 fundet ikke at kunne ratificere konventionen.
 Dette er baggrunden for, at regeringen i forbindelse med en dansk  

 ratifikation af konventionen vil afgive en erklæring om artikel 14.
2. b.
Art. 15 Lov nr. 335 af 6. juni 1991 om mineralske råstoffer i Grønland som ændret  

 ved lov nr. 1074 af 22. december 1993 regulerer forundersøgelser,  

 efterforskning og udnyttelse af mineralske råstoffer i Grønland.
 Det fremgår af lovens §§ 3, 6 og 7, at Miljø- og energiministeren kan  

 meddele tilladelse til forundersøgelse samt tilladelse med eneret  

 (koncession) til efterforskning og udnyttelse af mineralske råstoffer i  

 Grønland, såfremt der foreligger aftale herom mellem regeringen og Grønlands  

 landsstyre.
Det fremgår endvidere af lovens § 22, at bl.a. offentlige indtægter fra  

 konkrete koncessionsforhold og indtægter ved beskatning i Danmark og Grønland  

 af selskaber, der er koncessionshavere, skal deles med halvdelen til staten  

 og halvdelen til Hjemmestyret for så vidt angår en indtægt på op til 500  

 millioner kr. årligt.
Fordelingen af indtægter herudover vil blive fastsat  

 ved lov.
 Det er med de nævnte lovbestemmelser sikret, at Grønlands Hjemmestyre har  

 en afgørende indflydelse på udnyttelsen af de mineralske råstoffer i  

 Grønland, ligesom det er sikret, at en del af overskuddet tilfalder den  

 fastboende befolkning i Grønland.
Imidlertid findes der ikke i den gældende lovgivning bestemmelser, der  

 nærmere fastlægger, hvilke personer der er grønlændere.
For så vidt angår  

 spørgsmålet om, hvem der udgør den grønlandske befolkning, bestemmes det  

 således i lov om Grønlands Hjemmestyre alene, at de forskellige rettigheder  

 tilkommer den i Grønland fastboende befolkning.
Der skelnes med andre ord  

 ikke mellem dem, der nedstammer fra den oprindelige befolkning, og andre  

 fastboende danske statsborgere, som senere er flyttet til Grønland, eller som  

 nedstammer fra tilflyttere.
 Justitsministeriet finder, at på nuværende tidspunkt, hvor den oprindelige  

 befolkning udgør et meget klart flertal af den grønlandske befolkning, må det  

 ud fra en samlet vurdering kunne antages, at den danske lovgivning opfylder  

 de krav, som kræves for at leve op til konventionens bestemmelser.
3. Ratifikation med virkning for Grønland Konventionens titel og artikel 1 fastslår, at konventionen finder  

 anvendelse på oprindelige folk og stammefolk i selvstændige stater.  

 Ifølge grundlovens § 1 gælder grundloven for alle dele af Danmarks rige.  

 Bestemmelsen blev indsat ved grundlovsrevisionen i 1953 for at tilkendegive,  

 at Grønland, der tidligere - i henhold til FN's kriterier - havde haft status  

 som koloni, er en ligestillet del af riget.
Spørgsmålet om Danmark kan  

 ratificere konventionen med virkning for Grønland, der ikke er en selvstændig  

 stat, har Arbejdsministeriet forelagt ILO.
ILO har svaret følgende: »der  

 er ikke noget til hinder for at Danmark ratificerer konventionen vedrørende  

 oprindelige folk og stammefolk (nr. 169) med virkning for Grønland.
Det er  

 ikke nødvendigt, at meddelelsen om ratifikation indeholder nogen særlig  

 erklæring, bortset fra at regeringen forpligter sig til at anvende  

 konventionen, over alt i Kongeriget Danmark«.
Dette indebærer, at for at  

 Grønland kan blive omfattet af konventionen, skal Danmark ratificere  

 konventionen så den finder anvendelse overalt i Kongeriget Danmark.
III.
Færøerne Hovedparten af de af konventionen anførte forhold er ifølge lov nr. 137 af  

 23. marts 1948 om Færøernes Hjemmestyre et færøsk særanliggende.
Da der ikke  

 er oprindelige folk og stammefolk på Færøerne, kan Danmark ratificere  

 konventionen uden forbehold for Færøerne.
 En dansk ratifikation af konventionen kan finde sted, uden at det vil være  

 nødvendigt at foretage lovændringer.
IV.
Konventionens indhold Angående konventionens enkelte bestemmelser bemærkes følgende:
 I præamblen kræves det, at de oprindelige folks livsform og økonomiske  

 udvikling m.v.og disse folks ønsker om at fastholde og udvikle deres  

 identitet, sprog og religion skal anerkendes, og det konstateres bl.a., at  

 disse folks love, værdier, sædvaner og anskuelser ofte er blevet undergravet.
Kapitel I Generel politik Art. 1-12 indeholder bestemmelser om generel politik, herunder  

 konventionens anvendelsesområde og regeringernes ansvar.
 I henhold til art. 1 , finder konventionen anvendelse på følgende  

 befolkningsgrupper: a) stammefolk i selvstændige lande, hvis sociale,  

 kulturelle og økonomiske forhold adskiller dem fra andre dele af det  

 nationale samfund, og hvis status reguleres helt eller delvist af deres egne  

 sædvaner eller traditioner eller af særlige love eller forskrifter, b) folk i  

 selvstændige lande, der betragtes som oprindelige folk på grund af deres  

 nedstamning fra folk, som beboede landet eller en geografisk region, som  

 landet tilhører, på tidspunktet for erobring eller kolonisering eller  

 oprettelse af de nuværende statsgrænser, og som uanset deres juridiske  

 status, opretholder nogle af eller alle deres egne sociale, økonomiske,  

 kulturelle og politiske institutioner.
Efter art. 2 er det regeringerne, der har ansvaret for at  

 iværksætte en koordineret og systematisk indsats for at beskytte de  

 oprindeliges folks rettigheder, og garantere dem respekten for deres  

 integritet.
Dette skal ske i samarbejde med de oprindelige folk, således at  

 de får samme rettigheder som gives til andre borgere i landene.
De  

 oprindelige folks og stammefolks sociale, økonomiske og kulturelle  

 rettigheder skal gennemføres med respekt for deres sociale og kulturelle  

 identitet, deres sædvaner og traditioner og deres institutioner.
Endelig skal  

 regeringerne bistå medlemmerne af de pågældende folk med at eliminere  

 socio-økonomiske forskelle, der måtte bestå mellem oprindelige folk og andre  

 medlemmer af det nationale samfund, på en måde, der er i overensstemmelse med  

 deres ønsker og livsform (artikel 2.c).
Ifølge art. 3 skal oprindelige folk og stammefolk nyde godt af  

 menneskerettigheder og grundlæggende frihedsrettigheder uden hindring eller  

 diskrimination.
Konventionens bestemmelser skal også finde anvendelse uden  

 diskrimination på mandlige og kvindelige medlemmer af disse folk.
 Art. 4 fastslår, at der efter behov skal vedtages særlige  

 foranstaltninger med henblik på at sikre individer blandt de pågældende folk  

 samt deres institutioner, formuegoder, arbejde, kulturer og miljø.
 Art. 5 fastslår at ved gennemførelsen af konventionens  

 bestemmelser, skal disse folks sociale, kulturelle, religiøse og åndelige  

 værdier og skikke anerkendes og beskyttes.
 Det fremgår af art. 6, at regeringerne skal konsultere de  

 pågældende folk, når man overvejer lovgivningsmæssige eller administrative  

 foranstaltninger, der berører dem direkte.
 Efter art. 6 c, skal konsultationer i forbindelse med  

 gennemførelsen af konventionen finde sted i god tro og i en form, der er  

 afpasset omstændighederne, med den målsætning at opnå enighed om eller  

 samtykke til de foreslåede foranstaltninger.
 I indledningen til art 7 , fastslås det, at de berørte folk skal  

 have ret til at fastsætte deres egne prioriteter i forbindelse med  

 udviklingsprocessen.
Det fastslås i art 8, stk. 1, at de kontraherende parter ved  

 anvendelsen af nationale love og forskrifter har pligt til at tage behørigt  

 hensyn til de berørte folks sædvaner og sædvaneretlige regler.
I stk. 2  

 udbygges dette med at fastslå, at disse folk skal have ret til at bevare  

 deres egne sædvaner og institutioner.
Art. 9 og 10 omhandler sanktioner mod lovovertrædelser, og det  

 understreges, at de metoder, som sædvanemæssigt praktiseres af de berørte  

 folk, skal respekteres.
Myndigheder og domstole, der behandler sådanne sager,  

 skal tage disse folks sædvaner i betragtning.
Der skal tages hensyn til deres  

 økonomiske, sociale og kulturelle karakteristika, og det anbefales at andre  

 straffemetoder end fængselsstraf bør foretrækkes.
 Art. 11 fastslår, at tvungne personlige tjenesteydelser skal være  

 forbudt og straffes i henhold til gældende lov, undtagen hvor sådanne er  

 fastsat ved lov for alle borgere.
Efter art.12 skal de pågældende folk sikres mod misbrug af deres  

 rettigheder, og der skal kunne anlægges retssag med henblik på beskyttelse af  

 disse rettigheder.
Det skal sikres, at disse folk kan forstå og selv blive  

 forstået i forbindelse med sådanne retssager.
Kapitel II Rettigheder til fast ejendom Konventionens artikler 13-19 handler om rettigheder til  

 landområder.
 Art. 13 understreger i relation til landområder og territorier, at  

 regeringerne skal respektere de berørte folks forhold og særligt skal  

 respektere de kollektive aspekter af dette forhold.
I art. 14 nævnes spørgsmålet om rettigheder til landområder.
Det  

 fastslås, at de berørte folks ret til at eje og besidde de landområder, som  

 de traditionelt råder over, skal anerkendes.
Hvor det er hensigtsmæssigt,  

 skal det sikres, at de får ret til at udnytte landområder, som de  

 traditionelt har haft adgang til, hvilket specielt er en ret, der tilgodeser  

 vilkårene for nomadefolk og omvandrende jorddyrkere.
Regeringerne skal tage  

 de skridt, der er nødvendige, med henblik på at identificere de landområder,  

 som de pågældende folk traditionelt besidder, og garantere en effektiv  

 beskyttelse af deres ejendoms- og besiddelsesrettigheder.
Art. 15 fastslår, at de berørte folk skal have en særligt  

 beskyttet ret til at deltage i anvendelsen, forvaltningen og bevaringen af de  

 råstoffer, som befinder sig på deres landområder.
Det bestemmes endvidere, at  

 såfremt staten beholder retten til mineralske råstoffer, underjordiske  

 ressourcer eller andre råstoffer, som vedrører de berørte folks landområder,  

 skal der etableres, eller opretholdes procedurer, hvorefter de berørte folk  

 bliver konsulteret med hensyn til, om en påtænkt udnyttelse af ressoucerne  

 vil være i strid med deres interesser.
En sådan konsultation skal finde sted,  

 før en sådan efterforskning eller udvinding må påbegyndes.
 Der stilles endvidere krav om, at de pågældende folk så vidt muligt skal  

 have andel i de fordele, som en sådan aktivitet måtte føre med sig, ligesom  

 de skal have en rimelig erstatning for de skader, som aktiviteterne måtte  

 indebære.
Art. 16 omhandler retningslinier i de tilfælde, hvor det  

 undtagelsesvis findes at være nødvendigt at flytte de pågældende folk fra de  

 landområder, som de besidder.
Personer, der er blevet flyttet, skal have fuld  

 erstatning for ethvert tab eller skade som følge heraf.
 Art. 17 understreger, at de procedurer vedrørende overdragelse af  

 rettigheder til landarealer, som anvendes af disse folk, skal respekteres,  

 hvortil kommer, at der skal tages forholdsregler for at forhindre, at de  

 oprindelige folks sædvaner udnyttes af andre.
 Efter art. 18 skal der ved lov fastsættes passende sanktioner for  

 ulovlig indtrængen på eller udnyttelse af de pågældende folks landområder.  

 Der skal fastsættes foranstaltninger for at forhindre sådanne overgreb.
 Art. 19 fastslår at nationale landbrugsprogrammer skal sikre disse  

 folk en behandling, som gives andre sektorer af befolkningen.
Kapitel III Ansættelse og arbejdsvilkår Art. 20 vedrører ansættelse og arbejdsvilkår.
Regeringerne skal  

 gøre alt, hvad der er muligt, for at forhindre enhver diskrimination mellem  

 arbejdstagere, der tilhører de pågældende folk, og andre arbejdstagere med  

 hensyn til bl.a. beskæftigelse, ligeløn, lægehjælp og social bistand,  

 foreningsfrihed og ret til at indgå kollektive overenskomster.
Der skal  

 træffes foranstaltninger der bl.a. sikrer, at disse folk ikke udsættes for  

 tvangsarbejde eller arbejdsvilkår, der er skadelige for deres helbred.
Der  

 skal lægges vægt på oprettelse af passende arbejdstilsynsmyndigheder.
Kapitel IV Erhvervsuddannelse, håndværk og landbrugsindustri Art. 21-23 omhandler erhvervsuddannelse, håndværk og landerhverv.  

 Hvor det er muligt, skal disse folk gradvist overtage ansvaret for  

 tilrettelæggelsen og gennemførelsen af særlige uddannelsesprogrammer.
Der  

 skal efter anmodning stilles passende teknisk og økonomisk bistand til  

 rådighed.
Kapitel V Social sikring og sundhed Efter Art. 24 og 25 skal sociale sikringsordninger udvides til at  

 omfatte de pågældende folk, og regeringerne skal sikre, at der stilles et  

 passende sundhedsvæsen til rådighed.
Kapitel VI Uddannelse og kommunikationsmidler Art. 26-31 indeholder bestemmelser om, at de pågældende folk skal  

 have mulighed for at opnå uddannelse på linie med resten af det nationale  

 samfund.
 Efter art. 27, 3 , skal regeringerne anerkende disse folks ret til  

 at oprette deres egne uddannelsesinstitutioner, og der skal stilles passende  

 ressourcer til rådighed.
 Ifølge art. 28 skal de pågældende folks børn lære at læse og skrive  

 på deres eget oprindelige sprog eller det sprog, der mest almindeligt  

 anvendes af den gruppe, som de tilhører.
Kapitel VII Kontakter og samarbejde over landegrænser Regeringerne skal efter art. 32 træffe passende foranstaltninger  

 med henblik på at fremme kontakter og samarbejde mellem oprindelige folk og  

 stammefolk hen over landegrænserne.
Kapitel VIII Administration Artikel 33 fastsætter, at den regeringsmyndighed, der er ansvarlig  

 for de spørgsmål, der er omfattet af denne konvention, skal sikre, at der  

 findes organer og andre passende mekanismer med henblik på administration af  

 de programmer, der berører de pågældende folk, og skal sikre, at de har de  

 nødvendige midler til en passende opfølgning af de opgaver som de pålægges.
Kapitel IX Almindelige bestemmelser Ifølge art. 34 skal arten og omfanget af foranstaltninger for at  

 gennemføre konventionen fastsættes under hensyntagen til de særlige forhold,  

 der gælder i det enkelte land.
 Det fremgår af art. 35, at de rettigheder og goder, som de  

 pågældende folk måtte nyde i henhold til andre konventioner og henstillinger,  

 internationale instrumenter, traktater, national lovgivning, retspraksis,  

 sædvane eller aftaler ikke præjudiceres af konventionens bestemmelser.
Kapitel X Afsluttende bestemmelser Art. 36 - 44 indeholder sædvanlige bestemmelser om konventionens  

 indregistrering, ikrafttræden, offentliggørelse, opsigelse m.v.
Det fremgår af art. 38 , at konventionen træder i kraft et år efter  

 den dato, da to medlemsstaters ratifikation er blevet indregistreret.
Efter  

 Norges og Mexicos ratifikation trådte konventionen i kraft den 5. september  

 1991.
Bilag 1 Oversættelse KONVENTION NR. 169 VEDRØRENDE OPRINDELIGE FOLK OG STAMMEFOLK I  

 SELVSTÆNDIGE STATER Den Internationale Arbejdsorganisations generalkonference, der er blevet sammenkaldt i Geneve af Det Internationale Arbejdsbureaus Styrelsesråd, og som den 7. juni 1989 er trådt sammen til sin 76.
samling og der noterer sig de internationale normer, der er indeholdt i konventionen  

 og henstillingen om oprindelige folk og stammebefolkninger, 1957, og som henviser til bestemmelserne i Verdenserklæringen om  

 menneskerettigheder, den internationale konvention vedrørende økonomiske,  

 sociale og kulturelle rettigheder, den internationale konvention vedrørende  

 civile og politiske rettigheder, og de mange internationale instrumenter  

 vedrørende forebyggelse af diskrimination, som finder, at den udvikling, der har fundet sted i international ret  

 siden 1957, samt udviklingen i situationen for oprindelige folk og stammefolk  

 i alle områder i verden, har gjort det hensigtsmæssigt at vedtage nye  

 internationale normer vedrørende dette spørgsmål med henblik på at fjerne  

 tidligere normers orientering henimod assimilation, og der anerkender disse folks ønske om at udøve kontrol over deres egne  

 institutioner, livsform og økonomisk udvikling og om at fastholde og udvikle  

 deres identitet, sprog og religion, inden for rammerne af de stater, i hvilke  

 de bor, og som noterer sig, at disse folk i mange dele af verden ikke er i stand til  

 at nyde godt af de grundlæggende menneskerettigheder i samme grad som resten  

 af befolkningen i de stater, i hvilke de bor, og at deres love, værdier,  

 sædvaner og anskuelser ofte er blevet undergravet, og der henleder  

 opmærksomheden på oprindelige folks og stammefolks særlige bidrag til  

 menneskehedens kulturelle mangfoldighed og sociale og økologiske harmoni og  

 til internationalt samarbejde og forståelse, og der noterer sig, at nedenstående bestemmelser er blevet udformet i  

 samarbejde med De Forenede Nationer, FAO, UNESCO, WHO, samt med  

 Inter-American Indian Institute, på passende niveauer og inden for disse  

 institutioners respektive områder, og at det foreslås at fortsætte dette  

 samarbejde med henblik på at fremme og sikre gennemførelsen af disse  

 bestemmelser, og der har besluttet at vedtage visse forslag med hensyn til en delvis  

 revision af konventionen om oprindelige folk og stammebefolkninger, 1957 (nr.  

 107), hvilket spørgsmål er optaget som punkt 4 på samlingens dagsorden, og der har besluttet, at disse forslag skal tage form af en international  

 konvention, der reviderer konventionen om beskyttelse og samfundsmæssig  

 indpasning af oprindelige folk og andre stamme- og stammelignende  

 befolkningsgrupper i uafhængige lande, 1957, vedtager i dag den 27. juni 1989 følgende konvention, der kan betegnes  

 konventionen om oprindelige folk og stammefolk, 1989:
Kapitel I Generel politik Artikel 1 1. Denne konvention finder anvendelse på:
a) stammefolk i selvstændige lande, hvis sociale, kulturelle og økonomiske  

 forhold adskiller dem fra andre dele af det nationale samfund, og hvis status  

 reguleres helt eller delvis af deres egne sædvaner eller traditioner eller af  

 særlige love eller forskrifter, b) folk i selvstændige lande, der betragtes som tilhørende et oprindeligt  

 folk, på grund af deres nedstamning fra folk, som beboede landet eller en  

 geografisk region, som landet tilhører, på tidspunktet for erobring eller  

 kolonisering eller oprettelse af de nuværende statsgrænser og som, uanset  

 deres juridiske status, opretholder nogle af eller alle deres egne sociale,  

 økonomiske, kulturelle og politiske institutioner.
 2. Identificering af sig selv som tilhørende et oprindeligt folk eller en  

 stamme skal betragtes som et grundlæggende kriterium for fastsættelse af de  

 grupper, som bestemmelserne i denne konvention finder anvendelse på.
 3. Anvendelsen af udtrykket »folk« i denne konvention skal ikke  

 fortolkes som havende konsekvenser for så vidt angår rettigheder, der måtte  

 være knyttet til dette udtryk i henhold tilfolkeretten.
Artikel 2 1. Regeringerne har ansvar for - i samarbejde med de pågældende folk - at  

 iværksætte en koordineret og systematisk indsats med henblik på at beskytte  

 disse folks rettigheder og at garantere respekten for deres integritet.
 2. En sådan indsats skal omfatte følgende foranstaltninger med henblik på:
a) at sikre, at medlemmer af disse folk på lige fod nyder godt af de  

 rettigheder og muligheder, som nationale love og forskrifter giver andre  

 medlemmer af befolkningen, b) at fremme den fulde gennemførelse af sociale, økonomiske og kulturelle  

 rettigheder for disse folk med respekt af deres sociale og kulturelle  

 identitet, deres sædvaner og traditioner og deres institutioner, c) at bistå medlemmerne af de pågældende folk med at eliminere  

 socio-økonomiske forskelle, der måtte bestå mellem oprindelige folk og andre  

 medlemmer af det nationale samfund, på en måde, der er i overensstemmelse med  

 deres ønsker og livsform.
Artikel 3 1. Oprindelige folk og stammefolk skal i fuldt mål nyde godt af  

 menneskerettigheder og grundlæggende frihedsrettigheder uden hindring eller  

 diskrimination.
Bestemmelserne i denne konvention skal finde anvendelse uden  

 diskrimination på mandlige og kvindelige medlemmer af disse folk.
 2. Der må ikke udøves nogen form for magt eller tvang i strid med de  

 pågældende folks menneskerettigheder og grundlæggende frihedsrettigheder,  

 herunder rettigheder i henhold til denne konvention.
Artikel 4 1. Der skal, efter behov, vedtages særlige foranstaltninger med henblik på  

 at sikre enkeltpersoner blandt de pågældende folk samt deres institutioner,  

 formuegoder, arbejde, kultur og miljø.
 2. Sådanne særlige foranstaltninger må ikke være i modstrid med de  

 pågældende folks frit udtrykte ønsker.
 3. Nydelsen af de generelle rettigheder, som er forbundet med  

 statsborgerskab, må ikke begrænses på nogen måde gennem sådanne særlige  

 foranstaltninger.
Artikel 5 I forbindelse med gennemførelsen af denne konventions bestemmelser:
a) skal disse folks sociale, kulturelle, religiøse og åndelige værdier og  

 skikke anerkendes og beskyttes, og der skal tages behørigt hensyn til  

 karakteren af de problemer, som de står over for, både som grupper og som  

 enkeltpersoner, b) skal integriteten af disse folks værdier, skikke og institutioner  

 respekteres, c) skal der under inddragelse af og i samarbejde med de berørte folk  

 vedtages foranstaltninger med henblik på at afbøde de vanskeligheder, som  

 disse folk møder, når de står over for nye leve- og arbejdsvilkår.
Artikel 6 1. Ved gennemførelserne af bestemmelsen i denne konvention, skal  

 regeringerne:
a) konsultere de pågældende folk, gennem passende procedurer og særlig  

 gennem deres repræsentative institutioner, når man overvejer  

 lovgivningsmæssige eller administrative foranstaltninger, der kan berøre dem  

 direkte, b) gennemføre foranstaltninger, der sikrer, at disse folk frit kan deltage  

 - i mindst samme omfang som andre sektorer i befolkningen - på alle niveauer  

 i beslutningsprocessen i administrative, folkevalgte og andre organer, der er  

 ansvarlige for politikker og programmer, der vedrører dem, c) gennemføre foranstaltninger for fuld udvikling af disse folks egne  

 institutioner og initiativer og, hvor det er hensigtsmæssigt, stille de  

 nødvendige ressourcer til rådighed til dette formål.
2. Konsultationer, der gennemføres i forbindelse med gennemførelsen af denne konvention, skal finde sted i god tro og i en form, der er afpasset omstændighederne, med den målsætning at opnå enighed om eller samtykke til de foreslåede foranstaltninger.
Artikel 7 1. De pågældende folk skal have ret til at fastsætte deres egne  

 prioriteringer i forbindelse med udviklingsprocessen, i det omfang den  

 berører deres liv, tro, institutioner og åndelig velfærd og de landområder,  

 som de besidder eller, over på anden måde anvender, og til at udøve kontrol,  

 i videst muligt omfang, over deres egen økonomiske, sociale og kulturelle  

 udvikling.
Desuden skal de deltage i formulering, gennemførelse og evaluering  

 af planer og programmer vedrørende national og regional udvikling, der kan  

 berøre dem direkte.
2. Forbedring af arbejds- og levevilkår og af sundheds- og  

 uddannelsesniveauet for de pågældende folk skal - med inddragelse af og i  

 samarbejde med dem - have en høj prioritet i planer for generel økonomisk  

 udvikling i de områder, de bor i.
Særlige projekter for udvikling af de  

 pågældende områder skal udformes på en sådan måde, at de fremmer en sådan  

 for-bedring.
3. Regeringerne skal sikre, at der, hvor det er hensigtsmæssigt,  

 gennemføres undersøgelser, i samarbejde med de pågældende folk, med henblik  

 på at vurdere de sociale, åndelige, kulturelle og miljømæssige konsekvenser  

 for dem af planlagte udviklingsaktiviteter.
Resultaterne af disse  

 undersøgelser skal betragtes som grundlæggende kriterier for gennemførelsen  

 af disse aktiviteter.
 4. Regeringerne skal, i samarbejde med de pågældende folk, træffe  

 foranstaltninger med henblik på at beskytte og bevare miljøet i de områder,  

 de bor i.
Artikel 8 1. Ved anvendelse af nationale love og forskrifter over for de berørte  

 folk skal der tages behørigt hensyn til deres sædvaner og sædvaneretlige  

 regler.
 2. Disse folk skal have ret til at bevare egne sædvaner og institutioner,  

 hvor disse ikke er i strid med grundlæggende rettigheder, som defineret i det  

 nationale retssystem, og med internationalt anerkendte menneskerettigheder.  

 Der skal oprettes procedurer, i det omfang det er nødvendigt, med henblik på  

 at løse konflikter, som måtte opstå i forbindelse med anvendelsen af dette  

 princip.
 3. Anvendelsen af denne artikels stk. 1 og 2 skal ikke hindre medlemmer af  

 disse folk i at udøve rettigheder, som alle borgere har og i at påtage sig de  

 dertil svarende pligter.
Artikel 9 1. I det omfang, det er foreneligt med det nationale retssystem og  

 internationalt anerkendte menneskerettigheder, skal de metoder, der  

 sædvanemæssigt praktiseres af de pågældende folk med hensyn til sanktioner  

 mod lovovertrædelser begået af deres medlemmer, respekteres.
 2. Disse folks sædvaner med hensyn til straffesager, skal tages i  

 betragtning af de myndigheder og domstole, der behandler sådanne sager.
Artikel 10 1. Når medlemmer af disse folk idømmes en straf i henhold til den  

 generelle lovgivning, skal der tages hensyn til deres økonomiske, sociale og  

 kulturelle karakteristika.
 2. Andre straffemetoder end fængselsstraf bør foretrækkes.
Artikel 11 Krav om, at medlemmer af de pågældende folk skal udføre tvungne personlige  

 tjenesteydelser i nogen form, uanset om der sker betaling herfor eller ej,  

 skal forbydes og gøres strafbart i henhold til gældende lov, undtagen i  

 detilfælde, hvor noget sådant er fastsat ved lovfor alle borgere.
Artikel 12 De pågældende folk skal sikres mod misbrug af deres rettigheder og skal  

 kunne anlægge retssag, enten individuelt eller gennem deres repræsentative  

 organer, med henblik på en effektiv beskyttelse af disse rettigheder.
Der  

 skal træffes foranstaltninger med henblik på at sikre, at medlemmer af disse  

 folk kan forstå og selv blive forstået i forbindelse med sådanne retssager,  

 om nødvendigt gennem tilvejebringelse af tolkning eller på anden effektiv  

 måde.
Kapitel II Landområder Artikel 13 1. I forbindelse med anvendelsen af bestemmelserne i dette kapitel i  

 konventionen skal regeringerne respektere den særlige betydning for de pågældende folks kultur og åndelige værdier af deres forhold til de landområder og/eller territorier, som de besidder eller på anden måde udnytter, og især de kollektive aspekter af dette forhold.
 2. Anvendelsen af udtrykket »landområder« i artikel 15 og 16  

 omfatter begrebet »territorier«, der dækker det samlede miljø i de  

 områder, hvor de berørte folk bor eller som de på anden måde udnytter.
Artikel 14 1. De pågældende folks ret til at eje og besidde de landområder, som de  

 traditionelt råder over, skal anerkendes.
Desuden skal der, hvor det er  

 hensigtsmæssigt, træffes foranstaltninger med henblik på at sikre de  

 pågældende folks ret til at udnytte landområder, der ikke udelukkende  

 besiddes af dem, men hvortil de traditionelt har haft adgang til at skaffe  

 sig deres udkomme og udøve traditionelle aktiviteter.
Der bør i denne  

 forbindelse særlig tages hensyn til situationen for nomadefolk og omvandrende  

 jord-brugere.
 2. Regeringerne skal tage de skridt, der er nødvendige, med henblik på at  

 identificere de landområder, som de pågældende folk traditionelt besidder, og  

 garantere en effektiv beskyttelse af deres ejendoms- og  

 besiddelsesrettigheder.
 3. Der skal indføres passende procedurer inden for det nationale  

 retssystem med henblik på at afgøre krav om landområder fra de pågældende  

 folk.
Artikel 15 1. De pågældende folks ret til naturressourcer i forbindelse med deres  

 landområder skal særligt sikres.
Disse rettigheder omfatter disse folks ret  

 til at deltage i udnyttelsen, forvaltningen og bevaringen af disse  

 ressourcer.
2. I tilfælde, hvor staten bevarer ejendomsretten til mineraler eller  

 underjordiske ressourcer eller rettigheder til andre ressourcer i forbindelse  

 med landområder, skal regeringerne indføre eller opretholde procedurer for  

 konsultation af disse folk, med henblik på at fastslå, om og i hvilket omfang  

 deres interesser vil lide skade, før de iværksætter eller tillader programmer  

 vedrørende udforskning eller udnyttelse af sådanne ressourcer i forbindelse  

 med deres landområder.
De pågældende folk skal, hvor det er muligt, have del  

 i udbyttet af en sådan virksomhed og skal modtage en rimelig erstatning for  

 enhver skade, som de måtte lide som resultat af en sådan virksomhed.
Artikel 16 1. Med forbehold af de følgende stykker i denne artikel skal de pågældende  

 folk ikke kunne fjernes fra de landområder, som de besidder.
 2. Hvor flytning af disse folk undtagelsesvis findes at være nødvendig,  

 skal en sådan flytning kun finde sted med deres frie og informerede samtykke.  

 Hvis deres samtykke ikke kan opnås, skal en sådan flytning kun kunne finde  

 sted efter, at der er indført passende procedurer i den nationale lovgivning  

 og forskrifter, herunder offentlige høringer, hvor det er hensigtsmæssigt,  

 som giver de pågældende folk mulighed for reel repræsentation.
 3. Når det er muligt, skal disse folk have ret til at vende tilbage til  

 deres traditionelle landområder, så snart grunden til flytningen ikke længere  

 eksisterer.
 4. Når en sådan tilbagevenden ikke er mulig, som fastsat ved aftale eller  

 - såfremt en sådan aftale ikke findes - gennem passende procedurer, skal  

 disse folk, i alle tilfælde hvor dette er muligt, gives landområder af en  

 kvalitet og juridisk status, der mindst svarer til de tidligere landområders,  

 og som er egnede til at dække deres nuværende behov og fremtidige udvikling.  

 Såfremt de berørte folk udtrykker præference for erstatning i penge eller  

 naturalier, skal de have ret til en sådan erstatning med de fornødne  

 garantier.
 5. Personer, der er blevet flyttet på denne måde, skal have fuld  

 erstatning for ethvert tab eller skade som følge heraf.
Artikel 17 1. Procedurer, som er etableret af disse folk for overdragelse af  

 rettigheder til landarealer mellem medlemmerne af disse folk, skal  

 respekteres.
 2. De pågældende folk skal konsulteres ved vurdering af deres bemyndigelse  

 til at overdrage deres landområder eller på anden måde overdrage deres  

 rettigheder til nogen uden for deres eget samfund.
 3. Personer, der ikke tilhører disse folk, skal forhindres i at udnytte  

 deres sædvaner eller mangel på forståelse af lovene for at sikre sig  

 ejendomsret, besiddelse eller udnyttelse af landområder, der tilhører disse  

 folk.
Artikel 18 Der skal ved lov fastsættes passende sanktioner for ulovlig indtrængen på  

 eller udnyttelse af de pågældende folks landområder og regeringerne skal  

 træffe foranstaltninger med henblik på at forhindre sådanne overgreb.
Artikel 19 Nationale landbrugsprogrammer skal sikre de pågældende folk en behandling,  

 der svarer til den, som gives andre sektorer af befolkningen med hensyn til:
a) tilvejebringelse af yderligere landområder til disse folk, i tilfælde  

 af at de ikke har tilstrækkelige arealer til at give dem det nødvendige til  

 livets normale opretholdelse eller til eneventuel forøgelse af deres antal, b) tilvejebringelse af de nødvendige midler til at fremme udviklingen af  

 de landområder, som disse folk allerede besidder.
Kapitel III Ansættelse og arbejdsvilkår Artikel 20 1. Regeringerne skal, inden for rammerne af national lovgivning og  

 forskrifter, og i samarbejde med de pågældende folk, vedtage særlige  

 foranstaltninger med henblik på at sikre en effektiv beskyttelse med hensyn  

 til ansættelse og arbejdsvilkår for arbejdstagere, der tilhører disse folk, i  

 det omfang, at de ikke er effektivt beskyttet af den lovgivning, der gælder  

 for arbejdstagere generelt.
 2. Regeringerne skal gøre alt, hvad der er muligt, for at forhindre enhver  

 diskrimination mellem arbejdstagere, der tilhører de pågældende folk, og  

 andre arbejdstagere, særlig med hensyn til:
a) adgang til beskæftigelse, herunder beskæftigelse som faglært, samt  

 foranstaltninger i forbindelse med forfremmelse og avancement, b) lige løn for arbejde af lige værdi, c) lægehjælp og social bistand, sikkerhed og sundhed på arbejdet, sociale  

 sikringsydelser, og andre ydelser knyttet til den erhvervsmæssige  

 beskæftigelse samt boligforhold, d) foreningsfrihed og frihed til at udøve alle lovlige  

 fagforeningsaktiviteter og ret til at indgå kollektive overenskomster med  

 arbejdsgivere eller arbejdsgiverorganisationer.
 3. De foranstaltninger, der træffes, skal omfatte foranstaltninger med  

 henblik på at sikre:
a) at arbejdstagere, der tilhører de pågældende folk, herunder  

 sæsonarbejdere, løsarbejdere og vandrende arbejdstagere inden for landbruget  

 og inden for anden beskæftigelse, samt arbejdstagere, der er beskæftiget af  

 personer, der lejer arbejdskraft ud, nyder den beskyttelse, som i henhold til  

 national lovgivning og praksis gives andre så danne arbejdstagere inden for  

 samme sektorer, og at de er fuldt oplyste om deres rettigheder i henhold til  

 den arbejdsretlige lovgivning, og om de retsmidler, de kan påberåbe sig, b) at arbejdstagere, der tilhører disse folk, ikke udsættes for  

 arbejdsvilkår, der er skadelige for deres helbred, særlig ved at de udsættes  

 for pesticider eller andre giftige stoffer, c) at arbejdstagere, der tilhører disse folk, ikke udsættes for  

 tvangsrekruttering, herunder tvangsarbejde og gældsslaveri, d) at mandlige og kvindelige arbejdstagere, der tilhører disse folk, har  

 lige muligheder og nyder ligebehandling med hensyn til beskæftigelse samt  

 beskyttelse mod seksuel chikane.
 4. Der skal især lægges vægt på oprettelse af passende  

 arbejdstilsynsmyndigheder i områder, hvor arbejdstagere, der tilhører de  

 pågældende folk, påtager sig lønnet beskæftigelse, med henblik på at sikre  

 overholdelse af bestemmelserne i dette kapitel af konventionen.
Kapitel IV Erhvervsuddannelse, håndværk og landbrugsindustri Artikel 21 Medlemmer af de pågældende folk skal nyde mindst samme muligheder som  

 andre borgere har med hensyn til erhvervsmæssig uddannelse.
Artikel 22 1. Der skal træffes foranstaltninger med henblik på at fremme den  

 frivillige deltagelse fra medlemmer af de pågældende folk i generelle  

 erhvervsuddannelsesprogrammer.
 2. I tilfælde af at eksisterende erhvervsuddannelsesprogrammer af generel  

 karakter ikke opfylder de særlige behov hos de pågældende folk, skal  

 regeringerne, under disse folks medvirken, sikre, at der tilvejebringes  

 særlige uddannelsesprogrammer og faciliteter.
3. Alle særlige uddannelsesprogrammer skal tage udgangspunkt i det  

 økonomiske klima, sociale og kulturelle forhold, og de praktiske behov hos de  

 pågældende folk.
Alle undersøgelser, der gennemføres i denne forbindelse,  

 skal gennemføres i samarbejde med disse folk, der skal konsulteres vedrørende  

 tilrettelæggelsen og gennemførelsen af sådanne programmer.
Hvor det er  

 muligt, skal disse folk gradvist overtage ansvaret for tilrettelæggelsen og  

 gennemførelsen af sådanne særlige uddannelses-programmer, såfremt de  

 beslutter dette.
Artikel 23 1. De pågældende folks håndværk, landbrugsindustri og lokale  

 samfundsbaserede industrier samt deres naturaløkonomi og traditionelle  

 erhverv, som fx jagt, fiskeri, fangst og indsamling af produkter, skal  

 anerkendes som vigtige faktorer i opretholdelsen af deres kultur og for deres  

 økonomiske selvforsyning og udvikling.
Regeringerne skal, under deltagelse af  

 disse folk, og hvor det er hensigtsmæssigt sikre, at disse aktiviteter  

 styrkes og fremmes.
 2. Efter anmodning fra de pågældende folk, skal der stilles passende  

 teknisk og økonomisk bistand til rådighed, i alle tilfælde, hvor det er  

 muligt, under hensyntagen til disse folks traditionelle teknologier og  

 kulturelle karakteristika, samt betydningen af en bæredygtig og retfærdig  

 udvikling.
Kapitel V Social sikring og sundhed Artikel 24 Sociale sikringsordninger skal gradvist udvides til at omfatte de  

 pågældende folk og skal finde anvendelse uden diskrimination over for dem.
Artikel 25 1. Regeringerne skal sikre, at der stilles et passende sundhedsvæsen til  

 rådighed for de pågældende folk, eller skal stille ressourcer til rådighed,  

 der sætter dem i stand til selv at udforme og præstere sådanne  

 tjenesteydelser under eget ansvar og kontrol, således at de kan nyde godt af  

 den højst mulige opnåelige standard for fysisk og mental sundhed.
2. Sundhedsvæsenet skal i højst mulig grad være baseret i de lokale  

 samfund.
Disse tjenesteydelser skal planlægges og administreres i samarbejde  

 med de pågældende folk og tage hensyn til deres økonomiske, geografiske,  

 sociale og kulturelle forhold samt deres traditionelle forebyggende  

 foranstaltninger, helbredelsesmetoder og medicinprodukter.
 3. Sundhedsvæsenet skal give præference til uddannelse og beskæftigelse af  

 lokale sundhedsarbejdere og fokusere på den primære sundhedstjeneste samtidig  

 med at der opretholdes tæt kontakt med andre niveauer indenfor  

 sundhedsvæsenet.
 4. Tilvejebringelse af sådanne tjenesteydelser inden for sundhedsvæsenet  

 skal koordineres med andre sociale, økonomiske og kulturel-le  

 foranstaltninger i landet.
Kapitel VI Uddannelse og kommunikationsmidler Artikel 26 Der skal træffes foranstaltninger med henblik på at sikre, at medlemmer af  

 de pågældende folk har mulighed for at opnå uddannelse på alle niveauer, i  

 det mindste på linie med resten af det nationale samfund.
Artikel 27 1. Uddannelsesprogrammer og uddannelsestilbud for de pågældende folk skal  

 udvikles og gennemføres i samarbejde med dem med henblik på at imødekomme  

 deres særlige behov, og skal omfatte deres historie, viden og teknologi,  

 deres værdisystemer og deres øvrige sociale, økonomiske og kulturelle ønsker.
 2. Den kompetente myndighed skal drage omsorg for uddannelse af  

 medlemmerne af disse folk og deres inddragelse i formulering og gennemførelse  

 af uddannelsesprogrammer, med henblik på en gradvis overførelse af ansvaret  

 for gennemførelsen af disse programmer til disse folk, hvor det er  

 hensigtsmæssigt.
3. Regeringerne skal desuden anerkende disse folks ret til at oprette deres egne uddannelsesinstitutioner og faciliteter, forudsat at sådanne institutioner opfylder minimumsstandarder, der er fastsat af den kompetente myndighed i samarbejde med disse folk.
Der skal stilles passende ressourcer til rådighed til dette formål.
Artikel 28 1. De pågældende folks børn skal, hvor det er praktisk muligt, lære at  

 læse og skrive på deres eget oprindelige sprog eller det sprog, der mest  

 almindeligt anvendes af den gruppe, som de tilhører.
Såfremt dette ikke er  

 muligt, skal de myndigheder konsultere disse folk med henblik på at vedtage  

 foranstaltninger for at opfylde denne målsætning.
 2. Der skal træffes foranstaltninger med henblik på at sikre, at disse  

 folk opnår mulighed for at kunne udtrykke sig flydende på det nationale sprog  

 eller et af landets officielle sprog. 3. Measures shall be taken to preserve  

 and promote the development and practice of the indigenous languages of the  

 peoples concerned.
 3. Der skal træffes foranstaltninger med henblik på at bevare og fremme  

 udvikling og anvendelse af de pågældende oprindelige folks sprog.
Artikel 29 Det skal være et mål for undervisning af disse folk at bibringe dem  

 generel viden og færdigheder, som vil hjælpe de pågældende folks børn til at  

 deltage fuldt ud og på lige fod både inden for deres eget samfund og inden  

 for det nationale samfund.
Artikel 30 1. Regeringerne skal vedtage foranstaltninger i overensstemmelse med de  

 pågældende folks traditioner og kulturer med henblik på at give dem kendskab  

 til deres rettigheder og forpligtelser, særlig med hensyn til arbejde,  

 økonomiske muligheder, uddannelse og sundhedsspørgsmål, social velfærd og  

 deres rettigheder ihenhold til denne konvention.
 2. Såfremt det er nødvendigt, skal dette ske ved hjælp af skriftlige  

 oversættelser og gennem anvendelse af massekommunikationsmidler på de  

 pågældende folks sprog.
Artikel 31 Der skal træffes uddannelsesforanstaltninger blandt alle grupper i det  

 nationale samfund, og særlig blandt dem, der er i den mest direkte kontakt  

 med de berørte folk, med henblik på at fjerne fordomme, som måtte findes over  

 for disse folk.
Med henblik herpå bør man bestræbe sig på at sikre, at  

 historiebøger og andet undervisningsmateriale giver et retfærdigt, korrekt og  

 informativt billede af disse folks samfund og kulturer.
Kapitel VII Kontakter og samarbejde over landegrænser Artikel 32 Regeringerne skal træffe passende foranstaltninger, herunder ved hjælp af  

 internationale aftaler, med henblik på at fremme kontakter og samarbejde  

 mellem oprindelige folk og stammefolk hen over landegrænserne, herunder  

 aktiviteter på det økonomiske, sociale, kulturelle, åndelige og miljømæssige  

 område.
Kapitel VIII Administration Artikel 33 1. Den regeringsmyndighed, der er ansvarlig for de spørgsmål, der er  

 omfattet af denne konvention, skal sikre, at der findes organer og andre  

 passende mekanismer medhenblik på administration af de programmer, der  

 berører de pågældende folk, og skal sikre, at de har de nødvendige midler til  

 på passende måde at gennemføre de opgaver, som de pålægges.
 2. Disse programmer skal omfatte:
a) planlægning, koordinering, gennemførelse og evaluering i samarbejde med  

 de pågældende folk af de foranstaltninger, der omhandles i denne konvention, b) forslag vedrørende lovgivning og andre foranstaltninger til de  

 kompetente myndigheder og kontrol med gennemførelsen af de trufne  

 foranstaltninger i samarbejde med de pågældende folk.
Kapitel IX Almindelige bestemmelser Artikel 34 Arten og omfanget af foranstaltninger, der skal træffes med henblik på at  

 gennemføre denne konvention, skal fastsættes på fleksibel måde under  

 hensyntagen til de særlige forhold, der gælder i det enkelte land.
Artikel 35 Anvendelsen af bestemmelserne i denne konvention skal ikke præjudicere de  

 rettigheder og goder, som de pågældende folk måtte nyde i henhold til andre  

 konventioner og henstillinger, internationale instrumenter, traktater,  

 national lovgivning, retspraksis, sædvaneeller aftaler.
Kapitel X Afsluttende bestemmelser Artikel 36 Denne konvention reviderer konventionen om stamme- og stammelignende befolkninger, 1957.
Artikel 37 De officielle ratifikationer af denne konvention skal sendes til Det  

 Internationale Arbejdsbureaus generaldirektør til indregistrering.
Artikel 38 1. Denne konvention er kun bindende for de medlemmer af Den Internationale  

 Arbejdsorganisation, hvis ratifikationer er blevet indregistreret hos  

 generaldirektøren.
 2. Den træder i kraft et år efter den dato, da to medlemsstaters  

 ratifikation er blevet indregistreret hos generaldirektøren.
 3. Derefter træder konventionen i kraft for enhver medlemsstat et år  

 efter, at dens ratifikation er blevet indregistreret.
Artikel 39 1. Enhver medlemsstat, som har ratificeret denne konvention, kan opsige  

 den, efter 10 års years from the date on which the Convention forløb fra datoen for  

 konventionens første ikrafttræden ved afgivelse af en erklæring, der sendes  

 til Det internationale Arbejdsbureaus generaldirektør til indregistrering.  

 Opsigelsen får først virkning 1 år efter datoen for indregistreringen.
 2. Enhver medlemsstat, som har ratificeret denne konvention, og som ikke  

 inden 1 år efter udløbet af den i stk. 1 omhandlede 10 års-periode gør brug  

 af den i denne artikel hjemlede op sigelsesret, er bundet i yderligere 10 år  

 og kan derefter opsige konventionen ved udløbet af hver 10 års-periode på de  

 i denne artikel fastsatte betingelser.
Artikel 40 1. Det Internationale Arbejdsbureaus generaldirektør skal underrette alle  

 medlemmer af Den Internationale Arbejdsorganisation om indregistreringen af  

 alle de ratifikationer og opsigelser, han modtager fra organisationens  

 medlemmer.
 2. Samtidig med at generaldirektøren underretter organisationens medlemmer  

 om indregistreringen af ratifikation nr. 2, skal han gøre dem opmærksom på  

 konventionens ikrafttrædelsesdato.
Artikel 41 Det Internationale Arbejdsbureaus generaldirektør skal i medfør af artikel  

 102 i De Forenede Nationers pagt sende udførlige oplysninger om de  

 ratifikationer og opsigelser, han har indregistreret i henhold til  

 bestemmelserne i de foranstående artikler, til De Forenede Nationers  

 generalsekretær til indregistrering.
Artikel 42 Når Det Internationale Arbejdsbureaus Styrelsesråd måtte anse det for  

 nødvendigt, skal det forelægge generalkonferencen en rapport om  

 gennemførelsen af denne konvention samt overveje ønskeligheden af at sætte  

 spørgsmålet om en hel eller delvis revision af den på konferencens dagsorden.
Artikel 43 1. Dersom konferencen vedtager en ny konvention, der helt eller delvis  

 reviderer denne konvention, skal, medmindre andet måtte være bestemt i den  

 nye konvention:
 (a) en medlemsstats ratifikation af den nye, reviderede konvention ipso  

 jure medføre øjeblikkelig opsigelse af denne konvention, uanset  

 bestemmelserne i artikel 39, såfremt og så snart den nye, reviderede  

 konvention træder i kraft:
 (b) denne konvention ikke længere kunne ratificeres af medlemsstaterne fra  

 den dato at regne, da den nye, reviderede konvention træder i kraft.
 2. Denne konvention forbliver under alle omstændigheder i kraft i den  

 foreliggende form og med det foreliggende indhold for de medlemsstater, som  

 har ratificeret den, men som ikke har ratificeret den reviderede konvention.
Artikel 44 De engelske og franske gengivelser af denne konventions tekst har samme  

 gyldighed.
Ovenstående er konventionens autentiske tekst, behørigt vedtaget  

 af Den Internationale Arbejdsorganisations generalkonference under dens 76.  

 møde, der blev afholdt i Geneve og erklæret afsluttet den otteogtyvende juni  

 1989.
 Til bekræftelse heraf har vi påført vore underskrifter i dag den  

 otteogtyvende juni 1989.
Konferencens præsident J.
L.
NKOMO Det Internationale Arbejdsbureaus generaldirektør MICHEL HANSENNE Bilag 2 Erklæring i forbindelse med ratifikationen af ILO-konvention nr. 169 af  

 oprindelige folk og stammefolk i selvstændige stater Vedrørende konventionens artikel 14 ønsker den danske regering at udtale  

 følgende:
1. I Danmark findes der kun et indfødt folk i konvention nr. 169's  

 betydning.
Det drejer sig om den oprindelige befolkning i Grønland eller  

 Inuit.
Ved lov nr. 577 af 29. november 1978 om Grønlands Hjemmestyre er der  

 indført et hjemmestyre for Grønland.
Hjemmestyret består af en folkevalgt  

 forsamling.
Landstinget, som vælges af den fastboende befolkning i Grønland,  

 og en politisk valgt ledelse, Landsstyret, som vælges af Landstinget.
Det  

 fremgår af den nævnte hjemmestyrelov, at Grønland udgør et særligt  

 folkesamfund inden for det danske rige.
2. Ved lov nr. 577 af 29. november 1978 om Grønlands Hjemmestyre er der  

 åbnet mulighed for, at lovgivningskompetencen og administrationen på en lang  

 række retsområder kan overgå til det grønlandske hjemmestyre.
Der er  

 efterfølgende ved aftaler mellem den danske regering og det grønlandske  

 hjemmestyre sket overførelse af lovgivningskompetence og administration på  

 bl.a. en række af de områder, som er omfattet af den foreliggende konvention.
 3. Der har på intet tidspunkt været mulighed for at opnå ejendomsret til  

 jord i Grønland, hverken for fysiske eller juridiske personer.
4. Ejendomsretten til jord i Grønland er ordnet på en helt særlig måde,  

 som er traditionelt bestemt.
De forskellige retlige og faktiske beføjelser,  

 som samlet udgør ejendomsretten, er delt mellem staten, Grønlands Hjemmestyre  

 og de enkelte grønlændere.
Udgangspunktet er, at det offentlige - staten -  

 har ejendomsretten til Grønlands jord som sådan.
Den daglige bestemmelsesret  

 over jorden i Grønland er imidlertid hos Grønlands Hjemmestyre, som bl.a. har  

 kompetencen til at træffe afgørelse om tildeling af brugsret til jord.  

 Grønlændere, som får tildelt en brugsret over jord i Grønland, har ret til at  

 opføre bygninger på det tildelte areal.
Bygningerne kan i givet fald  

 pantsættes, ligesom de med Hjemmestyrets tilladelse kan overdrages sammen med  

 brugsretten til den jord, de ligger på.
Den ovenfor beskrevne retstilstand gælder for alle borgere i Grønland,  

 både den oprindelige grønlandske befolkning og tilflyttere.
Retstilstanden er  

 endvidere som nævnt af meget gammel oprindelse, idet der aldrig har været  

 mulighed for, at enkeltpersoner kan få fuldstændig ejendomsret til jord i  

 Grønland.
Der er således tale om en traditionsbestemt retstilstand, som har  

 meget lange historiske rødder i det grønlandske samfund, og som Grønlands  

 Hjemmestyre lægger afgørende vægt på bibeholdes.
 5. Både den danske regering og det grønlandske hjemmestyre er på denne  

 baggrund af den opfattelse, at den ovenfor beskrevne retstilstand er  

 hensigtsmæssig og i overensstemmelse med konventionens artikel 14. Den nævnte  

 retstilstand i Grønland, hvorefter Hjemmestyret har den fulde bestemmelsesret  

 over jorden, tilgodeser således fuldt ud de hensyn, der ligger bag artikel  

 14, nemlig at den oprindelige befolknings bestemmelsesret over de områder, de  

 traditionelt besidder, bliver respekteret.
Hertil kommer, at konventionen pålægger de deltagende staters regeringer  

 en række forpligtelser, bl.a. med henblik på at sikre respekten for stamme-  

 og oprindelige folks sædvaner og traditioner.
I det omfang, der kunne opstå  

 modstrid mellem en særbestemmelse som f.eks. artikel 14 i konventionen og  

 dette overordnede princip, er det den danske regerings opfattelse, at  

 respekten for disse folks sædvaner og traditioner er et så fundamentalt  

 princip, at der ikke kan gøres indskrænkning heri som følge af en  

 særbestemmelse i konventionen.
