Nr LSF 155 Forslag til Lov om ændring af lov om miljøbeskyttelse (Underretning om  

 eksport af visse listevirksomheders brugte produktionsanlæg m.v.) Fremsat af miljø- og energiministeren (Svend Auken) den 17. januar 1996 Vedtaget ved tredjebehandling den 30. april 1996 Lov nr. 395 af 22/05/1996 § 1 I lov om miljøbeskyttelse, jf. lovbekendtgørelse nr. 590 af 27. juni 1994,  

 som ændret ved lov nr. 403 af 14. juni 1995, foretages følgende ændringer:
 1. I § 1, stk. 1, udgår ordet »landets«.
 2. Efter § 7 indsættes:
» § 7 a.
Ministeren kan fastsætte regler om den ansvarliges  

 pligt til for egen regning at gennemføre egenkontrol af virksomheder, anlæg  

 og indretninger m.v. eller for egen regning at lade egenkontrollen gennemføre  

 af sagkyndige, herunder af autoriserede, akkrediterede eller lignende  

 sagkyndige og tilsvarende laboratorier.« 3. I § 17, stk. 3, 2. pkt., indsættes efter  

 »offentlige«: »eller gør sig skyldig i grov eller oftere  

 gentagen forsømmelighed.« 4. I § 20, stk. 1, indsættes efter »til enhver  

 tid«: »og uden erstatning«.
 5. I § 51 indsættes som nye stykker:
»Stk. 2. Ministeren kan fastsætte regler om kontrollen med  

 produkter, herunder emballager, der er omfattet af regler fastsat i medfør af  

 stk. 1. Ministeren kan herunder bestemme, at den, der markedsfører et  

 produkt, herunder en emballage, over for tilsynsmyndigheden skal dokumentere,  

 at produktet er fremstillet og sammensat i overensstemmelse med regler  

 fastsat i medfør af loven.
Ministeren kan i særlige tilfælde forbyde  

 markedsføring af et produkt eller en emballage, indtil sådan dokumentation  

 foreligger.
Stk. 3. Ministeren kan som led i overvågningen af og med henblik  

 på at fremme genanvendelse og renere teknologi og begrænse problemerne i  

 forbindelse med affaldsbortskaffelse fastsætte regler om, at den, der  

 udbyder, forhandler eller distribuerer et bestemt produkt, herunder en  

 emballage, skal fremskaffe bestemte oplysninger om produktet eller medvirke  

 hertil.« 6. Efter § 72 indsættes:
» § 72 a.
Forinden eksport af særligt miljøbelastende  

 listevirksomheders brugte produktionsanlæg eller væsentlige dele heraf skal  

 afhænderen underrette tilsynsmyndigheden.
Inden for en frist på to måneder  

 fra tilsynsmyndighedens modtagelse af underretningen må eksporten ikke  

 påbegyndes, medmindre miljø- og energiministeren giver tilladelse hertil.
Stk. 2. Tilsynsmyndigheden videresender underretningen til  

 ministeren ledsaget af tilsynsmyndighedens bemærkninger.
Ministeren  

 videresender underretningen til den kompetente myndighed i det land, hvor  

 anlægget skal opstilles og idriftsættes.
Stk. 3. Ministeren fastsætter regler om underretningens indhold og  

 form.
Ministeren fastsætter krav vedrørende indholdet af tilsynsmyndighedens  

 bemærkninger samt tidsfrist for tilsynsmyndighedens fremsendelse af  

 underretningen til ministeren.
 Stk. 4. Ministeren fastsætter regler om, hvilke produktionsanlæg  

 der skal være omfattet af underretningspligten.
Stk. 5. Tilsynsmyndigheden træffer afgørelse om, hvorvidt anlæg  

 eller dele af anlæg er omfattet af underretningspligten.
Tilsynsmyndighedens  

 afgørelse herom kan ikke påklages til anden administrativ myndighed.« 7. I § 88, stk. 1, indsættes som 2. pkt.:
»Gebyrerne tillægges udpantningsret.« 8. § 88, stk. 2, 3. pkt., ophæves, og i stedet indsættes:
»Gebyret forrentes med 1,3 pct. i månedlig rente for hver påbegyndt  

 måned fra den 1. i den måned, i hvilken gebyret skal betales, dog mindst 50  

 kr.« 9. § 88, stk. 3, ophæves.
 10. I § 110, stk. 1, nr. 1, ændres »og § 50, stk.  

 1,» til: », § 50, stk. 1, og § 72 a,», og i nr. 6  

 ændres »og 71« til: », 71 og 72 a,».
 11. I § 110, stk. 1, indsættes som nr. 12:
»12) den, der undlader at efterkomme godkendelsesmyndighedens eller  

 klageinstansens afgørelse om at etablere sikkerhedsstillelse efter § 39  

 a.« 12. I § 110, stk. 3, indsættes efter »55 a«:  

 », § 72 a, stk. 3,».
 13. § 111 affattes således:
» § 111. Ransagning i sager om overtrædelse af bestemmelserne  

 i denne lov kan ske i overensstemmelse med retsplejelovens regler om  

 ransagning i sager, som efter loven kan medføre frihedsstraf.« § 2 Loven træder i kraft den 30. juni 1996.
§ 3 Loven gælder ikke for Færøerne og Grønland.
Oprindeligt fremsat forslag § 1 I lov om miljøbeskyttelse, jf. lovbekendtgørelse nr. 590 af 27. juni 1994  

 om miljøbeskyttelse, som senest ændret ved lov nr. 403 af 14. juni 1995  

 foretages følgende ændringer:
1. I § 1, stk. 1, udgår ordet »landets« 2. Efter § 7 indsættes:
» § 7a.
Ministeren kan fastsætte regler om den ansvarliges  

 pligt til for egen regning at gennemføre egenkontrol af virksomheder, anlæg  

 og indretninger m.v. eller for egen regning at lade egenkontrollen gennemføre  

 af sagkyndige, herunder af autoriserede, akkrediterede eller lignende  

 sagkyndige og tilsvarende laboratorier.« 3. I § 17, stk. 3, 2. pkt., indsættes efter  

 »offentlige«: »eller gør sig skyldig i grov eller oftere  

 gentagen forsømmelighed.« 4. I § 20, stk. 1, indsættes efter »til enhver  

 tid«: »og uden erstatning« 5. I § 51 indsættes som nye stykker:
» Stk. 2. Ministeren kan fastsætte regler om kontrollen med  

 produkter, herunder emballager, der er omfattet af regler fastsat i medfør af  

 stk. 1. Ministeren kan herunder bestemme, at den, der markedsfører et  

 produkt, herunder en emballage overfor tilsynsmyndigheden, skal dokumentere,  

 at produktet er fremstillet og sammensat i overensstemmelse med regler  

 fastsat i medfør af loven.
Ministeren kan i særlige tilfælde forbyde  

 markedsføring af et produkt eller en emballage, indtil sådan dokumentation  

 foreligger.
Stk. 3. Ministeren kan som led i overvågningen af og med henblik  

 på at fremme genanvendelse og renere teknologi og begrænse problemerne i  

 forbindelse med affaldsbortskaffelse, fastsætte regler om, at den der  

 udbyder, forhandler eller distribuerer et bestemt produkt, herunder en  

 emballage, skal fremskaffe bestemte oplysninger om produktet eller medvirke  

 hertil.« 6. Efter § 72 indsættes:
» § 72 a.
Forinden eksport af særligt miljøbelastende  

 listevirksomheders brugte produktionsanlæg eller væsentlige dele heraf, skal  

 afhænderen underrette tilsynsmyndigheden.
Inden for en frist på to måneder  

 fra tilsynsmyndighedens modtagelse af underretningen må eksporten ikke  

 påbegyndes, medmindre miljø- og energiministeren giver tilladelse hertil.
Stk. 2. Tilsynsmyndigheden videresender underretningen til  

 ministeren ledsaget af tilsynsmyndighedens bemærkninger.
Ministeren  

 videresender underretningen til den kompetente myndighed i det land, hvor  

 anlægget skal opstilles og idriftsættes.
Stk. 3. Ministeren fastsætter regler om underretningens indhold og  

 form.
Ministeren fastsætter krav vedrørende indholdet af tilsynsmyndighedens  

 bemærkninger, samt tidsfrist for tilsynsmyndighedens fremsendelse af  

 underretningen til ministeren.
 Stk. 4. Ministeren fastsætter regler om hvilke produktionsanlæg,  

 der skal være omfattet af underretningspligten.
Stk. 5. Tilsynsmyndigheden træffer afgørelse om, hvorvidt anlæg  

 eller dele af anlæg er omfattet af underretningspligten.
Tilsynsmyndighedens  

 afgørelse herom kan ikke påklages til anden administrativ myndighed.« 7. I § 88, stk. 1, indsættes som 2. pkt.:
»Gebyrerne tillægges udpantningsret.« 8. § 88, stk. 2, 3. pkt., ophæves, og i stedet indsættes:
»Gebyret forrentes med 1,3 pct. i månedlig rente for hver påbegyndt  

 måned fra den 1. i den måned, i hvilken gebyret skal betales, dog mindst 50  

 kr.« 9. § 88, stk. 3 ophæves.
10. I § 110, stk. 1, nr. 1 indsættes efter »§ 50, stk.  

 1«: », samt § 72 a.« og i nr. 6 indsættes efter  

 »71,»: »samt § 72 a.« 11. I § 110, stk. 1, indsættes som nr. 12:
»12) den, der undlader at efterkomme godkendelsesmyndighedens eller  

 klageinstansens afgørelse om at etablere sikkerhedsstillelse efter § 39  

 a.« 12. I § 110, stk. 3, indsættes efter »§§ 7«:  

 », 7a« og efter »55 a«: », § 72 a, stk. 3«.
 13. § 111, affattes således:
»Ransagning i sager om overtrædelse af bestemmelserne i denne lov kan  

 ske i overensstemmelse med retsplejelovens regler om ransagning i sager, som  

 efter loven kan medføre frihedssstraf.« § 2 Loven træder i kraft den 30. juni 1996.
§ 3 Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Baggrunden for lovforslaget 1.1. Egenkontrol for egen regning m.v.
 Lovforslaget indeholder forslag til en utvetydig præcisering af  

 ministerens hjemmel til at fastsætte regler om den ansvarliges pligt til for  

 egen regning at gennemføre egenkontrol eller at lade egenkontrol gennemføre  

 af sagkyndige, herunder af autoriserede, akkrediterede eller lignende  

 sagkyndige og tilsvarende laboratorier.
Lovforslaget indeholder endvidere nogle præciseringer og tydeliggørelser.  

 For det første præciseres, at autorisationen til personer og virksomheder,  

 der udfører rottebekæmpelse, kan tilbagekaldes også såfremt indehaveren gør  

 sig skyldig i grov eller oftere gentagen forsømmelighed i forbindelse med  

 rottebekæmpelsen.
For det andet tydeliggøres, at ændring og tilbagekaldelse  

 af tilladelser meddelt efter lovens § 19 sker uden erstatning.
Herudover  

 klargør lovforslaget, at der består en udpantningsret for gebyrer opkrævet i  

 henhold til § 88, og morarentebestemmelserne bringes i overensstemmelse med  

 Skatteministeriets tilsvarende bestemmelser i love og bekendtgørelser.
 Lovforslaget indeholder tillige enkelte andre ændringer af mere  

 redaktionel karakter samt mindre ændringer i straffebestemmelserne.
1.2. Kontrol med og oplysninger om produkter, herunder emballager Lovforslaget indeholder endvidere forslag om at give miljø- og  

 energiministeren bemyndigelse til at fastsætte nærmere regler om kontrol med  

 produkter, herunder emballager, der er omfattet af regler fastsat i medfør af  

 lovens § 51.
 Forslaget giver herudover ministeren mulighed for at fastsætte regler om,  

 at den der udbyder, distribuerer eller forhandler produkter og emballager  

 skal give miljømyndigheden bestemte oplysninger om produktet eller  

 emballagen, der skønnes af væsentlig betydning i forbindelse med de  

 initiativer vedrørende overvågning og fremme af genanvendelse og renere  

 teknologi og begrænsning af problemerne i forbindelse med  

 affaldsbortskaffelse, som iværksættes fra miljømyndighedernes side.
§ 51 udgør en af de centrale bestemmelser i lovens kapitel 7 om  

 genanvendelse og renere teknologi.
Bestemmelsen indgik i forslaget til ny  

 miljøbeskyttelseslov, som Folketinget vedtog i samlingen 1990/91.
Efter § 51 er ministeren bemyndiget til at fastsætte nærmere regler om  

 bl.a. fremstillingen og sammensætningen af produkter, herunder emballager,  

 med henblik på at nedbringe miljøbelastningen og ressourceforbruget i  

 forbindelse med fremstillingen af produkter og begrænse problemerne i  

 forbindelse med affaldsbortskaffelse.
Af bemærkningerne til forslaget til  

 miljøbeskyttelsesloven fremgik således bl.a., at det af hensyn til en  

 sammenhængende miljøpolitik er »nødvendigt«, at der åbnes mulighed  

 for en miljømæssig regulering af materialers, produkters, emballagers og  

 varers sammensætning, udformning og anvendelse (Folketingstidende, 2. saml.  

 tillæg A Bind III, p. 1567 f.) Der blev i forbindelse med lovforslaget i 1991 ikke, udover de generelle  

 bestemmelser i lovens kapitel 9, om kommuners og amtskommuners pligt til at  

 føre tilsyn med loven og regler fastsat i medfør heraf, indsat bestemmelse om  

 miljømyndighedernes nærmere kontrol med overholdelse af krav til produkter og  

 emballager.
Denne undladelse har ikke været tilsigtet.
Det er således af  

 væsentlig betydning for muligheden for at føre et effektivt tilsyn, at  

 myndighederne kan kræve, at den, der bringer de omhandlede produkter eller  

 emballager på markedet skal kunne dokumentere, at produktet faktisk lever op  

 til miljølovgivningens bestemmelser.
Lovforslaget har derfor som hovedformål,  

 at rette op på de utilstrækkelige, generelle kontrolbeføjelser i den gældende  

 lov.
 Forslaget skal endvidere ses i sammenhæng med, at  

 miljøbeskyttelsespolitikken er ved at flytte fokus fra miljøbelastningen ved  

 fremstilling af produkter til at se på alle faser af et produkts livscyklus.  

 Som det fremgår af Regeringens Natur- og Miljøpolitiske Redegørelse 1995 har  

 miljø- og energiministeren derfor i dialog med bl.a. industrien påbegyndt  

 udarbejdelsen af et forslag til en samlet produktorienteret miljøstrategi.
Den aktive gennemførelse af den nødvendige indsats påhviler virksomheder,  

 institutioner, affaldsbehandlere, forbrugere, investorer og myndigheder i  

 fællesskab.
Det er i den forbindelse afgørende med så godt et  

 beslutningsgrundlag som muligt, og det er således en forudsætning, at der  

 etableres en tilstrækkelig viden om produkterne og deres miljøbelastning.  

 Forslagets nye stk. 3 giver derfor ligeledes hjemmel til, at miljø- og  

 energiministeren i givet fald fastsætter regler, der sikrer, at denne viden  

 tilvejebringes.
Det foreslås endvidere, at ministeren bemyndiges til i særlige tilfælde at  

 forbyde markedsføring af produkter og emballager, hvor krævet dokumentation  

 for overholdelse af regler om fremstilling og sammensætning af produkter ikke  

 foreligger.
Det er hensigten, at forbudsbestemmelsen alene skal bringes i  

 anvendelse i de tilfælde, hvor tilsynsmyndigheden har en begrundet mistanke  

 om, at et produkt eller en emballage ikke lever op til de krav, der er  

 fastsat for produktets fremstilling m.v. i medfør af stk. 1.
Endelig skal lovforslaget sikre miljø- og energiministeren en klar  

 lovhjemmel til gennemførelse af Europa-Parlamentets og Rådets direktiv af 20.  

 december 1994 om emballage og emballageaffald.
Det bemærkes hertil, at Miljø-  

 og Energiministeriet i forbindelse med forhandlingerne om emballagedirektivet  

 oprindeligt vurderede, at der ikke var behov for en særskilt hjemmel for  

 ministeren til at udarbejde nærmere regler om virksomheders pligt til at  

 skaffe visse oplysninger om emballager.
Folketinget blev orienteret herom.  

 Det er Miljø- og Energiministeriets fornyede vurdering, at der imidlertid kan  

 rejses tvivl om der idag er en klar og entydig hjemmel i  

 miljøbeskyttelsesloven til at forlange oplysninger fra virksomheder m.fl. om  

 emballager af den karakter, som emballagedirektivet forudsætter.
Forslaget  

 til stk. 3 skal således, sammen med de ovenfornævnte initiativer i  

 forbindelse med en produktorienteret miljøstrategi også ses i lyset af ønsket  

 om en klar hjemmel til gennemførelse af emballagedirektivet.
Det bemærkes, at en virksomhed kan kræve fortroligholdelse af oplysninger  

 om produkter, herunder emballager, der meddeles i henhold til regler efter §  

 51, hvis det skønnes af væsentlig betydning for virksomheden, at andre end  

 miljømyndigheden ikke får kendskab til sådanne oplysninger.
Der henvises  

 herved til reglerne om undtagelse for aktindsigt i lov om offentlighed i  

 forvaltningen, miljømyndighedens tavshedspligt i henhold til  

 forvaltningsloven og straffeloven.
1.3. Underretningspligt ved eksport af visse listevirksomheders brugte  

 produktionsanlæg Lovforslaget indeholder endelig forslag til at pålægge en  

 underretningspligt ved eksport af visse listevirksomheders brugte  

 produktionsanlæg.
Sagen om salget af Sojakagens kviksølvbaserede kloranlæg til en virksomhed  

 i Pakistan aktualiserede spørgsmålet om at sikre miljømyndighederne i lande  

 uden for OECD fyldestgørende information om de miljømæssige forhold ved  

 eksport af gamle produktionsanlæg.
Informationen er i særlig grad relevant  

 ved eksport af produktionsanlæg, der i dag må anses for miljømæssigt  

 forældet, fordi der er udviklet ny teknologi, som medfører en kraftig  

 formindskelse af miljøbelastningen ved fremstilling af tilsvarende produkter.
I mange tilfælde vil produktionsanlæg, der af eksempelvis driftsøkonomiske  

 grunde ikke længere anvendes i Danmark, kunne gøre god fyldest i lande uden  

 for OECD.
Set i en større sammenhæng er det miljømæssigt hensigtsmæssigt, at  

 et brugbart produktionsanlæg får så lang en levetid som muligt, idet  

 alternativet er, at anlægget ender som affald, før nødvendigt er.
Hensigten  

 med det foreliggende forslag er således ikke at bremse eksporten af gode  

 brugbare anlæg til disse lande.
Lovforslaget skal ses på baggrund af den voksende forståelse for  

 miljøproblemernes betydning, der er i en stor del af landene uden for OECD.  

 Lovforslaget er således primært tænkt som en håndsrækning til  

 miljømyndighederne i disse lande.
Hvorvidt et miljømæssigt betænkeligt anlæg  

 rent faktisk må opstilles i det pågældende land, og i så fald på hvilke  

 vilkår, er alene modtagerlandets afgørelse.
Formålet med bestemmelsen er  

 alene at nyttiggøre de danske myndigheders erfaringer med det givne anlæg og  

 potentielt kvalificere modtagerlandets beslutningsgrundlag.
Lovforslaget  

 giver ikke miljø- og energiministeren bemyndigelse til at kunne nedlægge  

 forbud mod eksport af brugte industrianlæg.
Lovforslaget vedrører kun produktionsanlæg, der er eller har været  

 opstillet på virksomheder, som er godkendelsespligtige i henhold til  

 miljøbeskyttelseslovens kap. 5 (de såkaldte listevirksomheder).  

 Informationsproceduren vil dog blive indskrænket til alene at omfatte  

 produktionsanlæg på listevirksomheder, der kan medføre udledning af  

 væsentlige mængder af problematiske stoffer til luften eller med spildevand,  

 eller som frembringer væsentlige mængder af farligt affald.
Lovforslaget  

 giver derfor miljø- og energiministeren hjemmel til at fastsætte de nærmere  

 regler for hvilke produktionsanlæg, der skal være omfattet af  

 underretningspligten.
 Lovforslaget giver herudover miljø- og energiministeren hjemmel til at  

 fastsætte de nærmere bestemmelser om, hvilke oplysninger der skal foreligge i  

 forbindelse med underretningen, og i hvilken form oplysningerne skal gives.
 For så vidt angår produktionsudstyr, der er blevet forurenet som følge af  

 tidligere anvendelse, vil det bero på en konkret vurdering, om dette efter  

 omstændighederne skal betragtes som affald og behandles i overensstemmelse  

 med reglerne herfor.
 Underretningspligten ved eksport af brugte produktionsanlæg skal ses i  

 sammenhæng med en eksisterende anmeldelsesordning for kemikalier, hvis  

 anvendelse i udførselslandet enten er forbudt eller strengt reguleret  

 (PIC-ordningen, P rior I nformed C onsent). I henhold  

 til EU-regler skal et eksportland give et modtagerland en forhåndsorientering  

 ved eksport af visse farlige landbrugs- og industrikemikalier.
Set i international sammenhæng har spørgsmålet om informationsudveksling  

 ved teknologioverførsel i de senere år været diskuteret inden for FN's  

 miljøprogram (UNEP). På UNEP's styrelsesrådsmøde i maj 1995 blev UNEP anmodet  

 om at fortsætte arbejdet med at udvikle udkast til internationale  

 retningslinjer for information om potentielle miljøpåvirkninger af en  

 teknologi, som eksportøren eller leverandøren skal dokumentere over for  

 importøren eller køberen.
UNEP skal rapportere til styrelsesrådet om  

 udviklingen i dette arbejde sidst i januar 1997.
 På nordisk plan har den nordiske samarbejdsgruppe vedrørende renere  

 teknologi på foranledning af Nordisk Ministerråd iværksat en indledende  

 undersøgelse omkring overførsel af forurenende teknologi til  

 udviklingslandene, herunder indikationer på problemets omfang i Norden.
 Forslaget skal således også ses som et aktivt dansk bidrag til de  

 fortsatte internationale forhandlinger på dette område.
2. Lovforslagets miljømæssige konsekvenser 2.1. Egenkontrol for egen regning m.v.
Lovforslaget om egenkontrol for egen regning er en  

 bemyndigelsesbestemmelse og indebærer i vidt omfang alene en præcisering af  

 hjemlen i eksisterende bestemmelser.
Det forventes dog, at udnyttelsen af  

 hjemlen vil kunne medføre en forbedret kontrol med virksomheders m.v.  

 forurening, hvilket vil kunne bidrage til en mere hensigtmæssig og effektiv  

 regulering af forureningen.
 Den del af lovforslaget, der vedrører tilbagekaldelse af autorisationer i  

 forbindelse med rottebekæmpelsen forventes at ville føre til øget  

 agtpågivenhed blandt indehavere med autorisation med hensyn til overholdelse  

 af lovens bestemmelser om rottebekæmpelsen.
2.2. Kontrol med og oplysninger om produkter, herunder emballager Det vurderes, at navnlig den forbedrede adgang til kontrol med produkter  

 og emballager eventuelt vil øge incitamentet for den der markedsfører et  

 produkt til at sikre eller medvirke til at sikre, at lovgivningens krav til  

 produktet eller emballagen er overholdt.
Forslaget kan således have en mere  

 indirekte, positiv indvirkning på miljøbeskyttelsen.
2.3. Underretningspligt ved eksport af visse listevirksomheders brugte  

 produktionsanlæg Lovforslaget forventes ikke at få større miljømæssige konsekvenser i  

 Danmark.
 Sandsynligvis vil det kun være få produktionsanlæg, der var planlagt  

 eksporteret, som ikke vil blive godkendt af modtagerlandets myndighed til  

 genopstilling og videre drift og efterfølgende må bortskaffes som affald i  

 Danmark.
 De miljømæssige fordele ved lovforslaget skal ses i et globalt lys, og  

 ligger især i, at miljømyndighederne i importlandet kan drage nytte af de  

 danske myndighedskrav til anlægget, og derved få et bedre grundlag for at  

 fastsætte relevante miljøkrav til den videre drift af ældre produktionsanlæg,  

 der ellers kunne give anledning til uheldige miljømæssige påvirkninger.
3. Lovforslagets erhvervsøkonomiske konsekvenser 3.1. Egenkontrol for egen regning m.v.
 Da lovforslaget i vidt omfang alene indebærer en præcisering af hjemlen i  

 eksisterende bestemmelser forventes lovforslaget ikke at medføre økonomiske  

 konsekvenser for erhvervslivet.
 Den del af lovforslaget, der vedrører tilbagekaldelse af autorisation i  

 forbindelse med rottebekæmpelsen har ingen eller kun begrænsede  

 erhvervsøkonomiske konsekvenser, idet antallet af overtrædelser, der vil  

 kunne føre til tilbagekaldelse af autorisation, herefter må antages at være  

 meget få.
3.2. Kontrol med og oplysninger om produkter, herunder emballager Lovforslaget medfører ikke i sig selv økonomiske konsekvenser for  

 erhvervslivet.
Erhvervssektoren vil kunne blive berørt økonomisk i  

 forbindelse med miljø- og energiministeren fastsættelse af krav til produkter  

 efter stk. 1. Ministeren vil i sådanne tilfælde tillige kunne gøre brug af  

 bemyndigelsen i stk. 2 til at forpligte virksomheder til at afgive  

 oplysninger om et produkt eller en emballage og i særlige tilfælde eventuelt  

 forbyde markedsføringen af produktet, indtil dokumentation for produktets  

 overensstemmelse med krav efter stk. 1 foreligger.
 Ligeledes vil en udnyttelse af bemyndigelsen i stk. 3 til at indhente  

 visse oplysninger hos virksomheder kunne berøre disse virksomheder økonomisk.  

 Dette vil i nogen grad bero på, om der ønskes oplysninger, som en virksomhed  

 normalt forventes at ligge inde med eller relativt nemt kan fremskaffe,  

 eksempelvis fra et tidligere led i omsætningen, eller der er tale om  

 oplysninger, hvis tilvejebringelse kræver en større arbejdsindsats.  

 Bemyndigelsen i stk. 3 forudsættes kun udnyttet i særlige tilfælde.
3.3. Underretningspligt ved eksport af visse listevirksomheders brugte  

 produktionsanlæg Omkring 7.000 virksomheder er omfattet af godkendelsespligten i henhold  

 til miljøbeskyttelseslovens kapitel 5. Størstedelen af disse virksomheder vil  

 blive fritaget for underretningspligten.
Det vurderes, at højst 500 af de  

 godkendelsespligtige virksomheder vil blive omfattet af reglerne om  

 underretningspligt ved eksport af deres brugte produktionsanlæg.
I praksis  

 vil der sandsynligvis næppe blive tale om mere end ganske få sager om året,  

 hvor der skal foretages underretning af miljømyndigheder i modtagerlande.
Med hensyn til underretningsforpligtelsens indhold vil denne primært bestå  

 i, at virksomheden skal fremsende oplysninger, som virksomheden i forvejen  

 bør være i besiddelse af.
Oplysningerne sendes til den danske  

 tilsynsmyndighed.
 De erhvervsøkonomiske konsekvenser af lovforslaget skønnes således at  

 blive af yderst beskedent omfang.
4. Lovforslagets økonomiske og administrative konsekvenser 4.1. Egenkontrol for egen regning m.v.
 Forslaget har ingen økonomiske eller administrative konsekvenser.
4.2. Kontrol med og oplysninger om produkter, herunder emballager Forslaget har karakter af en bemyndigelsesbestemmelse og har således i sig  

 selv ingen økonomiske eller administrative konsekvenser for kommuner og  

 amtskommuner.
4.3. Underretningspligt ved eksport af visse listevirksomheders brugte  

 produktionsanlæg Administrationen af ordningen vil blive henlagt til Miljøstyrelsen.
 Der forventes ingen statsfinansielle konsekvenser af forslaget, ligesom  

 lovforslaget ikke giver anledning til kompensation til de kommunale - og  

 amtskommunale myndigheder, da der vil være tale om en opgave af yderst  

 begrænset omfang.
5. Hørte myndigheder og organisationer Følgende myndigheder, organisationer og institutioner har været hørt om  

 lovforslaget: Advokatrådet, Affaldsteknisk Samarbejde, Aluminium & Miljø,  

 Amtsrådsforeningen i Danmark, Arbejderbevægelsens Erhvervsråd,  

 Arbejdsministeriet, Asfaltindustrien, Bryggeriforeningen, DAKOFA, Danmarks  

 Fiskeriforening, Danmarks Naturfredningsforening, Danmarks  

 Sportsfiskerforbund, Danmarks Miljøundersøgelser, Dansk Dambrugerforening,  

 Dansk Handel & Service, Dansk Havbrugerforening, Dansk Industri, Dansk  

 Landbrugs Udvikling A/S, Landbrugsrådet, Danske Elværkers Forening, Danske  

 Fjernvarmeværkers Forening, Dansk Familiebrug, Dansk Erhvervslandbrug, Dansk  

 Skovforening, Dansk Standard, Danske Mejeriers Fællesorganisation, Danske  

 Læskedriks Fabrikanter, Danske Vognmænd, De Danske Landboforeninger,  

 Direktoratet for Arbejdstilsynet, Dansk Teknologisk Institut, De Samvirkende  

 Købmandsforeninger i Danmark, Emballage & Samfund, Emballageindustrien,  

 Embedslægeforeningen, Energistyrelsen, Erhvervsfremme-Styrelsen, Ejby  

 Kommune, Erhvervsministeriet, Erhvervs- og Selskabsstyrelsen,  

 Entreprenørforeningen, FDB/IRMA, Ferskvandsfiskeriforeningen i Danmark,  

 Finansrådet, Foderstofbranchen, Forbrugerstyrelsen, Forbrugerrådet,  

 Foreningen af Auto- og Industrilakerere, Foreningen af Bioteknologiske  

 Industrier i Danmark, Foreningen af Danske Kemiske Industrier, Foreningen af  

 Danske Eksportvognmænd, Foreningen af Jernskibs- og Maskinbyggerier i  

 Danmark, Foreningen af Miljømedarbejdere i Kommunerne, Foreningen af  

 Rådgivende Ingeniører F.R.I., Foreningen for Danmarks Fiskemel- og  

 Fiskeolieindustri, Forsvarets Bygningstjeneste, Forsvarsministeriet,  

 Frederiksberg Kommunalbestyrelse, Fællesorganisation,  

 Genvindingsbrancherådet, Grafisk Arbejdsgiverforening, Greenpeace,  

 Handelskammeret, Holmegaards Glasværker A/S, Håndværksrådet,  

 Indenrigsministeriet, Ingeniørforeningen i Danmark, Justitsministeriet,  

 Kommunernes Landsforening, Karton & Miljø, Københavns Magistrat (5.  

 afdeling), Landbrugs- og Fiskeriministeriet, Landsorganisationen i Danmark,  

 Miljøklagenævnet, Noah, Oliebranchens Fællesrepræsentation, Plastindustrien i  

 Danmark, Reno Sam, Restaurations- og Bryggeriarbejderforbundet, Sandblæse- og  

 Malerentreprenørforeningen, SID, Skatteministeriet, Statens Luftfartsvæsen,  

 Sundhedsministeriet, SPT Kosmetikbranchen, Textil- og Beklædningsindustrien,  

 TIC-Danmark, Trafikministeriet, Verdensnaturfonden, Mellemfolkeligt Samvirke,  

 Udenrigsministeriet.
 Da dele af lovforslaget har været sendt i særskilt høring har ikke alle de  

 nævnte myndigheder og organisationer nødvendigvis været hørt over hele  

 lovforslaget.
6. Hovedprincipperne i lovforslaget 6.1. Egenkontrol for egen regning m.v.
 Der henvises til almindelige bemærkninger og bemærkningerne til  

 lovforslagets enkelte bestemmelser.
6.2. Kontrol med og oplysninger om produkter, herunder emballager Lovforslaget skal give miljø- og energiministeren bemyndigelse til at  

 fastsætte nærmere regler om kontrollen med produkter, herunder emballager,  

 der er omfattet af regler fastsat i medfør af lovens § 51, stk. 1.
 Forslaget giver herudover ministeren mulighed for at fastsætte regler om,  

 at den, der udbyder, distribuerer eller forhandler produkter og emballager  

 skal give miljømyndigheden bestemte oplysninger om produktet, der skønnes af  

 væsentlig betydning i forbindelse de initiativer vedrørende overvågning og  

 med henblik på at fremme genanvendelse og renere teknologi og begrænse  

 problemerne i forbindelse med affaldsbortskaffelse, som iværksættes fra  

 miljømyndighedernes side.
6.3. Underretningspligt ved eksport af visse listevirksomheders brugte  

 produktionsanlæg Lovforslaget pålægger afhænderen af et industrianlæg en forpligtigelse til  

 at underrette tilsynsmyndigheden i Danmark ved eksport af det brugte  

 produktionsanlæg.
Underretningsforpligtelsen gælder, uanset eksporten sker  

 til endelig opstilling og idriftsættelse eller alene med henblik på  

 videresalg.
Lovforslaget gælder eksport til såvel OECD-lande, herunder  

 EU-medlemslande, som lande uden for OECD.
Eksport af produktionsanlæg til  

 OECD-lande er omfattet af underretningsforpligtelsen, for også at medtage de  

 tilfælde, hvor et brugt produktionsanlæg eksporteres til et ikke-OECD-land  

 via et OECD-land.
I en periode på 2 måneder, efter at underretningen er  

 indgået til tilsynsmyndighed, må eksporten ikke påbegyndes.
Det fastsættes  

 nærmere i gennemførelsesbestemmelserne, om underretning skal ske til  

 tilsynsmyndigheden på det sted, hvor anlægget har været i drift, eller til  

 tilsynsmyndigheden på det sted, hvor anlægget fysisk befinder sig på  

 afhændelsestidspunktet.
Tilsynsmyndigheden videresender, med tilhørende  

 bemærkninger, underretningen til miljø- og energiministeren, som videresender  

 underretningen til den kompetente myndighed i modtagerlandet.
 Lovforslaget er således alene en informationsprocedure i forbindelse med  

 eksport af visse listevirksomheders brugte produktionsanlæg.
Miljø- og energiministeren bemyndiges til at fastsætte nærmere  

 bestemmelser vedrørende underretningens indhold og form samt indholdet i  

 tilsynsmyndighedens bemærkninger.
Ministeren bemyndiges endvidere til at  

 fastsætte regler for hvilke produktionsanlæg, der skal være omfattet af  

 underretningsforpligtelsen.
Det er hensigten, at underretningspligten kun  

 skal påhvile de kategorier af anlæg, der erfaringsmæssigt frembyder de  

 største miljømæssige problemer.
7. Forholdet til EF-retten 7.1. Egenkontrol for egen regning m.v.
 Forslaget har ikke EF-retlige konsekvenser.
7.2. Kontrol med og oplysninger om produkter, herunder emballager Forslaget om kontrol m.v. af produkter og emballager vurderes ikke at have  

 EU-retlige konsekvenser.
Det bemærkes i den forbindelse, at administrationen  

 af eventuelle regler om forbud mod markedsføring i særlige tilfælde og  

 kontrolmyndighedens krav om dokumentation i alle tilfælde forudsættes at ske  

 med respekt af EU-Traktaten, herunder bestemmelserne om varernes frie  

 bevægelighed (artikel 3036). Kontrolmyndigheden vil efter almindelig  

 anerkendte retsprincipper i sådanne sager også være forpligtet til at bidrage  

 til sagens oplysning (officialmaksimen).
 Bemyndigelsesbestemmelserne i forslaget til § 51, stk. 2 og 3 forventes  

 bl.a. udnyttet i forbindelse med gennemførelse her i landet af  

 Europa-Parlamentets og Rådets direktiv om emballage og emballageaffald  

 (direktiv 94/62/EF). De omhandlede bekendtgørelser vil blive notificeret  

 Kommissionen efter de herom gældende regler.
7.3. Underretningspligt ved eksport af visse listevirksomheders brugte  

 produktionsanlæg Miljø- og Energiministeriet har overvejet, hvorvidt brugte  

 produktionsanlæg må antages at være »varer« i EU-retlig forstand og  

 således omfattet af EF-traktatens forbud mod diskriminerende  

 eksporthindringer (artikel 34).
EF-domstolen har haft lejlighed til at tage stilling til varebegrebet i  

 EF-traktatens artikel 30 om forbudet mod importhindringer.
I den såkaldte  

 Vallonien-sag (C-2/90, Saml. 1992 I side 4431) fandt EF-domstolen, at  

 ikke-genanvendeligt affald, hvis økonomiske værdi er tvivlsom, er omfattet af  

 traktatens varebegreb i artikel 30. Domstolen lagde herved vægt på, at det  

 pågældende affald rent faktisk var genstande, der transporteredes over en  

 grænse som led i en kommerciel transaktion.
Denne argumentation vil  

 utvivlsomt kunne overføres til afgrænsningen af varebegrebet i EF-traktatens  

 artikel 34.
Ved eksport af brugte produktionsanlæg sker der en grænseoverskridende  

 flytning af genstande som led i en kommerciel transaktion.
Dette kunne tages  

 som indtægt for et synspunkt om, at lovforslaget er omfattet af EF-traktatens  

 artikel 34. Afgørende må i den forbindelse være karakteren af de  

 produktionsanlæg, som underretningsordningen omfatter.
I det omfang der er  

 tale om anlæg, der - ligesom f.eks. fast ejendom - normalt ikke er flytbare,  

 som har karakter af unika - modsat industrielt fremstillede varer - og som  

 normalt ikke er genstand for handel på markedet, taler meget for, at  

 ordningen falder uden for artikel 34. Dette syndpunkt støttes af, at  

 informationsproceduredirektivet, Rådsdirektiv 83/183/EØF, der regulerer  

 medlemsstaternes indførelse af tekniske standarder og forskrifter for varer,  

 definerer en vare - et »produkt« - som alle produkter, der  

 fremstilles industrielt, og alle landbrugsprodukter.
 Det er på denne baggrund Miljø- og Energiministeriets opfattelse, at  

 brugte produktionsanlæg ikke er omfattet af EF-traktatens varebegreb i  

 artikel 34 om eksportrestriktioner og artikel 113 om den fælles  

 handelspolitik over for tredielande.
Selv i tilfælde hvor f.eks. dele af brugte produktionsanlæg er omfattet af  

 varebegrebet, kan der - afhængig af karakteren af den pågældende del -  

 argumenteres for, at de restriktioner, der indføres med lovforslaget, dels er  

 begrundet i anerkendelsesværdige miljøhensyn, dels er proportionale, idet de  

 ikke går videre end nødvendigt for at opfylde formålet.
Det bemærkes herved,  

 at lovforslaget alene angår særligt miljøbelastende listevirksomhheders  

 brugte produktionsanlæg og ikke brugte produktionsanlæg generelt.
I relation til vurderingen af det anerkendelsesværdige formål kan det  

 endvidere fremhæves, at en lignende ordning er etableret i EU-regi for  

 industrikemikalier, den såkaldte PIC-ordning, jf.
Rådets forordning (EØF) nr.  

 2455/92 af 23. juli 1992 om udførsel og indførsel af visse farlige  

 kemikalier.
Bemærkninger til lovforslagets enkelte bestemmelser Til § 1 Til nr. 1 Ændringen er en konsekvens af forslaget om underretningspligt ved eksport  

 af visse listevirksomheders brugte produktionsanlæg. Ændringen betyder, at  

 lovens formål udstrækkes til at omfatte miljøbeskyttelse også i et globalt  

 perspektiv.
Til nr. 2 Ministeren kan allerede i medfør af bestemmelser i den gældende  

 miljøbeskyttelseslov f. eks. § 7, § 19, stk. 5, jf. stk. 1 og 2 og § 29  

 fastsætte regler om kontrol med virksomheder m.v., herunder at kontrollen  

 skal udføres som en egenkontrol for egen regning.
 Det er utvivlsomt, at der i dag ved meddelelse af godkendelser,  

 tilladelser og påbud efter miljøbeskyttelsesloven kan fastsættes vilkår om,  

 at der skal gennemføres en egenkontrol for egen regning, herunder at  

 egenkontrollen skal gennemføres af en uvildig sagkyndig.
 Imidlertid blev der ved en revision af bekendtgørelse nr. 1159 af 19.  

 december 1994 om erhvervsmæssigt dyrehold, husdyrgødning, ensilage m.v. rejst  

 tvivl om, hvorvidt der i bekendtgørelsen kunne fastsættes krav om, at  

 beregninger af kapacitet til opbevaring af husdyrgødning skulle foretages  

 ikke af landmanden selv, men af en sagkyndig f. eks. en landbrugskonsulent.  

 Tvivlen opstod i sammenhæng med, at beholdere til opbevaring af husdyrgødning  

 i medfør af miljøbeskyttelseslovens § 19, stk. 3 kan etableres uden  

 forudgående tilladelse.
 Med bestemmelsen tilvejebringes en utvetydig hjemmel for ministeren til at  

 fastsætte regler, der normerer kravene til egenkontrol.
 Med bestemmelsen præciseres endvidere, at ministeren også i de tilfælde,  

 hvor der ikke kræves tilladelse til etablering af anlægget, virksomheden m.v.  

 kan fastsætte regler om egenkontrol for egen regning.
Til nr. 3 Ved bestemmelsen tydeliggøres, at autorisationer kan tilbagekaldes, ikke  

 blot af økonomiske årsager, men også såfremt indehaveren gør sig skyldig i  

 grov eller oftere gentagen forsømmelighed i forbindelse med rottebekæmpelsen.
Til nr. 4 Ved præciseringen tydeliggøres, at ændring og tilbagekaldelse efter § 20  

 sker uden erstatning.
Der er ikke med præciseringen tiltænkt nogen ændring af  

 den gældende retstilstand.
Til nr. 5 Til stk. 2 Lovforslaget giver for det første ministeren bemyndigelse til at fastsætte  

 de til kontrollen nødvendige bestemmelser.
 Kontrolbestemmelserne vil bl.a. kunne omfatte en pligt for den der  

 udbyder, forhandler eller distribuerer et produkt eller en emballage til at  

 meddele tilsynsmyndigheden bestemte oplysninger, som er af betydning for  

 myndighedskontrollen.
Kontrolforanstaltningerne efter stk. 2 vil herudover kunne omfatte påbud  

 til den, der markedsfører et produkt eller en emballage, om at fremskaffe  

 dokumentation for, at produktet eller emballagen er fremstillet og sammensat  

 i overensstemmelse med regler fastsat af ministeren medfør af stk. 1. Som den  

 der markedsfører anses i dette forslag ethvert led i kæden hvorfra produktet  

 sælges, herunder producenter, importører, grossister og detailhandlere.
Der  

 vil om nødvendigt tillige kunne stilles krav til prøveudtagninger og analyser  

 af et produkt eller en emballage efter nærmere fastlagte retningslinier,  

 herunder retningslinier om brug af akkrediterede laboratorier eller  

 sagkyndige.
Udgifterne til sådanne eventuelle undersøgelser forudsættes  

 afholdt af den, som påbudet er rettet mod.
Det kan undertiden være både teknisk vanskeligt og særligt  

 omkostningskrævende at føre dokumentation for eksempelvis indholdet eller  

 fraværet af bestemte stoffer og materialer i et produkt eller en emballage.
I  

 sådanne tilfælde kan der eksempelvist fastsættes regler om, at  

 dokumentationen kan føres i form af en redegørelse for den produktionsproces,  

 hvorunder produktet eller emballagen er fremstillet eller ved dokumentation  

 for anvendelse af bestemte råvarer eller tilsætningsstoffer i produktionen,  

 eksempelvis brug af genbrugsmaterialer.
Andre måder at påvise  

 overensstemmelse kan tillige komme på tale.
Lovforslaget er således ikke til  

 hinder for, at ministeren, hvor det kan være både teknisk og  

 samfundsøkonomisk fornuftigt, fastsætter mere fleksible regler om  

 dokumentation.
 Det bemærkes, at de nærmere krav til dokumentation kan fastsættes ved  

 bekendtgørelse i tilknytning til de krav til produkters og emballagers  

 fremstilling m.v., som minsteren måtte fastsætte i medfør af § 51, stk. 1.
Det foreslås endvidere, at ministeren bemyndiges til i særlige tilfælde at  

 forbyde markedsføring af produkter og emballager.
Det er hensigten, at  

 forbudsbestemmelsen alene skal bringes i anvendelse i de tilfælde, hvor  

 tilsynsmyndigheden har en begrundet mistanke om, at et produkt eller en  

 emballage ikke lever op til de krav, der er fastsat for produktets  

 fremstilling m.v. i medfør af stk. 1. Forbudet kan omfatte enhvert led i den  

 ovennævnte salgskæde, der udbyder, forhandler eller distribuerer produkter  

 eller emballager.
Forbudet kan opretholdes, indtil der overfor  

 tilsynsmyndigheden er dokumenteret overensstemmelse med krav fastsat efter  

 stk. 1. Forbudsmuligheden vil navnlig kunne tilskynde til, at den, der  

 forhandler produkter og emballager, som led i de almindelige  

 forretningsbetingelser, sikrer sig, at leverandøren eller producenten  

 kontraktsretligt indestår for, at produktet eller emballagen er fremstillet  

 m.v. i overensstemmelse med de til enhver tid gældende krav i lovgivningen,  

 herunder krav fastsat af ministeren efter stk. 1.
Til stk. 3 Med det nye stk. 3 foreslås det, at ministeren bemyndiges til at fastsætte  

 regler om pligt for den der udbyder, forhandler eller distribuerer et produkt  

 eller en emballage til at fremskaffe oplysninger om produktet, herunder  

 emballagen, eller medvirke til at fremskaffe sådanne oplysninger.
Som det  

 fremgår af de almindelige bemærkninger kan en udvidelse af det miljøpolitiske  

 fokus fra fremstillingsfasen til alle faser af produktets livscyklus betyde,  

 at yderligere oplysninger om produktets og dets miljøbelastning vil være  

 nødvendige.
Det forudsættes, som det er tilfældet for de øvrige hjemler i §  

 51, at bestemmelsen kun udnyttes overfor bestemte afgrænsede produkter eller  

 emballager.
Bestemmelsen angiver ikke karakteren af de oplysninger, der kan kræves,  

 men der kan bl.a. være tale om tilvejebringelse af statistiske oplysninger om  

 eksempelvis antallet af producerede, eksporterede og importerede enheder  

 eller oplysninger om karakteristika ved produktet, eksempelvis materialevalg  

 eller forekomsten af miljøfremmede stoffer i produktet eller emballagen.
Det  

 følger af formålet med stk. 3, at bestemmelsen ikke kan anvendes som led i  

 det egentlige tilsyn med virksomheder.
Det bemærkes endvidere, at en virksomhed kan kræve fortroligholdelse af  

 oplysninger om produkter, herunder emballager, der meddeles i henhold til  

 regler efter § 51, hvis det skønnes af væsentlig betydning for virksomheden,  

 at andre end miljømyndigheden ikke får kendskab til sådanne oplysninger.
Der  

 henvises herved til reglerne om undtagelse for aktindsigt i lov om  

 offentlighed i forvaltningen, miljømyndighedens tavshedspligt i henhold til  

 forvaltningsloven og straffeloven.
Påbud om at meddele oplysninger efter stk. 3 vil kunne rettes mod ethvert  

 led i salgskæden fra producent, importør, distributør og detaillist.
I  

 forbindelse med administrationen af bestemmelsen vil der i videst muligt  

 omfang blive taget hensyn til hvilke led i kæden, der har de bedste  

 forudsætninger for at kunne fremskaffe oplysninger om produktet eller  

 emballagen.
 Det bemærkes, at også bestemmelserne i stk. 2 og 3 ikke anvendes på  

 produkter og emballager, der eksporteres, medmindre ministeren bestemmer  

 andet i medfør af § 52.
 Lovens bestemmelser i § 110, stk. 3 omfatter også stk. 2 og 3.
Til nr. 6 Til stk. 1 Lovforslaget omfatter brugte produktionsanlæg fra visse af de  

 virksomheder, der er godkendelsespligtige i henhold til  

 miljøbeskyttelseslovens kapitel 5, d.v.s. optaget på listen i bilag 1 til  

 miljøministeriets bekendtgørelse nr. 794 af 9. december 1991 om godkendelse  

 af listevirksomhed.
Godkendelsespligtige virksomheder anses i  

 miljøbeskyttelseslovens forstand som de særligt miljøbetydende virksomheder.  

 De blev tidligere betegnet »særligt forurenende virksomheder«, men  

 betegnes nu »listevirksomheder«.
Heraf er det imidlertid kun de  

 særligt miljøbelastende produktionsanlæg, som vil blive omfattet af  

 underretningspligten, jf. bemærkningerne til stk. 4.
Lovforslaget omfatter produktionsanlæg, der er eller har været installeret  

 på en listevirksomhed.
Forslaget omfatter foruden hele produktionsanlæg også  

 væsentlige dele af produktionsanlæg.
Herved forstås anlæg, som ikke er  

 komplette, men hvor det umiddelbart vil være muligt at retablere anlægget til  

 produktion til dets oprindelige formål.
Retableringen kan f.eks. bestå i at  

 udskifte en slidt ventilator eller en pumpe.
Underretning til tilsynsmyndigheden skal ske, når der er truffet aftale om  

 afhændelse af produktionsanlæg til en modtager i et land uden for Danmark.  

 Underretning kan ske i forbindelse med overvejelser om afhændelse, når  

 spørgsmålet om modtagervirksomhed og importland er afklaret.
Underretning  

 skal ske til tilsynsmyndigheden på det sted, hvor anlægget i sin tid var i  

 drift, eller eventuelt på det sted, hvor anlægget rent faktisk befinder sig.
Underretningsforpligtelsen påhviler afhænderen.
Ved afhænderen forstås  

 den, der i enhver henseende har dispositionsret vedrørende anlægget.
 Underretningsforpligtelsen gælder, uanset eksporten sker til endelig  

 opstilling og idriftsættelse eller alene med henblik på videresalg.
I bestemmelsen foreslås et midlertidigt forbud mod eksport af  

 produktionsanlægget.
Dette moratorium er fastsat til 2 måneder, dels for at  

 give fornøden tid til at få videresendt underretningen til den kompetente  

 myndighed i modtagerlandet, dels for at give miljømyndigheden i  

 modtagerlandet mulighed for at reagere.
Fremgangsmåden kan f.eks. være den, at tilsynsmyndigheden inden 14 dage  

 efter modtagelse af underretningen fra virksomheden skal videresende  

 underretningen til miljø- og energiministeren ledsaget af tilsynsmyndighedens  

 bemærkninger.
Miljø- og energiministeren videresender underretningen til den  

 kompetente myndighed i det land, hvor anlægget skal opstilles og  

 idriftsættes.
En kopi af underretningen til modtagerlandets myndighed vil  

 blive sendt til køberen og sælgeren af anlægget, hvilket vil fremgå af  

 gennemførelsesbestemmelserne.
De miljømæssige oplysninger vil blive oversat til et hensigtsmæssigt  

 sprog, så vidt muligt inden 14 dage efter at ministeren har modtaget  

 underretningen fra tilsynsmyndigheden.
Miljømyndigheden i modtagerlandet vil  

 således få ca. 1 måned til at tage stilling til sagen, inden eksporten af  

 produktionsanlægget fysisk set vil kunne påbegyndes.
I henhold til lovforslaget kan miljø- og energiministeren inden de 2  

 måneder er gået give tilladelse til, at eksport af produktionsanlægget må  

 finde sted.
En tilladelse hertil vil f.eks. blive givet, såfremt der fra den  

 kompetente miljømyndighed i modtagerlandet foreligger en skriftlig accept af  

 import af anlægget og en skriftlig godkendelse til drift af anlægget.
Miljø-  

 og energiministeren vil herefter til orientering eftersende underretningen  

 til modtagerlandets kompetente myndigheder.
 Såfremt modtagerlandets myndighed ønsker længere tid til at behandle  

 sagen, herunder indhente supplerende oplysninger eller få foretaget  

 prøvetagning eller målinger, må myndigheden selv indhente disse oplysninger  

 hos køber og/eller sælger af produktionsanlægget.
 Lovforslaget giver således ikke ministeren bemyndigelse til at forlænge  

 det midlertidige forbud mod eksporten, hvis modtagerlandets myndighed ikke  

 kan nå at tage stilling til sagen, inden der er gået 2 måneder efter at den  

 danske tilsynsmyndighed er blevet orienteret.
Til stk. 3 Lovforslaget giver miljø- og energiministeren hjemmel til at fastsætte  

 regler for underretningens indhold og form.
I bekendtgørelsen, som udmønter bestemmelsen, vil det blive specificeret  

 hvilke oplysninger, der skal indsendes til tilsynsmyndigheden.
Det vil af  

 praktiske og tidsmæssige årsager ikke være muligt at videresende samtlige  

 oplysninger, der er indeholdt i en miljøgodkendelse på måske flere hundrede  

 sider, til modtagerlandets myndighed.
De oplysninger, der skal indsendes, vil  

 være koncentreret om de vigtigste forureningsparametre samt om grundlæggende  

 oplysninger vedrørende produktionsanlægget.
Der bør således stilles krav om  

 oplysninger vedrørende affaldsfrembringelse og væsentlige parametre for  

 emission til luft og udledning med spildevand.
Såfremt der åbenbart findes en markant mindre forurenende teknologi end  

 den, der påtænkes eksporteret, kan ministeren bestemme, at der skal redegøres  

 for den alternative teknologi i forhold til den teknologi, som ønskes  

 eksporteret.
Som eksempel kan anføres en påtænkt eksport af teknologi til  

 fremstilling af fjernvarmerør baseret på opskumning med CFC eller HCFC, hvor  

 det i dag er teknisk muligt at fremstille fjernvarmerør uden brug af  

 ozonlagsnedsbrydende stoffer.
 Alternative teknologier, der set i en større sammenhæng kun medfører en  

 uvæsentlig formindskelse af forureningen sammenlignet med den aktuelle  

 teknologi, vil ikke være omfattet af orienteringspligten.
 Endelig forventes der for risikobetonede anlæg omfattet af anmeldepligten  

 i henhold til EU's risikodirektiv (»Sevesodirektivet«) at skulle  

 indsendes oplysninger om farekilderne ved anlægget og om hvilke  

 foranstaltninger, der skal træffes, dels for at nedbringe risikoen for et  

 større uheld forekommer, dels for at begrænse konsekvenserne af et stort  

 uheld.
Forslaget giver endvidere ministeren hjemmel til at fastsætte regler for  

 hvilke oplysninger, tilsynsmyndigheden som minimum skal fremsende til miljø-  

 og energiministeren sammen med underretningen.
Der vil i denne forbindelse  

 primært blive tale om oplysninger om konstaterede miljøproblemer ved drift og  

 nedlæggelse af anlægget.
Det bemærkes, at en virksomhed kan kræve fortroligholdelse af oplysninger  

 om bl.a. forretningshemmeligheder, hvis det skønnes af væsentlig betydning  

 for virksomheden, at andre end miljømyndigheden ikke får kendskab til sådanne  

 oplysninger.
Der henvises herved til reglerne om undtagelse for aktindsigt i  

 lov om offentlighed i forvaltningen, miljømyndighedens tavshedspligt i  

 henhold til forvaltningsloven og straffeloven.
Til stk. 4 Bestemmelsen giver miljø- og energiministeren en adgang til at fastsætte  

 regler for hvilke produktionsanlæg, der skal være omfattet af  

 underretningspligten.
 Afgrænsningen af de underretningspligtige produktionsanlæg vil tage  

 udgangs-punkt i følgende miljømæssige aspekter:
- om der fra produktionsanlægget udsendes væsentlige mængder af særligt  

 miljøskadelige stoffer til luften, - om produktionsanlægget frembringer væsentlige mængder af farligt affald, - om der fra produktionsanlægget udledes særligt farlige stoffer med  

 spildevandet, - om der under produktionen anvendes særligt farlige mikroorganismer, - om produktionsanlægget frembyder en særlig risiko for større uheld med  

 miljøfarlige stoffer.
 Produktionsanlæg, som giver anledning til forurening af en karakter, der  

 må anses for at være almindelig kendt, vil ikke nødvendigvis være omfattet af  

 de regler ministeren fastsætter i henhold til bestemmelsen.
 Ministeren kan i henhold til bestemmelsen ændre reglerne for hvilke  

 virksomheder, der er underretningspligtige, hvis det viser sig, at andre end  

 de først medtagne virksomheder mod forventning medfører væsentlige  

 miljømæssige problemer.
 Det skønnes, at højst 500 virksomheder vil blive omfattet af lovforslaget.
Til nr. 7 og 8 og 9 Formålet med bestemmelserne er at klargøre, at der består en  

 udpantningsret og at bringe morarentebestemmelserne i overensstemmelse med  

 Skatteministeriets tilsvarende bestemmelser i love og bekendtgørelser.  

 Baggrunden for at få det direkte fastslået, at der består en udpantningsret  

 er, at det i praksis har vist sig at lette adgangen til at inddrive.
Til nr. 10 Undladelse af at underrette tilsynsmyndigheden om eksport af visse brugte  

 produktionsanlæg (§110, stk. 1 nr. 6), eller påbegyndelse af eksport inden 2  

 måneder efter at tilsynsmyndigheden har modtaget underretningen (§ 110, stk.  

 1 nr. 1), gøres strafbart.
Til nr. 11 Undladelse af at efterkomme godkendelsesmyndighedens eller  

 klageinstansens, dvs.
Miljøstyrelsens eller Miljøklagenævnets afgørelse gøres  

 strafbart.
Til nr. 12 Ved tilføjelsen skabes der hjemmel til at fastsætte strafbestemmelse i  

 regler udstedt i medfør af § 7a.
Til nr. 13 Den gældende § 111 bringes i overensstemmelse med Justitsministeriets  

 anbefalinger, idet den hidtidige sondring mellem statsadvokatsager og  

 politisager blev opgivet ved lov nr. 385 af 20. maj 1992. Beslaglæggelse vil  

 kunne ske i medfør af retsplejelovens gældende bestemmelser.
Til § 2 Loven foreslås at træde i kraft den 30. juni 1996.
 Der er i forbindelse med forslaget til ikraftrædelsestidspunkt taget  

 hensyn til, at ministeren ved bekendtgørelse vil gennemføre bestemmelser i  

 Europa-Parlamentets og Rådets direktiv 94/62/EF om emballage og  

 emballageaffald senest 30. juni 1996, hvor de nødvendige love og forskrifter  

 til gennemførelse af direktivet senest skal være vedtaget.
 Udkast til bekendtgørelse vil blive sendt i høring hos berørte myndigheder  

 og organisationer.
I forlængelse af lovforslagets vedtagelse vil der endvidere blive  

 udarbejdet udkast til bekendtgørelse om underretningsproceduren ved eksport  

 af brugte produktionsanlæg.
Udkastet vil blive sendt i høring hos berørte  

 myndigheder og organisationer.
Til § 3 Loven gælder ikke for Grønland og Færøerne.
