Fremsat den 3. november 1999 af kulturministeren (Marianne  

 Jelved, fg.) Forslag til Lov om  

 biblioteksvirksomhed Kapitel 1 Folkebibliotekernes formål og virksomhed § 1. Folkebibliotekernes formål er at fremme oplysning,  

 uddannelse og kulturel aktivitet ved at stille bøger, tidsskrifter,  

 lydbøger og andre egnede materialer til rådighed, så som  

 musikbærende materialer og elektroniske informationsressourcer,  

 herunder Internet og multimedier.
 Stk. 2. Folkebibliotekerne skal bestræbe sig på at  

 stille videogrammer til rådighed.
 Stk. 3. Folkebibliotekerne formidler kommunal og statslig  

 information og information om samfundsforhold i øvrigt.
§ 2. Folkebibliotekernes formål opfyldes gennem  

 kvalitet, alsidighed og aktualitet ved udvælgelse af det materiale, der  

 stilles til rådighed.
Ved udvælgelsen må alene disse  

 kriterier, ikke de i materialet indeholdte religiøse, moralske eller  

 politiske synspunkter, være afgørende.
§ 3. Kommunalbestyrelsen er forpligtet til, eventuelt i  

 samarbejde med andre kommunalbestyrelser, at drive et folkebibliotek med  

 afdelinger for børn og voksne.
Kommunalbestyrelsen kan indgå  

 overenskomst med en anden kommunalbestyrelse om hel eller delvis  

 biblioteksbetjening.
Stk. 2. Kommunalbestyrelsen skal så vidt muligt 1)	etablere biblioteksbetjening af de børn og voksne, der er  

 afskåret fra selv at komme på biblioteket, 2)	tilpasse bibliotekernes åbningstider til brugernes behov,  

 og 3)	oprette filialer eller iværksætte andre  

 betjeningstilbud, hvor kommunens størrelse og karakter gør det  

 hensigtsmæssigt.
 Stk. 3. Lederen af et folkebibliotek skal have en relevant  

 faglig baggrund.
 Stk. 4. Kommunalbestyrelser kan nedsætte et  

 biblioteksråd med henblik på samordning af biblioteksvirksomheden  

 mellem flere kommuner.
§ 4. Kulturministeren kan efter forhandling med de kommunale  

 parter fastsætte nærmere regler om folkebibliotekernes materialer  

 og benyttelsen af disse.
Reglerne kan blandt andet vedrøre indholdet  

 af bibliotekernes materialesamlinger, bibliotekernes mulighed for i  

 særlige tilfælde at opkræve depositum for udlån samt  

 deres mulighed for at begrænse udlån af materiale.
 § 5. Folkebibliotekerne står til rådighed for  

 enhver for benyttelse på stedet og for udlån af materialer.  

 Forpligtelsen til udlån vedrører de materialer, der er  

 nævnt i § 1, stk. 1.
 Stk. 2. Folkebibliotekerne skal gennem deltagelse i det  

 almindelige lånesamarbejde søge at skaffe brugerne det  

 materiale, som biblioteket ikke selv råder over.
 § 6. Folkebibliotekerne kan oprette og drive afdelinger i  

 virksomheder og institutioner eller træffe aftale om  

 biblioteksbetjening af sådanne.
 Stk. 2. Udgifter til biblioteksbetjening af statslige,  

 amtskommunale og andre institutioner, der ikke henhører under  

 kommunerne, afholdes af institutionerne.
§ 7. Kommunens folkebiblioteker samarbejder med kommunens  

 skolebiblioteker.
Der benyttes de samme katalogiseringssystemer mv. inden for  

 folke- og skolebiblioteksområdet.
Kapitel 2 Statslige opgaver på biblioteksområdet Statens opgaver § 8. Staten fremmer samarbejdet i biblioteksvæsenet og  

 virker for, at brugerne gennem folkebiblioteket har adgang til de statslige  

 og statsstøttede bibliotekers materialer, jf. §§ 9-18.
Centralbibliotekerne § 9. Centralbibliotekerne virker som overcentral for  

 folkebibliotekerne ved at søge at fremskaffe materiale, i det omfang  

 folkebibliotekerne ikke selv råder over materialet, jf. § 11.
 § 10. Kulturministeren afgør efter forhandling med de  

 kommunale parter, hvilke folkebiblioteker der tillige skal virke som  

 centralbiblioteker.
 Stk. 2. Ved afgørelsen skal der tages hensyn til, at  

 bibliotekets materialer, personale og lokaler er af en sådan standard,  

 at den særlige centralbiblioteksopgave kan løses på en  

 forsvarlig måde.
 § 11. Kulturministeren indgår aftale om  

 centralbiblioteksvirksomheden med den kommune, hvis folkebibliotek skal  

 varetage denne funktion.
Stk. 2. Aftalen skal omfatte en beskrivelse af de opgaver, som  

 centralbiblioteket varetager for den kreds af folkebiblioteker som betjenes.  

 Aftalen skal indeholde en beskrivelse af de ydelser, som centralbiblioteket  

 stiller vederlagsfrit til rådighed.
Aftalen kan blandt andet  

 vedrøre opgaver, der tager sigte på regional samordning inden  

 for et afgrænset geografisk område og på at styrke den  

 faglige kompetence i bibliotekerne.
 § 12. Staten afholder udgiften til  

 centralbiblioteksvirksomheden.
 Stk. 2. Statens bevilling til centralbibliotekerne  

 fastsættes på de årlige finanslove.
De statslige biblioteker § 13. Staten driver en række biblioteker med henblik  

 på betjening af læreanstalter, institutioner og forskningen.
 Stk. 2. Et statsligt bibliotek står til rådighed  

 for enhver for benyttelse på stedet samt udlån af materialer og  

 deltager i bibliotekernes almindelige lånesamarbejde, såfremt  

 opgaven indgår i forudsætningen for bevillingen til  

 biblioteket.
 Stk. 3. Et bibliotek, der modtager tilskud fra staten,  

 står til rådighed for enhver for benyttelse på stedet samt  

 udlån af materialer og deltager i bibliotekernes almindelige  

 lånesamarbejde, såfremt opgaven indgår i  

 forudsætningen for tilskuddet til biblioteket.
Stk. 4. Kulturministeren fastsætter efter forhandling  

 med vedkommende ministre nærmere regler om de statslige og  

 statsstøttede bibliotekers forpligtelser, der er nævnt i  

 stk. 2 og 3. Reglerne kan blandt andet vedrøre bibliotekernes  

 mulighed for i særlige tilfælde at opkræve depositum for  

 udlån samt deres mulighed for at begrænse udlån af  

 materiale.
Ved regelfastsættelsen vil der kunne tages hensyn til  

 særlige forhold ved de enkelte biblioteker.
§ 14. Statsbiblioteket virker som overcentral for  

 folkebibliotekerne ved 1)	at stille bøger, tidsskrifter og andre egnede materialer til  

 rådighed for folkebibliotekerne, 2)	at formidle lån fra ind- og udland, 3)	at fremskaffe materiale med særligt henblik på  

 flygtninges og indvandreres behov til folkebibliotekerne og andre relevante  

 institutioner samt 4)	at varetage en central depotbiblioteksfunktion for  

 folkebibliotekerne.
§ 15. Danmarks Blindebibliotek virker som overcentral for  

 folkebibliotekerne ved at fremskaffe materiale til bibliotekerne med  

 særligt henblik på informationsformidling til blinde,  

 svagtseende, ordblinde og andre, der på grund af handicap er ude af  

 stand til eller har vanskeligt ved at læse trykt tekst.
Danmarks  

 Blindebibliotek formidler lån fra ind- og udland i tilknytning til  

 folkebibliotekernes betjening af den omtalte gruppe af brugere.
 Stk. 2. Danmarks Blindebibliotek kan rådgive  

 biblioteksvæsenet om forhold af betydning for betjeningen af gruppen af  

 brugere, der er nævnt i stk. 1.
Øvrige statslige opgaver § 16. Staten afholder udgiften til udarbejdelse af  

 nationalbibliografien, der indgår i den nationale fælles  

 bibliotekskatalog.
 Stk. 2. Staten bidrager til, at den nationale fælles  

 bibliotekskatalog i videst muligt omfang stilles til rådighed for  

 enhver ved adgang via Internet.
 § 17. Staten yder tilskud til det tyske mindretals biblioteker  

 i Sønderjylland.
 Stk. 2. Staten kan yde tilskud til biblioteksbetjening af  

 andre særlige grupper.
 Stk. 3. Kulturministeren kan fastsætte nærmere  

 regler om regnskabsaflæggelsen, revisionskompetencen og revisionens  

 udførelse for tilskud, der udbetales i henhold til stk. 1. og 2.  

 Kulturministeren kan indhente yderligere materiale fra tilskudsmodtagere til  

 brug for Rigsrevisionen til en nøjere regnskabsgennemgang.
 § 18. Staten yder tilskud til udvikling inden for folke- og  

 skolebiblioteksområdet.
Kapitel 3 Særlige bestemmelser Folkebibliotekerne § 19. Lån af materialer fra folkebiblioteket og  

 betjening på biblioteket er vederlagsfrit for brugeren, jf. dog  

 §§ 20 og 29.
§ 20. Kommunen kan opkræve vederlag af brugerne for  

 særlige serviceydelser, der er knyttet til folkebibliotekernes  

 betjening, men som har en mere vidtrækkende karakter end benyttelse  

 på stedet, udlån af materialer og almindelig vejledning.
Kommunen  

 kan desuden sælge viden, som er oparbejdet i folkebiblioteket i  

 forbindelse med løsning af de almindelige biblioteksopgaver.
Kommunen  

 kan forarbejde og videreudvikle denne viden med henblik på salg.
Salget skal tilrettelægges på en sådan måde,  

 at det ikke påvirker varetagelsen af de almindelige biblioteksopgaver i  

 et urimeligt omfang.
 Stk. 2. Ydelser, der er nævnt i stk. 1, skal  

 være udtrykkelig rekvireret af brugeren.
 Stk. 3. Kommunalbestyrelsen fastsætter størrelsen  

 af og opkrævningsformen for vederlaget for de ydelser, der er  

 nævnt i stk. 1, jf. dog stk. 4.
 Stk. 4. Såfremt ydelserne, der er nævnt i  

 stk. 1, udbydes i konkurrence med private, skal priserne på  

 ydelserne fastsættes på markedsmæssige vilkår,  

 således at de ikke medfører urimelig konkurrence.
 Stk. 5. Kommunens salg af ydelser, der udbydes i konkurrence,  

 må ikke over en treårig periode give samlet underskud.
 Stk. 6. Kulturministeren fastsætter efter forhandling  

 med indenrigsministeren nærmere regler om prisfastsættelse efter  

 stk. 4 og regnskabsaflæggelse i forbindelse med kommunernes salg  

 af ydelser, der er nævnt i stk. 1, jf. stk. 4 og 5.
§ 21. Kommuner kan opkræve et gebyr for overskridelse af  

 lånetiden.
Gebyret kan højst udgøre 5 kr. pr.  

 materialeenhed.
Såfremt overskridelsen er mere end 7 dage, vil gebyret  

 kunne forhøjes til højst 25 kr., dog højst 10 kr. for  

 børn under 14 år.
Såfremt overskridelsen er mere end 30  

 dage, vil gebyret kunne forhøjes til højst 50 kr., dog  

 højst 25 kr. for børn under 14 år.
Stk. 2. For materialer, som en bruger har lånt  

 samtidig, som har samme lånetid og afleveres samlet, vil det samlede  

 gebyr højst kunne udgøre 110 kr., dog højst 55 kr. for  

 børn under 14 år.
Såfremt overskridelsen er mere end 30  

 dage vil det samlede gebyr kunne forhøjes til 220 kr., dog  

 højst 110 kr. for børn under 14 år.
 Stk. 3. Beløbene, der er nævnt i stk. 1 og  

 2, reguleres pr. 1. januar, første gang den 1. januar 2001, med  

 satsreguleringsprocenten, idet der afrundes til beløb, der er delelige  

 med 5.
 § 22. Ved deltagelse i lånesamarbejdet kan en kommune  

 opkræve betaling fra en anden kommune for lån, dog ikke for  

 lån der formidles som led i varetagelse af centralbiblioteksfunktionen.  

 Betalingen kan ikke pålægges brugeren.
 Stk. 2. Kulturministeren fastsætter efter forhandling  

 med de kommunale parter nærmere regler om den betaling, der er  

 nævnt i stk. 1. Reglerne kan blandt andet vedrøre  

 betalingens størrelse og opkrævningsformen, herunder varsel for  

 opkrævning.
§ 23. Kommunen kan med et rimeligt varsel opkræve  

 betaling, såfremt en bruger fra en anden kommune låner materiale  

 fra folkebiblioteket.
Betaling opkræves hos brugerens  

 bopælskommune og kan ikke pålægges brugeren.
 Stk. 2. Kulturministeren fastsætter efter forhandling  

 med de kommunale parter nærmere regler om den betaling, der er  

 nævnt i stk. 1. Reglerne kan blandt andet vedrøre  

 betalingens størrelse og opkrævningsformen, herunder varsel for  

 opkrævning.
 § 24. Kommunen kan opkræve et gebyr af brugeren for  

 udstedelse af erstatningslånerkort.
De statslige biblioteker § 25. De statslige og statsstøttede biblioteker, der  

 har forpligtelser i henhold til § 13, stk. 2 og 3, udlåner  

 materiale og yder betjening på biblioteket vederlagsfrit for brugeren,  

 jf. dog stk. § 27, stk. 1 og § 29.
 § 26. De statslige og statsstøttede biblioteker, der  

 har forpligtelser i henhold til § 13, stk. 2 og 3, formidler  

 lån til folkebibliotekerne uden betaling.
 § 27. De statslige og statsstøttede biblioteker, der  

 har forpligtelser i henhold til § 13, stk. 2 og 3, kan  

 opkræve vederlag af brugerne for særlige serviceydelser, der er  

 knyttet til biblioteksbetjeningen, men som har en mere vidtrækkende  

 karakter end benyttelse på stedet, udlån af materialer og  

 almindelig vejledning.
 Stk. 2. Kulturministeren fastsætter efter forhandling  

 med vedkommende ministre nærmere regler om de statslige og  

 statsstøttede bibliotekers ydelser, der er nævnt i stk. 1.  

 Reglerne kan blandt andet vedrøre, hvilke ydelser der kan  

 opkræves betaling for, herunder størrelsen af betalingen.
§ 28. Et statsligt eller statsstøttet bibliotek kan  

 opkræve et gebyr for overskridelse af lånetiden.
Gebyret kan  

 højst udgøre 5 kr. pr. materialeenhed.
Såfremt  

 overskridelsen er mere end 7 dage, vil gebyret kunne forhøjes til  

 højst 25 kr.
Såfremt overskridelsen er mere end 30 dage, vil  

 gebyret kunne forhøjes til højst 50 kr.
Beløbene  

 reguleres pr. 1. januar, første gang den 1. januar 2001, med  

 satsreguleringsprocenten, idet der afrundes til beløb, der er delelige  

 med 5.
Fælles bestemmelser § 29. En aftale mellem et bibliotek og en leverandør  

 eller rettighedshaver om levering af materiale til en afgrænset  

 brugerkreds kan omfatte bestemmelse om, at materialelevering til brugere uden  

 for kredsen sker mod betaling af et særligt forbrugsbestemt  

 licensgebyr.
Et bibliotek kan bestemme, at et sådant gebyr  

 pålægges brugeren.
 § 30. Kulturministeren kan efter forhandling med de kommunale  

 parter og vedkommende ministre bestemme, at bibliotekerne skal opkræve  

 gebyr for bestilling af materiale via Internetadgang til bibliotekernes  

 fælles bibliotekskatalog, såfremt bestillingen ikke foretages ved  

 fremmøde på biblioteket.
 Stk. 2. Opkrævningen foretages af det bibliotek, som  

 ekspederer bestillingen til brugeren.
 Stk. 3. Kulturministeren fastsætter efter forhandling  

 med de kommunale parter og vedkommende ministre nærmere regler om  

 opkrævning af gebyret, der er nævnt i stk. 1. Reglerne kan  

 blandt andet vedrøre gebyrets størrelse,  

 opkrævningsformen samt undtagelser fra betalingsforpligtelsen.
 § 31. Et bibliotek kan udelukke en bruger fra at låne  

 på biblioteket, såfremt vedkommende i væsentlig omfang har  

 misligholdt sin forpligtelse til at aflevere lånte materialer i  

 ubeskadiget stand.
 § 32. Der er udpantningsret for gebyrer, som er fastsat efter  

 §§ 21 og 28, såfremt det skyldige beløb udgør 200  

 kr. eller derover.
§ 33. Bibliotekerne fastsætter et reglement for  

 brugernes benyttelse.
Reglementet skal omfatte bestemmelser om  

 låneridentifikation, lånetiden, opkrævning af depositum,  

 misligholdelse af forpligtelsen til at aflevere lånt materiale i  

 ubeskadiget stand, opkrævning af gebyrer og vederlag samt  

 udpantning.
Kapitel 4 Afsluttende bestemmelser § 34. Loven træder i kraft den 1. januar 2000. Samtidig  

 ophæves Lov nr. 1100 af 22. december 1993 om folkebiblioteker mv.  

 Retten til at låne musikbærende materialer og multimedier  

 på andre folkebiblioteker end bopælskommunens bibliotek, jf.  

 § 5, stk. 1, har dog først virkning fra den 1. januar  

 2003.
§ 35. Indtil kulturministeren efter denne lov har udpeget de  

 biblioteker, der skal virke som centralbiblioteker, opretholdes de hidtidige  

 centralbiblioteker, jf. § 8 i lov nr. 1100 af 22. december 1993 om  

 folkebiblioteker mv.
Endvidere opretholdes tilskudsordningen til  

 Københavns og Frederiksberg Kommuner til den del af  

 biblioteksvirksomheden, der svarer til centralbiblioteksvirksomheden, jf.  

 § 11 i nævnte lov.
 § 36. Loven gælder ikke for Grønland og  

 Færøerne.
Bemærkninger til lovforslaget Almindelige bemærkninger Med dette lovforslag sigtes der primært mod at give  

 folkebibliotekerne bedre rammer for at løse deres informations- og  

 kulturpolitiske opgaver i informations- og videnssamfundet.
Lovforslaget har  

 endvidere til formål at præcisere grundlaget for det  

 samarbejdende biblioteksvæsen, hvor forskningsbiblioteker og  

 specialbiblioteker understøtter folkebibliotekernes  

 opgavevaretagelse.
Informationssamfundet er karakteriseret ved en  

 stærkt voksende informationsproduktion og en øget benyttelse af  

 information i alle dens former.
Flere kan få adgang til mere  

 information på en enklere måde.
Benyttelsen finder sted i  

 erhvervs- og uddannelsesmæssig sammenhæng og danner grundlag for  

 almen oplysning, uddannelse gennem hele livet og kulturelle aktiviteter i  

 bred forstand   områder, som det netop er folkebibliotekernes  

 formål at understøtte.
De hidtidige erfaringer viser, at  

 udnyttelsen af elektroniske informationsressourcer vokser hurtigt på  

 alle samfundslivets områder, men at det ikke ændrer ved det  

 forhold, at trykt materiale - bøger, tidsskrifter og aviser - fortsat  

 spiller en afgørende rolle i informationsformidlingen.  

 Folkebibliotekerne oplever således i disse år en øget  

 benyttelse af bøger, og en stærkt stigende benyttelse af  

 ikke-trykte medier.
 I denne udvikling forandres og forstærkes  

 bibliotekernes samfundsmæssige betydning som informations- , videns- og  

 kulturformidlende institutioner.
På den ene side skal biblioteket fastholdes som et  

 fysisk sted i lokalsamfundet, hvor der er adgang til at låne en bred  

 vifte af materialer, hvor man kan få information om lokale  

 samfundsforhold og ny lovgivning mv., og hvor man kan få inspiration og  

 rådgivning i informationssøgning i tilknytning til uddannelse,  

 personlig udvikling eller kulturelle aktiviteter.
På den anden side er  

 der et voksende behov for at udvikle det elektroniske bibliotek, hvor der er  

 adgang via Internet til for eksempel bibliotekskataloger og tidsskrifter i  

 fuldtekstdatabaser.
Især på uddannnelsesområdet kan  

 forbedrede muligheder for adgang til elektroniske informationsressourcer  

 medvirke til øget kvalitet.
Bibliotekernes grundlæggende opgave er at sikre, at  

 alle har adgang til den voksende mængde af information.
Det sker ved at  

 give direkte adgang til et udvalg af materialer på biblioteket, ved at  

 fremskaffe materiale fra andre biblioteker gennem bibliotekernes  

 lånesamarbejde og ved at give adgang til elektroniske  

 informationsressourcer.
Det sidste kan i stigende grad ske fra computere  

 på arbejdspladser, uddannelsesinstitutioner og private hjem.  

 Dernæst har bibliotekerne en voksende opgave i at hjælpe med at  

 finde den rette information - med at ordne og målrette de stadigt  

 voksende informationsmængder   til de forskellige brugergrupper.
Med et bredere medieudbud og Internetadgang får  

 folkebibliotekerne mulighed for at udvikle nye målrettede tilbud - og  

 dermed mere offensivt at lade bibliotekernes formål spille sammen med  

 målsætningerne på andre områder.
Gennem  

 bibliotekernes virksomhed kan for eksempel børns læselyst  

 stimuleres, men også deres kritiske sans i forhold til de nye medier.  

 Bibliotekerne har herudover mulighed for at iværksætte tilbud til  

 etniske minoriteter   blandt andet gennem udnyttelse af Internet - og kan  

 dermed medvirke til at styrke bestræbelserne på at fremme deres  

 integration i det danske samfund.
Ligeledes giver informationsteknologien og  

 de nye medier grundlag for at øge informationsadgangen for mange  

 handicappede medborgere.
Det forudsætter dog, at udbydere af digitalt  

 baseret information overholder visse minimumstandarder for  

 tilgængelighed.
Det er væsentligt, at biblioteksvæsenet  

 inddrager dette aspekt i den fremtidige udvikling.
 Lovforslaget tager afsæt i regeringens politik  

 på det informationsteknologiske område og bygger i vid  

 udstrækning på den betænkning, der er afgivet af Udvalget  

 om bibliotekerne i informationssamfundet - det såkaldte UBIS-udvalg  

 (jf. nedenfor).
Lovens område og hovedelementer Lovforslaget vedrører som den gældende  

 lovgivning primært folkebiblioteksområdet.
Som noget nyt  

 indeholder forslaget også bestemmelser, der beskriver  

 biblioteksvæsenet som et sammenhængende system.
Således  

 indeholder lovforslaget bestemmelser om de statslige bibliotekers deltagelse  

 i lånesamarbejdet og betjening af almenheden samt bestemmelser om  

 nationalbibliografien mv.
Kulturministeriet har derfor fundet det  

 hensigtsmæssigt at udforme et forslag til en samlet lov fremfor en  

 ændringslov.
Lovens titel ændres fra »Lov om folkebiblioteker  

 mv.« til »Lov om biblioteksvirksomhed«.
Hermed signalerer titlen, at loven  

 vedrører såvel kommunernes ansvar for folkebibliotekerne som den  

 statslige overbygningsfunktion samt samarbejdsmekanismerne i sektoren.
Udvidelse af folkebibliotekernes materialeforpligtelse Folkebibliotekernes materialeforpligtelse udvides til -  

 udover bøger og andet trykt materiale - også at omfatte  

 Internet, elektroniske informationsbaser samt musikbærende materialer  

 (for eksempel musikcd) og digitale multimedier (for eksempel cd-rom).  

 Videogrammer vil ikke blive omfattet af materialeforpligtelsen, dels af  

 hensyn til lovforslagets samlede økonomiske ramme og dels fordi det  

 forventes, at det analoge videomedie vil blive afløst af et nyt  

 digitalt lagringsmedie inden for en overskuelig årrække.
Folkebibliotekerne skal som i den gældende lov  

 stå til rådighed for enhver.
Den såkaldte »frie  

 låneret« indebærer, at folkebibliotekerne frit kan benyttes ved  

 personligt fremmøde, og at de materialer, som er omfattet af  

 folkebibliotekernes materialeforpligtelse, frit udlånes til borgere  

 uanset deres bopælskommune.
 Borgernes frie låneret vil efter lovforslaget blive  

 udvidet til at omfatte de materialer, som folkebibliotekerne er forpligtet  

 til at stille til rådighed.
Gratisprincippet fastholdes Folkebibliotekernes virksomhed vil fortsat være  

 baseret på det grundprincip, at materialerne udlånes  

 vederlagsfrit til lånerne.
Spørgsmålet om brugerbetaling på  

 biblioteksområdet har været diskuteret med jævne mellemrum.  

 Det indgik også i kommissoriet for UBIS-udvalgets arbejde, der har  

 ligget til grund for lovforslaget.
Et flertal af medlemmerne i UBIS-udvalget  

 foreslog således, at der etableres forsøg med indførelse  

 af brugerbetaling i form af en afgift for lånerkort og for  

 hjemlån af videogrammer, cd er og computerspil.
Lovforslaget fastholder vederlagsfriheden for  

 folkebibliotekernes kerneydelser - for eksempel lån og reservation af  

 materialer samt benyttelse af de forskellige informations- og  

 vejledningstilbud ved personligt fremmøde på biblioteket.
Hermed  

 undgår man at skabe en barriere for borgernes almindelige adgang til  

 information og viden.
Lovforslaget fastholder dermed et grundfæstet  

 princip i dansk biblioteksvirksomhed.
Samtidig udvides folkebibliotekernes  

 muligheder for at tilbyde særlige serviceydelser mod betaling, og som  

 noget nyt får bibliotekerne mulighed for at sælge kursus- og  

 konsulentydelser.
Hermed kan bibliotekerne tilbyde en videregående  

 service, der kan medvirke til ny og øget benyttelse af bibliotekernes  

 materialer og øvrige tilbud, men som brugeren altså skal betale  

 for.
Herudover indeholder lovforslaget en mulighed for  

 folkebibliotekerne og de statslige biblioteker til at opkræve  

 brugerbetaling i særlige tilfælde.
En aftale mellem et bibliotek  

 og en leverandør om materialelevering til en afgrænset kreds af  

 for eksempel forskere og studerende kan således omfatte en bestemmelse  

 om, at brugere uden for den afgrænsede brugerkreds kan få adgang  

 til materialet mod betaling.
Muligheden for at pålægge brugerne  

 at betale et licensgebyr vil medvirke til, at bibliotekerne kan styre  

 udgiftsniveauet i tilknytning til den pågældende aftale.
Nye indtægtsmuligheder for folkebibliotekerne Lovforslaget indeholder som nævnt en række  

 muligheder for folkebibliotekerne til at oppebære indtægter ved  

 forskellige ydelser.
Der lægges op til, at folkebiblioteket kan  

 opkræve en betaling for flere forskellige videregående  

 serviceydelser, der er knyttet til bibliotekets kultur- og  

 informationsformidling, men som altså har en ekstraordinær  

 karakter.
Der kan for eksempel være tale om »ekspresservice«, når  

 en borger ønsker ekspeditionstiden ved udlån nedsat eller  

 biblioteksopgaver, der kræver en videregående medvirken fra  

 personalets side.
Endvidere vil folkebibliotekerne som noget nyt få  

 mulighed for at sælge viden ved kursus- og konsulenttjenester for  

 private og offentlige virksomheder mv.
Det er forudsætningen, at de  

 tjenester, der udbydes, er baseret på den kompetence, der er oparbejdet  

 som led i den almindelige biblioteksvirksomhed.
Såfremt der er et  

 privat marked for disse ydelser, forudsættes de udbudt på  

 markedsvilkår.
Lånesamarbejdet mellem bibliotekerne Samarbejdet mellem de offentlige biblioteker har som  

 målsætning, at alle borgere i landet har adgang til hele den  

 informationsmængde, der formidles gennem bibliotekerne.
 Lånesamarbejdet indebærer, at det enkelte  

 bibliotek   folkebibliotek, forskningsbibliotek eller specialbibliotek  

 stiller materialer til rådighed for andre biblioteker, der ikke selv  

 har det pågældende materiale.
 Lovforslaget tilsigter, at lånevejene bliver mere  

 fleksible, således at et bibliotek frit kan beslutte, hvorfra det vil  

 søge at fremskaffe materiale, som en låner ønsker, og som  

 biblioteket ikke selv råder over.
Efter lovforslaget vil en kommune som noget nyt kunne  

 opkræve betaling hos en anden kommune for lån, der formidles som  

 led i lånesamarbejdet mellem folkebibliotekerne.
Betalingen kan ikke  

 pålægges brugeren.
 Med hensyn til de statslige og statsstøttede  

 biblioteker vil det blive præciseret, at bibliotekerne skal stå  

 til rådighed for almenheden og for formidling af lån til  

 folkebibliotekerne, såfremt det indgår i forudsætningen for  

 bevillingen eller tilskuddet til det pågældende bibliotek.
Resultatkontrakter for centralbibliotekerne I lyset af blandt andet den teknologiske udvikling vil  

 lovforslaget skabe grundlag for en mere fleksibel udformning af  

 centralbiblioteksstrukturen, idet det ikke længere vil være  

 fastsat, at centralbibliotekernes virkeområde følger  

 amtsgrænserne.
Med hensyn til indholdet af de ydelser, som  

 centralbibliotekerne leverer til folkebibliotekerne, vil lovforslaget  

 ligeledes give mulighed for større fleksibilitet.
Det indgår i  

 lovforslaget, at centralbibliotekernes ydelser fastlægges i aftaler  

 såkaldte resultatkontrakter - mellem Kulturministeriet og udvalgte  

 folkebiblioteker.
Aftalen vil blandt andet omfatte en beskrivelse af de  

 ydelser, som centralbiblioteket skal stille vederlagsfrit til rådighed  

 for folkebibliotekerne, samt de øvrige opgaver centralbiblioteket  

 varetager med henblik på samordning og udvikling på  

 området.
Mulighed for mellemkommunal betaling for fremmedkommunal  

 biblioteksbenyttelse Som noget nyt indeholder lovforslaget en mulighed for, at  

 en kommune kan opkræve betaling, såfremt en bruger fra en anden  

 kommune låner fra folkebiblioteket.
Betalingen opkræves hos  

 brugerens bopælskommune og kan ikke pålægges brugeren.
Formålet med ordningen er først og fremmest  

 at understrege den enkelte kommunes ansvar for biblioteksbetjeningen af egne  

 borgere.
Betalingsordningen sigter på de tilfælde, hvor  

 udlån til borgere fra andre kommuner har et væsentligt  

 omfang.
 Det er endvidere hensigten at tilskynde kommunerne til at  

 indgå samarbejdsaftaler om biblioteksbetjening, teknologiudvikling,  

 materialeindkøb mv. i de egne af landet, der er præget af en  

 høj grad af lånervandringer på tværs af  

 kommunegrænserne.
Adgang via Internet til den nationale fælles bibliotekskatalog -  

 DanBib Som noget nyt vil bibliotekernes fælles  

 bibliotekskatalog - DanBib   blive stillet til rådighed for  

 befolkningen via Internet.
Internetadgangen vil betyde, at borgerne via deres  

 hjemmecomputer kan få adgang til at søge, lokalisere og på  

 sigt bestille materialer til hjemlån hos samtlige biblioteker i  

 Danmark.
Efter lovforslaget vil Kulturministeren efter forhandling  

 med de kommunale parter og vedkommende ministre have mulighed for at  

 bestemme, at der som en obligatorisk ordning bliver opkrævet et gebyr  

 for bestilling af materiale via DanBibbasen, dog ikke ved personligt  

 fremmøde.
Hensigten er at etablere en adfærdsregulerende  

 mekanisme for brugernes benyttelse af bestillingsfaciliteterne, idet  

 Internetadgangen til DanBibbasen vil betyde, at brugerne får adgang til  

 stort set samtlige bibliotekers samlinger i ét og samme system.
 Gældende lovgivning mv.
 Det gældende lovgrundlag er lov nr. 1100 af 22.  

 december 1993 om folkebiblioteker m.v. samt Kulturministeriets  

 bekendtgørelse nr. 277 af 22. april 1994.
 Forslag til lov om folkebiblioteker blev fremsat den 6.  

 oktober 1993 (L 20) og 1. behandling fandt sted i Folketinget den 13. oktober  

 1993 (Folketingstidende s. 520-536). Folketingets Kulturudvalg afgav  

 betænkning den 1. december 1993. 2. behandling fandt sted den 9.  

 december 1993 (Folketingstidende s. 3472-3474). Folketingets Kulturudvalg  

 afgav tillægsbetænkning den 9. december 1993. Lovforslaget blev  

 vedtaget efter Folketingets 3. behandling den 14. december 1993  

 (Folketingstidende s. 3744).
Baggrund for lovforslaget Kulturministeriets betænkning om bibliotekerne i  

 informationssamfundet, 1997 Lovforslaget fremsættes på baggrund af  

 Kulturministeriets betænkning 1347 om bibliotekerne i  

 informationssamfundet (1997)   den såkaldte UBIS-betænkning.
UBIS-betænkningen er udarbejdet af et ekspertudvalg  

 (UBIS-udvalget), som var sammensat af 7 personligt udpegede medlemmer fra  

 blandt andet forlags-, forfatter- og biblioteksverdenen.
Repræsentanter  

 fra Forskningsministeriet, Kulturministeriet, Undervisningsministeriet og  

 Kommunernes Landsforening har deltaget som observatører i  

 udvalget.
Udvalget blev nedsat i 1995 på baggrund af rapporten  

 »Info-samfundet år 2000«, som i 1994 blev afgivet af Lone Dybkjær  

 og Søren Christensen på regeringens foranledning.
Rapporten  

 fastslog, at bibliotekerne også i fremtiden   hvor elektroniske  

 værker i stigende omfang overtager tidsskriftets og bogens rolle  

 må kunne varetage en central formidlingsfunktion ved at stille  

 offentliggjort information til rådighed for alle borgere og  

 hjælpe med at navigere gennem den stadig voksende  

 informationsstrøm.
På denne baggrund lagde rapporten op til, at  

 Kulturministeriet skulle iværksætte et udredningsarbejde om  

 bibliotekernes opgaver og vilkår i informationssamfundet.
UBIS-udvalget  

 fik herefter til opgave at behandle følgende  

 problemstillinger:
 En revurdering af biblioteksbegrebet: Det traditionelle biblioteks  

 ændrede betydning som følge af, at befolkningen i stigende  

 omfang kan hente informationer direkte fra kilden gennem elektroniske  

 netværk.
 Biblioteket i lokalsamfundet: Folkebibliotekernes rolle som center  

 for offentlig information, kulturcenter og borgerskranke.
 Ophavsretlige spørgsmål i forbindelse med bibliotekernes  

 formidling af elektroniske værker.
 Biblioteksvæsenets organisation: Opgavefordeling og  

 samarbejdsformer mellem folkebiblioteker, centralbiblioteker og  

 forskningsbiblioteker.
 Betalingsordninger: Afgrænsning af området for  

 vederlagsfri biblioteksydelser over for områder med eventuel  

 brugerbetaling.
 Udarbejdelse af forslag til ændring af  

 Pligtafleveringsloven.
 Udvalget afgav en delbetænkning om pligtaflevering i  

 1996. Delbetænkningen har dannet grundlag for Lov om pligtaflevering  

 (lov nr. 423 af 10. juni 1997).
 Hovedbetænkningen belyser, hvilke muligheder og  

 udfordringer medieudviklingen og informationssamfundet vil stille  

 bibliotekerne overfor med hensyn til formidling af litteratur og anden  

 information til forskning, uddannelse, erhvervsliv og kulturel udvikling  

 inden for en tidshorisont på 10-20 år.
 På baggrund af disse analyser introducerer  

 betænkningen et nyt biblioteksbegreb   det udvidede biblioteksbegreb  

 hvor biblioteket både fungerer som et fysisk sted for kultur- og  

 informationsformidling med udgangspunkt i de materialer og elektroniske  

 informationsressourcer, der kan stilles til rådighed på stedet,  

 og som det elektroniske bibliotek, hvor bibliotekets forskellige  

 serviceydelser udbydes direkte til brugeren via Internet.
 Med afsæt i det udvidede biblioteksbegreb fremkommer  

 betænkningen med en række forslag og anbefalinger  

 vedrørende bibliotekernes lovgrundlag, biblioteksvæsenets  

 organisation og finansieringsgrundlag:
 Folkebiblioteksloven bør ændres således, at  

 bibliotekerne forpligtes til at stille et rimeligt udsnit af musikmaterialer,  

 videogrammer, netbaserede materialer og multimedieprodukter til  

 rådighed for borgerne.
 Borgernes frie adgang til landets biblioteker uanset  

 bopælskommune   den såkaldte »frie låneret« - bør  

 udvides til at omfatte alle materialer, som bibliotekerne råder  

 over.
 Der bør indføres mellemkommunal betaling for  

 fremmedkommunal biblioteksbenyttelse.
Der bør indføres et betalingsprincip i bibliotekernes  

 lånesamarbejde, således at de låntagende biblioteker  

 betaler de långivende biblioteker for lån efter en nærmere  

 fastlagt takst.
De statslige overbygningsbiblioteker undtages fra at modtage  

 betaling, idet deres forpligtelser i forhold til bibliotekernes  

 lånesamarbejde i øvrigt bør præciseres.
 Et flertal i udvalget anbefaler, at alle biblioteker bør  

 få hjemmel til at opkræve vederlag hos brugerne i de  

 tilfælde, hvor der til en ydelse er knyttet særlige  

 forbrugsafgifter til en leverandør eller rettighedshaver.
 Et flertal i udvalget anbefaler endvidere, at kommunerne får  

 hjemmel til at indføre betalingskort samt brugerbetaling for  

 udlån, dog ikke for udlån af bøger.
 Herudover indeholder betænkningen en række  

 forslag om ændringer i ophavsretsloven, der tager sigte på at  

 lette rettighedsklareringen for bibliotekernes anvendelse af de nye  

 medier.
UBIS-udvalget påpeger, at det vil være meget  

 uheldigt, såfremt bibliotekernes muligheder for at formidle de nye  

 værkstyper begrænses, fordi man ikke kan finde egnede og  

 tidssvarende ordninger for klarering af rettigheder.
Udvalget anbefaler  

 derfor, at de ophavsretlige problemstillinger drøftes med kredsen af  

 rettighedshavere.
 Kulturministeriet har afholdt en række møder  

 med repræsentanter for rettighedshaverorganisationerne og  

 biblioteksverdenen.
Ved drøftelserne har rettighedshaverne udtrykt stor  

 interesse for og vilje til at imødekomme bibliotekernes behov for  

 smidige aftale- og vederlagsordninger på filmområdet og  

 multimedieområdet.
Det er derfor ministeriets opfattelse, at  

 intentionerne i det foreliggende lovforslag i vidt omfang kan  

 gennemføres på grundlag af frivillige aftaler mellem  

 bibliotekerne og rettighedshaverne.
 Det er endvidere blevet aftalt, at parterne vil  

 følge udviklingen på området, herunder navnlig  

 bibliotekernes behov for digitalisering af materialer samt deres  

 indkøb af multimedier og musikcd er.
 På baggrund af denne opfølgning vil  

 ministeriet vurdere behovet for ændringer i ophavsretsloven.
 Regeringens IT-handlingsplaner mv.
 Lovforslaget skal ses i sammenhæng med regeringens  

 IT-handlingsplaner fra 1996 og 1997/98, der følger op på  

 rapporten »Infosamfundet år 2000«.
I regeringens IT-handlingsplan 1996 »Info-samfundet for  

 alle   den danske model« (Forskningsministeriet 1996) pointeres det, at »  

 lige adgang til oplysning og information for borgerne er en  

 grundlæggende forudsætning for et demokratisk samfund.  

 Efterhånden som elektronisk kommunikation bliver mere udbredt, og i  

 takt med at flere informationer og tjenester bliver tilgængelige i  

 elektronisk form, bliver det en stadigt vigtigere opgave at sikre alle adgang  

 til informationsteknologien  For mange mennesker vil folkebibliotekerne  

 være den afgørende indgang til informationsteknologien   ligesom  

 bibliotekerne har været for den boglige viden.
Bibliotekerne må  

 også formidle og vise vej i den eksplosivt voksende mængde af  

 elektronisk lagret information, som Internettet og cd-rom er giver adgang  

 til«.
I regeringens IT-politiske handlingsplan »Handling gi r  

 forvandling«, 1997/98 (Forskningsministeriet, 1998) lægges der op til,  

 at » alle skal have adgang til offentlig information og service via  

 folkebibliotekerne.
Det gælder også i elektronisk form.
Der skal  

 derfor på alle biblioteker være udstyr og fornøden  

 kompetence hos medarbejderne.« Handlingsplanerne er afspejlet i regeringsgrundlaget fra  

 marts 1998, hvor det fremgår, at bibliotekerne » skal være centre  

 for kultur og viden, herunder rumme såvel bøger som de nye  

 medier.
Internettet og lån af cd-rom bør være  

 tilgængeligt på biblioteker«.
 Lovforslaget skal også ses i sammenhæng med  

 visionerne om udvikling af den offentlige sektors informationspolitik, som  

 præsenteres i betænkningen »Information til tiden« (nr. 1342,  

 Forskningsministeriet, 1997). Betænkningen anbefaler blandt andet, at  

 der etableres tværgående servicefunktioner, f.eks. kvikskranker,  

 til varetagelse af statens og kommunernes informationsopgaver, og at det  

 bør overvejes, hvordan bibliotekerne kan inddrages i denne opgave.  

 Hensigten er, at borgeren skal kunne henvende sig ét sted, der  

 tilbyder offentlig information og service på tværs af myndigheds-  

 og sektorgrænser.
Lovforslagets økonomiske konsekvenser I henhold til aftalen mellem Kommunernes Landsforening og  

 regeringen om kommunernes økonomi for 1999 har Kommunernes  

 Landsforening, Finansministeriet og Kulturministeriet gennemført et  

 fælles analysearbejde om udbygningen med nye medier og anvendelse af IT  

 på folkebiblioteksområdet.
Københavns og Frederiksberg  

 kommuner har været inddraget i analysearbejdet vedrørende de  

 såkaldte »flydende medier«.
 På baggrund af analysearbejdet har Kommunernes  

 Landsforening, Københavns og Frederiksberg Kommuner på den ene  

 side og Kulturministeriet på den anden side ført forhandlinger  

 om det økonomiske grundlag for lovforslaget.
De samlede udgifter som følge af lovforslaget og finansieringen  

 heraf Parterne er enige om, at lovforslaget fra år 2003  

 ff. kan finansieres dels gennem en øget statslig bevilling på i  

 alt 100 mio. kr. årligt til blandt andet øgede materiale- og  

 driftsudgifter for folkebibliotekerne og dels gennem nye  

 indtægtsmuligheder for folkebibliotekerne, som tilvejebringes på  

 grundlag af lovforslaget, i størrelsesordenen 60 mio. kr.
 I perioden 2000-2002 er der som en øget statslig  

 bevilling afsat i alt 170 mio. kr., der skal anvendes til folkebibliotekernes  

 engangsudgifter til Internetopkoblinger og publikumsarbejdspladser, til  

 driftsudgifter i tilknytning til folkebibliotekernes investeringer i  

 informationsteknologi og til forberedelse af den udvidede  

 materialeforpligtelse, der først har virkning fuldt ud fra år  

 2003.
 Endelig er der i lovforslagets økonomiske grundlag  

 afsat midler til etablering og drift af Internetadgang til DanBibbasen.
 Omkostningsniveauet er opgjort netto, idet der er taget  

 højde for, at folkebibliotekerne allerede i et vist omfang giver  

 borgerne adgang til Internet og stiller de nye medier til rådighed for  

 udlån.
Parterne er i øvrigt enige om At lovforslagets hovedmålsætning om en udvidelse af  

 folkebibliotekernes materialeforpligtelse realiseres gradvist frem til  

 år 2003.
 At det i bemærkningerne til lovforslaget skal præciseres,  

 at folkebibliotekerne stiller materiale til rådighed med det  

 særlige formål at fremme oplysning, uddannelse og kulturel  

 aktivitet, og at realiseringen af målsætningen om den udvidede  

 materialeforpligtelse finder sted under hensyn til folkebibliotekernes  

 bevillingsmæssige rammer.
At videogrammer under hensyn til lovforslagets samlede  

 økonomiske ramme ikke vil være omfattet af folkebibliotekernes  

 materialeforpligtelse.
Det har endvidere indgået i overvejelserne, at  

 videogrammer i dag i overvejende grad er baseret på det analoge  

 videobånd, som inden for de kommende år forventes erstattet af et  

 nyt digitalt lagringsmedie.
Videogrammer vil derfor i lovforslaget blive  

 omtalt som materialer, folkebibliotekerne skal bestræbe sig på at  

 stille til rådighed, idet der ikke tilsigtes ændringer i  

 tilknytning til dette medie i forhold til den gældende lov.
 At der bør lægges stor vægt på, at  

 folkebibliotekerne samarbejder om opgaveløsningen og koordinerer  

 bibliotekstilbuddet for at realisere lovforslagets målsætning om  

 den udvidede materialeforpligtelse. Øget samarbejde kan medvirke til  

 at sikre kvalitet i bibliotekernes ydelser og en bedre udnyttelse af  

 ressourcerne til materialeindkøb, informationsteknologi og udvikling  

 af nye ydelser.
 At såfremt det under lovbehandlingen viser sig, at  

 ambitionsniveauet med hensyn til folkebibliotekernes materialeforpligtelse  

 skal ændres, eller at der skal ske ændringer i tilknytning til de  

 nedenfor omtalte indtægtsmuligheder for folkebibliotekerne, skal det  

 økonomiske grundlag for lovforslaget drøftes på  

 ny.
 Fordelingen af den statslige bevilling til forskellige tiltag i  

 perioden 2000-2003 ff.
I nedenstående skema angives statens bevilling, som  

 er afsat på finanslovforslaget for år 2000, samt fordelingen af  

 bevillingen til forskellige tiltag i forbindelse med lovforslagets  

 gennemførelse.
Fordelingen af bevillingen er aftalt mellem de  

 kommunale parter og Kulturministeriet.
Mio. kr. excl. moms 2000 2001 2002 2003 ff.
Samlet statslig bevilling, jf. finanslovforslaget for  

 år 2000 40 60 70 100 Bevillingen anvendes til følgende tiltag:
1. Forøgelse af det kommunale bloktilskud 20 40 50 80 2. Øget bevilling til  

 centralbiblioteksfunktionen 5 5 5 10 3. Øget bevilling til folkebibliotekernes  

 udviklingspulje 10 5 5 - 4. Internetadgang til DanBibbasen 5 10 10 10 Ad. 1. Forøgelse af det kommunale bloktilskud Forøgelsen af det kommunale bloktilskud sker som  

 følge af folkebibliotekernes udvidede forpligtelse til at stille  

 materialer til rådighed.
Forøgelsen omfatter kommunernes  

 merudgifter til indkøb af de nye materialer, der omfattes af  

 materialeforpligtelsen, de afledte driftsudgifter til klargøring og  

 udlån af materialerne, engangsudgiften til folkebibliotekernes  

 opkobling til Internet samt etablering af computerarbejdspladser for  

 brugerne, udgifter til licenser til elektroniske vidensbaser samt udgifter  

 til efteruddannelse af personalet i tilknytning til formidling af de nye  

 materialer.
Ad. 2. Øget bevilling til centralbiblioteksfunktionen Forøgelsen af den statslige bevilling til  

 centralbiblioteksfunktionen sker som følge af udvidelsen af  

 centralbibliotekernes forpligtelser som overcentral i forhold den kreds af  

 folkebiblioteker, der betjenes.
 Der er endvidere enighed om, at der af  

 centralbiblioteksmidlerne kan afsættes midler med henblik på  

 etablering af udviklingsprojekter på området.
Ad. 3. Forøgelse af folkebibliotekernes udviklingspulje i  

 år 2000-2002 Over en periode på 3 år  

 iværksættes et særligt udviklingsprogram for  

 folkebibliotekerne blandt andet med henblik på at øge  

 samarbejdet mellem bibliotekerne om samlingsopbygning, teknologiudvikling og  

 kompetenceudvikling.
Udviklingsprogrammet har til hensigt at skabe grundlag  

 for en mere effektiv udnyttelse af de samlede ressourcer i sektoren.
 Udviklingsprogrammet vil blive etableret som et  

 indsatsområde inden for rammerne af folkebibliotekernes  

 udviklingspulje.
Ad. 4. Nye midler til etablering af Internetadgang til DanBibbasen Midlerne skal anvendes til etablering og drift af  

 Internetadgangen til bibliotekernes fælles bibliotekskatalog  

 DanBibbasen.
Forøgelse af folkebibliotekernes indtægter Det indgår som nævnt i lovinitiativets  

 økonomiske grundlag, at lovrevisionen skal give folkebibliotekerne  

 mulighed for at øge deres indtægter fra brugerne med 60 mio.  

 kr.
Parterne er enige om, at folkebibliotekernes  

 indtægter, der opnås ved de forskellige ordninger, tilfalder  

 kommunerne.
Der er endvidere enighed om, at den skønnede  

 forøgelse af folkebibliotekernes indtægtsniveau tidligst kan  

 forventes opnået efter, at den udvidede materialeforpligtelse er  

 gennemført i år 2003.
 Mulighederne for øge indtægterne er  

 følgende:
Forøgelse af taksterne for gebyr for overskridelse af  

 lånetiden I forhold til det gældende niveau er taksterne for  

 gebyret for overskridelse af lånetiden ved folkebibliotekerne  

 hævet markant.
Det maksimale gebyr, der kan opkræves af brugerne  

 for overskridelse af lånetiden, fastsættes til 220 kr. (110 kr.  

 for børn under 14 år). Det gældende niveau er i  

 størrelsesordenen 110 kr. (55 kr. for børn under 14  

 år).
 Det øgede indtægtsniveau på grundlag  

 forøgelsen af gebyrtaksterne er skønnet til i  

 størrelsesordenen 30-40 mio. kr.
Udvidelse af hjemlen til folkebibliotekernes opkrævning af  

 vederlag for særlige serviceydelser samt ny mulighed for at udbyde  

 vidensbaserede tjenester på markedsvilkår Som efter den gældende ordning kan  

 folkebibliotekerne opkræve betaling for biblioteksopgaver, der  

 kræver bibliotekarens medvirken i form af analyse og særlig  

 faglig rådgivning.
Som noget nyt vil folkebibliotekerne få mulighed for  

 at opkræve betaling for »ekspresservice«, hvor en bruger forlanger  

 materiale fremskaffet så hurtigt som muligt ved en særlig  

 foranstaltning.
Endvidere gives der mulighed for at opkræve betaling  

 for udprintet eller fotokopieret materiale, som en bruger har rekvireret, og  

 som overgår til brugerens ejendom.
Endelig vil lovforslaget give folkebibliotekerne mulighed  

 for at etablere en konsulent- og kursustjeneste på grundlag af den  

 erfaring og kompetence, som bibliotekspersonalet har oparbejdet gennem deres  

 uddannelse og erhverv.
Folkebibliotekerne har endvidere mulighed for at  

 forarbejde og videreudvikle denne viden med henblik på salg på  

 markedsmæssige vilkår.
 Det øgede indtægtsniveau på grundlag af  

 de nye indtægtsmuligheder er skønnet til i  

 størrelsesordenen 15-20 mio. kr.
Bemyndigelse til kulturministeren til at fastsætte gebyr for  

 bestilling i DanBibbasen Efter lovforslaget vil kulturministeren have adgang til  

 efter forhandling med de kommunale parter og vedkommende ministre at  

 bestemme, at såvel folkebibliotekerne som de statslige biblioteker skal  

 opkræve gebyr for bestilling af materiale via Internet til  

 bibliotekernes fælles bibliotekskatalog, DanBibbasen.
 Forslaget vil give mulighed for at adfærdsregulere  

 brugernes benyttelse af den elektroniske bestillingsfunktion, idet brugerne  

 får adgang til at søge og bestille materialer i stort set  

 samtlige danske biblioteker i ét og samme system.
 Gebyret påregnes fastsat til 5 kr. pr.  

 materialeenhed, der bestilles.
 Det øgede indtægtsniveau for  

 folkebibliotekerne på grundlag af DanBibbestillingsgebyret er  

 skønnet til i størrelsesordenen 5-10 mio. kr.
Lovforslagets administrative konsekvenser Lovforslaget kan have administrative konsekvenser for  

 kommunerne, dels fordi kommunerne kan vælge at opkræve betaling  

 som långivende bibliotek i lånesamarbejdet og for fremmedkommunal  

 biblioteksbenyttelse, og dels fordi kommunerne i visse tilfælde kan  

 vælge at opkræve betaling hos brugeren for  

 biblioteksbenyttelsen.
Det er Kulturministeriets vurdering, at de omtalte  

 betalingsordninger vil være enkle at administrere for bibliotekerne ved  

 anvendelse af informationsteknologi.
Bibliotekerne må dog påregne  

 at skulle foretage justeringer i deres administrative systemer.
Lovforslagets erhvervsøkonomiske/administrative  

 konsekvenser Lovforslaget har ingen erhvervsøkonomiske eller  

 -administrative konsekvenser.
Lovforslagets miljømæssige konsekvenser Lovforslaget har ingen miljømæssige  

 konsekvenser.
Lovforslagets forhold til EU-retten Lovforslaget indeholder ikke EU-retlige aspekter.
Hørte myndigheder, institutioner og  

 organisationer Samtlige ministerier, Akademiet for de Tekniske  

 Videnskaber, Akademikernes Centralorganisation, Amtsrådsforeningen i  

 Danmark, Bibliotekarforbundet, Bibliotekslederforeningen, Billedkunstnernes  

 Forbund, Brancheorganisationen for Forbrugerelektronik, Centralbibliotekerne,  

 Copy-Dan, Danmarks Biblioteksforening, Danmarks Biblioteksskole, Danmarks  

 Blindebibliotek, Danmarks Forskningsbiblioteksforening, Danmarks Natur- og  

 Lægevidenskabelige Bibliotek, Danmarks Radio, Danmarks  

 Skolebibliotekarforening, Dansk Arbejdsgiverforening, Dansk BiblioteksCenter  

 A/S, Dansk Blindesamfund, Dansk Centralbibliotek for Sydslesvig, Dansk  

 Dataforening, Dansk Fagpresse, Dansk Filmfotograf Forbund, Dansk  

 Folkeoplysnings Samråd, Dansk Forening for Information og  

 Dokumentation, Dansk Forfatterforening, Dansk Fotografisk Forening, Dansk  

 Industri, Dansk Journalistforbund, Dansk Kapelmesterforening, Dansk  

 Komponistforening, Dansk Kunstnerråd, Dansk  

 Litteraturinformationscenter, Dansk Musikbearbejderforening, Dansk  

 Musikbiblioteksforening, Dansk Musiker Forbund, Dansk  

 Musikforlæggerforening, Dansk Musikinformationscenter, Dansk  

 Skuespillerforbund, Dansk Solistforbund, Dansk Standard, Danske  

 Billedautorer, Danske Billedkunstneres Fagforening, Danske Dagblades  

 Forening, Danske Dramatikeres Forbund, Danske Filminstruktører, Danske  

 Jazz-, Beat- og Folkemusikautorer, Danske Kunsthåndværkeres  

 Landssammenslutning, Danske Populærautorer, Danske  

 Skønlitterære Forfattere, Danske Tegneserieskabere, De små  

 Chefers Forum, Den Danske Boghandlerforening, Den Danske  

 Forlæggerforening, Den Danske Gruppe af IFPI, Det Centrale  

 Handicapråd, Det Danske Filminstitut, Det Faglige  

 Fællesråd, Det Kongelige Bibliotek, Film- &  

 TV-arbejderforeningen, Foreningen af Billedmedieoversættere, Foreningen  

 af danske Spillefilmsproducenter, Foreningen af Videogramdistributører  

 i Danmark, Forskningsbibliotekarernes Samråd, Forskningsbibliotekernes  

 Chefkollegium, Frederiksberg Kommune, Fællesrådet for Autorer,  

 Fællesrådet for Elektroniske Medier, Grafisk  

 Forbund/Mediefaggruppen, Gramex, HK/KOMMUNALs biblioteksudvalg, HK/STAT  

 Danmark, Håndværksrådet, Industrielle Designere Danmark,  

 INFOSCAN, IT Brancheforeningen, KODA, Kommunernes Landsforening, Kommunernes  

 Skolebiblioteksforening, Konkurrencerådet, Kontaktudvalget for  

 Amtscentre for Undervisning, Københavns Kommune, Landsorganisationen i  

 Danmark, Litteraturrådet, Multimedieforeningen, Nordisk Copyright  

 Bureau,Ophavsretslig Forum, Producenterne, PROSA, Sammenslutningen af Danske  

 Filminstruktører, Sammenslutningen af Scenografer, Instruktører  

 og Filmarbejderne, Samrådet for Ophavsret, Statens Information,  

 Statsbiblioteket i Århus, Tegnerne/Tegnerforbundet af 1919 og TV2  

 Danmark.
Vurdering af lovforslagets konsekvenser Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Ja, merudgifter på årligt 100 mio. kr. fra  

 år 2003 ff.
Udgiften i perioden 2000-2002 er i alt 170 mio. kr. (se  

 ovenfor om lovforslagets økonomiske konsekvenser).
Administrative konsekvenser for stat, kommuner og  

 amtskommuner Ja, muligvis for folkebibliotekerne i forbindelse med  

 etablering af de forskellige betalingsordninger, som lovforslaget giver  

 mulighed for (se ovenfor om lovforslagets administrative  

 konsekvenser).
Økonomiske konsekvenser for erhvervslivet Ingen Administrative konsekvenser for erhvervslivet Ingen Miljømæssige konsekvenser Ingen Administrative konsekvenser for borgerne Ingen Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Kapitel 1 Folkebibliotekernes formål og virksomhed Til § 1 Bestemmelsen er omformuleret i forhold til den  

 gældende bestemmelse i § 1, stk. 1.
 Efter den gældende lov er folkebibliotekernes  

 formål at fremme oplysning, uddannelse og kulturel aktivitet ved at  

 stille bøger og andet egnet materiale vederlagsfrit til  

 rådighed.
I dag omfatter bibliotekernes forpligtelse udelukkende  

 bøger, tidsskrifter samt lydbøger mv.
Det øvrige  

 materiale - lyd-, billed- og multimedier, adgang til Internet og elektroniske  

 informationsbaser - er ikke omfattet af lovforpligtelsen, men er omfattet af  

 den gældende lov som materialer, bibliotekerne bør  

 bestræbe sig på at stille til rådighed.
I UBIS-betænkningen anbefales det, at alle egnede  

 medier skal være obligatoriske.
Folkebibliotekerne skal efter udvalgets  

 opfattelse formidle de medier, der er gængse i befolkningen, og som  

 derfor efterspørges på bibliotekerne: Videofilm, edb-baserede  

 udgivelser på diskette eller cd-rom, musik mv. skal stilles til  

 rådighed, ligesom Internetadgang skal være for alle.
Det foreliggende forslag følger i det store og hele  

 UBIS-betænkningen og tager udgangspunkt i, at det er  

 folkebibliotekernes opgave at give adgang til kultur- og vidensprodukter i  

 bred forstand.
I fremtiden vil denne adgang ikke være begrænset  

 til trykte medier, men omfatte alle de medier, informationer er lagret  

 på.
 Det skal dog understreges, at videogrammer ikke vil  

 være omfattet af bibliotekernes materialeforpligtelse (jf.  

 bemærkningerne om lovforslagets økonomiske konsekvenser samt  

 lovforslagets § 1, stk. 2).
Det foreslås derfor, at folkebibliotekernes  

 formålsparagraf ændres, således at den omtaler såvel  

 bøger og tidsskrifter som andre egnede materialer   såsom  

 musikbærende materialer og elektroniske informationsressourcer  , der  

 bør indgå i bibliotekernes materialeudvalg.
Det bliver herefter  

 obligatorisk for folkebiblioteker i alle kommuner - enten alene eller i  

 samarbejde med andre kommuner - at give adgang til de omtalte medier.
Efter § 1 i den gældende bekendtgørelse  

 skal folkebibliotekerne hvert år anskaffe en passende del af den danske  

 bogproduktion.
Efter lovforslaget vil denne målsætning blive  

 udvidet til at omfatte de materialer, der indgår i  

 materialeforpligtelsen.
Kulturministeriet og de kommunale parter har som led i  

 analysearbejdet om lovforslagets økonomiske grundlag drøftet  

 den udvidede materialeforpligtelse i sammenhæng med folkebibliotekernes  

 materialevalgskriterier.
Der er enighed om, at det bør  

 præciseres, at bibliotekerne stiller materiale til rådighed med  

 det særlige formål at fremme oplysning, uddannelse og kulturel  

 aktivitet.
Der henvises i øvrigt til bemærkningerne om  

 lovforslagets økonomiske konsekvenser, idet det understreges, at  

 realiseringen af målsætningen om den udvidede  

 materialeforpligtelse må finde sted under hensyn til de  

 bevillingsmæssige rammer.
Endvidere indgår det i lovforslagets  

 økonomiske grundlag, at forpligtelsen først træder i  

 kraft fuldt ud fra år 2003.
Når bøger og tidsskrifter fortsat omtales i  

 bestemmelsen skyldes det, at bogmediet efter Kulturministeriets opfattelse  

 fortsat må tillægges en central betydning i bibliotekerne.
Det er  

 derfor den politiske målsætning, at niveauet for boganskaffelser  

 som minimum fastholdes.
 Også musikmaterialer har efter Kulturministeriets  

 opfattelse en vigtig betydning for folkebibliotekernes kulturformidling.  

 Bibliotekerne vil - som det er tilfældet for bøgerne   udfra en  

 kvalitativ vurdering skulle udvælge musikmaterialer, der skønnes  

 at bidrage til uddannelsesformål og til kulturel oplevelse og  

 forståelse.
Multimedier i fast form (for eksempel cd-rom) kan  

 indeholde blandt andet computerspil, interaktiv undervisning,  

 opslagsværker, skøn- og faglitterære værker med  

 billeder og lyd og edb-programmer.
Også i denne sammenhæng skal  

 folkebibliotekerne i materialevalget lægge vægt på de  

 fastsatte materialevalgskriterier.
For så vidt angår  

 edb-programmer skal det bemærkes, at det ikke forekommer at være  

 et naturligt led i folkebibliotekernes kulturformidling, at bibliotekerne  

 udlåner digitalt materiale, der udelukkende består af et  

 edb-program (for eksempel et tekstbehandlingsprogram).
For så vidt angår Internet indebærer  

 materialeforpligtelsen, at brugerne får adgang til de informationer,  

 der præsenteres via dette medie.
Det er således ikke hensigten,  

 at folkebibliotekerne aktivt skal bistå brugerne ved anvendelsen af  

 Internet til kommunikationsformål   for eksempel elektronisk post,  

 »samtaler« i de såkaldte »chatrooms«, bankforbindelse eller  

 indkøb via nettet.
 Det indgår i materialeforpligtelsen, at  

 folkebibliotekerne skal udvide deres kendskab til Internet og udvikle deres  

 service, navnlig med henblik på at udnytte dets muligheder i forhold  

 til uddannelse, formidling af offentlig information samt alment kulturelle  

 formål.
 Sammen med etableringen af elektronisk adgang til  

 bibliotekernes fælles bibliotekskatalog   DanBib   er udviklingen af  

 nye biblioteksydelser på Internet skridt på vejen til etablering  

 af det elektroniske bibliotek.
I folkebibliotekssektoren er der igangsat en lang  

 række projekter, der har til formål at give borgerne bedre  

 biblioteksservice via Internet.
Udvikling af bibliotekernes hjemmesider, der  

 giver borgerne adgang til de lokale bibliotekskataloger og offentlig  

 information om lokalsamfundet; etablering af forfatternet, hvor borgerne  

 får adgang til bibliografier og omtale af forfatternes produktion;  

 udvikling af elektroniske nyhedstjenester samt udvikling af  

 informationssøgningsværktøjer er eksempler på  

 udviklingen af det elektroniske bibliotek.
Disse udviklingstendenser skal ses i sammenhæng med  

 det fælles kommunale, amtskommunale og statslige projekt »Service og  

 velfærd", hvor et af elementerne er, at informationsteknologien  

 skal medvirke til at forbedre servicen i forhold til borgerne.
Teknologien  

 kan medvirke til større grad af selvbetjening og borgernes frie valg i  

 tilknytning til den offentlige service.
 Etableringen af det elektroniske bibliotek skal også  

 ses i sammenhæng med projektet »Danmarks Elektroniske  

 Forskningsbibliotek«, som er nærmere omtalt i bemærkningerne til  

 § 8.
 Til stk. 2.
 Bestemmelsen er ny.
Bestemmelsen fastslår, at folkebibliotekerne skal  

 bestræbe sig på at stille videogrammer til rådighed.
Der  

 tilsigtes ingen ændring i forhold til den gældende ordning.
Videogrammer anskaffes i stigende omfang af  

 folkebibliotekerne.
Det skyldes blandt andet, at billedmediet supplerer  

 faglitteraturen med instruktions- og dokumentarfilm.
Hertil kommer, at et  

 antal spillefilm er tilgængelige på bibliotekerne, hvilket giver  

 mulighed for en ekstra dimension i kulturformidlingen.
Det drejer sig navnlig  

 om film, der ikke findes i den kommercielle handel.
Videomediet har således et stort potentiale i  

 forhold til oplysning, uddannelse og kulturel aktivitet.
Navnlig  

 Filminstituttets og Danmarks Radios filmmaterialer er velegnede til  

 biblioteksformål.
Opmærksomheden henledes endvidere på, at Dansk  

 BiblioteksCenters medievirksomhed, DBC medier A/S, har indgået aftale  

 med Foreningen af Danske Videogramdistributører om klarering af  

 rettigheder for videofilm.
Gennem denne virksomhed er der skabt grundlag for,  

 at videomediet har kunnet vinde indpas i mange folkebibliotekers  

 udlånsvirksomhed.
Under hensyn til lovforslagets samlede økonomiske  

 ramme vil videomediet imidlertid ikke være omfattet af  

 folkebibliotekernes materialeforpligtelse.
Det har endvidere indgået i  

 overvejelserne, at videogrammer i dag i overvejende grad er baseret på  

 det analoge videobånd, som inden for de kommende år vil blive  

 erstattet af et nyt digitalt lagringsmedie.
Der er således ikke afsat  

 nye bevillinger til folkebibliotekernes indkøb af videogrammer  

 på nuværende tidspunkt.
 Til stk. 3.
 Den gældende lovs § 1, stk. 2 flyttes til  

 lovforslagets § 1, stk. 3. Der tilsigtes ingen  

 indholdsmæssige ændringer.
 Ministeriet anser det for væsentligt, at  

 folkebibliotekernes forpligtelse til at varetage formidling af offentlig  

 information også gælder den elektronisk publicerede  

 information.
Til § 2 Bestemmelsen svarer til den gældende bestemmelse i  

 § 3.
Bestemmelsen fastslår, at folkebibliotekernes  

 formål skal opfyldes gennem kvalitet, alsidighed og aktualitet i  

 udvalget af det materiale, der stilles til rådighed.
Ved  

 udvælgelsen må alene disse kriterier, ikke de i materialet  

 indeholdte religiøse, moralske eller politiske synspunkter, være  

 afgørende.
For så vidt angår forpligtelsen til at stille  

 Internet til rådighed giver det ikke mening at tale om udvælgelse  

 af materialer.
Befolkningens adgang til Internet via folkebibliotekerne er  

 begrundet i, at en stor del af den information og viden, der findes i  

 samfundet, formidles gennem dette medie.
I tilknytning til Internet  

 hører det til bibliotekernes opgave at udvikle  

 informationsformidlingen med særligt henblik på at fremme  

 bibliotekernes kulturelle og uddannelsesmæssige formål, jf.  

 bemærkningerne til § 1.
Det bemærkes i øvrigt, at Kulturministeriet  

 ikke har fundet det nødvendigt at videreføre bestemmelsen i  

 § 3, stk. 2 i den gældende lov, hvorefter den ledende  

 bibliotekar foretager materialevalget under medvirken af de øvrige  

 bibliotekarer og under ansvar over for kommunalbestyrelsen.
Bestemmelserne om  

 hvilke kriterier, der skal lægges til grund for folkebibliotekernes  

 materialevalg følger således af lovforslagets § 2, mens  

 § 3 fastslår, at driften af et folkebibliotek er et ansvar for  

 kommunalbestyrelsen.
Til § 3 Bestemmelsen er en sammenskrivning af de gældende  

 bestemmelser i § 4, stk. 1 og 2. Der tilsigtes ingen  

 indholdsmæssige ændringer.
UBIS-udvalget noterede sig den store spredning i de  

 enkelte kommuners udgifter til biblioteker.
Dette gav UBIS-udvalget anledning  

 til at overveje, om der bør fastsættes minimumsstandarder for  

 biblioteksbetjeningen, eller om en vis udligning eventuelt bør  

 tilvejebringes på en anden måde.
 Kulturministeriet har imidlertid ikke fundet det  

 nødvendigt eller hensigtsmæssigt at fastsætte  

 minimumsstandarder, dels fordi kommunerne bør have stor frihed til at  

 afstemme serviceniveauet efter virkeområdets karakter (jf.  

 lovforslagets § 3, stk. 2) og dels fordi både den  

 gældende lovgivning og lovforslaget giver vide muligheder for, at  

 bibliotekerne kan samarbejde om opgaveløsningen.
Det er imidlertid ministeriets vurdering, at især de  

 mindre kommuner ofte har problemer med at løse opgaven med at drive et  

 effektivt og tidssvarende bibliotek.
Der er således generelt en  

 betydelig forskel i serviceniveauet mellem store og små kommuners  

 biblioteksbetjening.
 Denne vurdering bekræftes af en undersøgelse,  

 som Finansministeriet, Kulturministeriet, Biblioteksstyrelsen og Kommunernes  

 Landsforening fremlagde i 1997 om folkebibliotekernes økonomi  

 1980-1995. Undersøgelsen viste dog også, at der i perioden 1980  

 til 1995 er sket en vis udjævning i udgiftsniveauet mellem biblioteker  

 med et stort og et lille befolkningsunderlag (jf. »Folkebibliotekernes  

 økonomi 1980-1995«, udgivet af Forlaget Kommuneinformation, 1997).
 Kulturministeriet lægger på denne baggrund  

 stor vægt på, at bibliotekerne samarbejder om  

 opgaveløsningen for at realisere lovforslagets målsætning  

 om den udvidede materialeforpligtelse i alle egne af landet. Øget  

 samarbejde kan medvirke til at sikre kvalitet i bibliotekernes ydelser og en  

 bedre udnyttelse af ressourcerne til udvikling af nye ydelser,  

 materialeindkøb og informationsteknologi.
En rundspørge til kommunerne, som  

 Biblioteksstyrelsen foretog i 1998, viste, at 120 kommuner er positive i  

 forhold til at indgå i samarbejde med andre kommuner om løsning  

 af biblioteksopgaven.
En del kommuner erkender, at det er en stor opgave for  

 en lille kommune at drive et effektivt og tidssvarende bibliotek.
 Undersøgelsen peger på behovet for mange  

 former for samarbejde: Materialevalg, materialeanskaffelse, licenser til  

 elektronisk information, elektroniske vejvisere, publicering på  

 Internet, konsulentvirksomhed og kompetenceudvikling; men for tiden  

 først og fremmest samarbejde om bibliotekssystemer, det vil sige  

 edb-systemer til automatisering af biblioteksfunktioner som søgning,  

 udlån mv.
 For yderligere at tilskynde til samarbejde foreslår  

 ministeriet, at folkebibliotekerne med et rimeligt varsel kan opkræve  

 betaling for lån der formidles som led i folkebibliotekernes  

 lånesamarbejde samt i de tilfælde, hvor borgere fra en anden  

 kommune låner på biblioteket, jf. lovforslagets §§ 22  

 og 23.
 Til stk. 2.
 Den gældende lovs § 2, pkt. 3 og 4 samt  

 § 5, stk. 3 videreføres i lovforslagets § 3,  

 stk. 2. Ministeriet har fundet det hensigtsmæssigt at samle  

 bestemmelserne, der vedrører målsætninger for kommunernes  

 tilrettelæggelse af bibliotekernes service i forhold til borgerne.
Biblioteksbetjeningen af børn og voksne, der er  

 afskåret fra selv at komme på biblioteket, kan blandt andet  

 løses ved at give forbedret elektronisk adgang til bibliotekernes  

 ressourcer.
Endvidere kan kommunerne fremme tilgængeligheden til  

 folkebibliotekerne ved en handicapvenlig indretning af de fysiske rammer.
Den nærmere tilrettelæggelse af  

 åbningstiderne bør forsat bero på lokale beslutninger.
Det  

 forudsættes, at der lægges vægt på, at  

 folkebibliotekernes samlinger og tilbud også bør være  

 tilgængelige på tider, hvor den erhvervsaktive del af  

 befolkningen har mulighed for biblioteksbenyttelse, samt at bibliotekerne i  

 videst muligt omfang er åbne i weekenderne, så for eksempel  

 forældre sammen med deres børn kan benytte bibliotekerne.
Ministeriet henleder i øvrigt opmærksomheden  

 på, at Biblioteksstyrelsen har taget skridt til at styrke det statslige  

 engagement på børnebiblioteksområdet.
Formålet er  

 primært at udvikle børnebibliotekets samspil med forældre  

 og andre dag-, kultur- og fritidsinstitutioner (for eksempel dag- og  

 døgninstitutioner, folkeskolen og skolebiblioteket,  

 kulturinstitutioner, foreninger, børnekulturhuse) for derigennem at  

 skabe mere helhed i børns hverdag.
Børnebiblioteket har traditionelt haft til opgave  

 at styrke børns læsning, men viften af børnekulturelle  

 tilbud er blevet bredere.
Biblioteket kan supplere leg og læring med en  

 kulturel dimension og være et mødested for børn, hvor de  

 møder andre voksne end i skolen.
Det kan endvidere danne rammen om  

 medieværksteder og medvirke til, at børn forholder sig aktivt og  

 kritisk til medierne.
Blandt folkebibliotekerne er der allerede i dag igangsat  

 mange initiativer med henblik på at udvikle og styrke  

 børnebiblioteket.
En del biblioteker arbejder bevidst på at  

 inddrage børn og unge i børnebibliotekets virksomhed for  

 eksempel ved at styrke børnenes indflydelse på materialevalget,  

 på den fysiske indretning af biblioteket og på bibliotekets  

 forskellige kulturelle aktiviteter for børn og unge.
Endvidere har Biblioteksstyrelsen taget skridt til at  

 understøtte udviklingen af børnebibliotekernes rolle som  

 uforpligtende mødesteder og som medieværksteder.
Som et  

 særligt tiltag har Biblioteksstyrelsen afsat midler til samarbejde  

 mellem folke- og skolebiblioteker i perioden 1999 til 2001 (jf.  

 bemærkningerne til § 7).
 Der henvises i øvrigt til kulturministerens  

 redegørelse til Folketinget om regeringens børnekulturpolitiske  

 indsats (Kulturministeriet, den 6. oktober 1999), hvor det blandt andet  

 fremgår, at Kulturministeriet og Biblioteksstyrelsen vil etablere  

 forsøg med kulturkoordinatorer med det lokale folkebibliotek og det  

 lokale kulturliv som funktionsområde.
Til stk. 3 Bestemmelsen er omformuleret i forhold til den  

 gældende lovs § 6, der fastlægger, at lederen af et  

 folkebibliotek skal være faguddannet bibliotekar.
Efter lovforslaget skal lederen at et folkebibliotek have  

 en relevant faglig baggrund.
Hensigten er, at andre faggrupper end  

 bibliotekarerne skal kunne besætte lederstillingen ved et  

 folkebibliotek, idet navnlig de større kommuner har behov for at  

 foretage en samlet vurdering af en ansøgers faglige og  

 ledelsesmæssige kvalifikationer.
Til stk. 4 Bestemmelsen er ny.
Bestemmelsen lægger op til, at kommuner kan  

 nedsætte et biblioteksråd med henblik på samordning af  

 biblioteksvirksomheden mellem flere kommuner.
Forslaget er knyttet til  

 ønsket om, at folkebibliotekerne i større udtrækning  

 samarbejder om opgaveløsningen og koordinerer bibliotekstilbuddet til  

 brugerne på mellemkommunalt og regionalt plan.
Til § 4 Bestemmelsen er en sammenskrivning af den gældende  

 lovs § 3, stk. 3 samt bekendtgørelsens § 7,  

 stk. 2.
 Efter den gældende lovs § 3, stk. 3 kan  

 kulturministeren efter forhandling med Kommunernes Landsforening  

 fastsætte nærmere bestemmelser om folkebibliotekernes materialer.  

 De nærmere regler om folkebibliotekernes materialesamlinger er i  

 medfør af gældende lov fastsat i bekendtgørelsen.
Det fremgår blandt andet af bekendtgørelsen,  

 at folkebibliotekets materialesamling under hensyn til virkeområdets  

 karakter skal omfatte dansk litteratur for børn og voksne, udenlandsk  

 litteratur, aviser og tidsskrifter, en samling af opslagsværker og  

 bibliografier samt musikalier.
Biblioteket skal hvert år anskaffe en  

 passende del af den danske bogproduktion.
 Bekendtgørelsen indeholder endvidere regler om  

 udskillelse fra samlingerne, hvorefter bibliotekerne har mulighed for at  

 sælge kasseret materiale, efter at have tilbudt materialet til  

 centralbiblioteket eller depotbiblioteksfunktionen.
 En kommende bekendtgørelse vil i hovedtræk  

 indeholde tilsvarende bestemmelser, hvor der tages hensyn til  

 målsætningen om den udvidede materialeforpligtelse.
 I den gældende bekendtgørelses § 7,  

 stk. 2 er det fastsat, at kommunalbestyrelsen er berettiget til at  

 kræve kaution eller depositum af lånere, der ikke er tilmeldt det  

 danske folkeregister.
Efter lovforslaget skal der fastsættes nærmere  

 regler om folkebibliotekernes mulighed for i særlige tilfælde at  

 opkræve depositum for lån.
Reglerne vil blive fastsat efter  

 drøftelse med Justitsministeriet.
 Muligheden efter lovforslaget for at fastsætte  

 begrænsning i folkebibliotekernes udlån kan for eksempel  

 vedrøre særlig kostbart materiale eller materiale, som kun  

 forefindes i få eksemplarer.
Til § 5 Bestemmelsen er omformuleret i forhold til den  

 gældende lovs § 5, stk. 2.
 Efter den gældende lov skal folkebiblioteket  

 stå til rådighed for enhver, der har bopæl i Danmark, og  

 kulturministeren kan tillade en begrænsning i denne forpligtelse.
 Ministeriet har fundet, at forpligtelsen til at stå  

 til rådighed bør udvides til at omfatte alle, der henvender sig  

 for at benytte biblioteket på stedet eller ønsker at  

 hjemlåne.
Efter kulturministeriets vurdering vil der ikke være  

 behov for at fastsætte nærmere bestemmelser om begrænsning  

 i den frie låneret i et uddybende regelsæt.
Forslaget  

 præciserer, at forpligtelsen vedrører de materialer, der er  

 nævnt i lovforslagets § 1, stk. 1.
 Til stk. 2.
 Gældende lovgrundlag mv.
Efter den gældende ordning, jf. § 3 i den  

 gældende bekendtgørelse, skal et folkebibliotek ved henvendelse  

 til centralbiblioteket i dets område eller andre offentlige biblioteker  

 søge at skaffe lånere bøger, tidsskrifter og  

 lydbøger, som det ikke selv råder over.
Folkebiblioteket kan  

 søge andet materiale fremskaffet.
Fremskaffelse og returnering af  

 materiale skal ske uden udgift for låneren.
Der er ikke etableret adgang for bibliotekerne til  

 opkræve betaling hos hinanden for lån, der formidles som led i  

 bibliotekernes lånesamarbejde.
I lånesamarbejdet er det praksis,  

 at det långivende bibliotek betaler eventuelle udgifter ved  

 forsendelse, mens det låntagende bibliotek betaler for returnering.
Statens Bibliotekstjeneste (nu: Biblioteksstyrelsen) har  

 fastlagt retningslinier for lånesamarbejdet på  

 folkebiblioteksområdet - de såkaldte »faste låneveje«.
Det  

 lokale bibliotek spørger først på  

 centralbiblioteksniveau, dernæst på Statsbiblioteket og derefter  

 andre forsknings- og fagbiblioteker.
Folkebibliotekernes lån fra andre biblioteker  

 udgør i 1998 ca. 1 % af det samlede udlån på ca. 75,5 mio.  

 enheder, og det klares for ca. 79% vedkommende inden for  

 folkebibliotekssystemet.
Folkebibliotekernes årlige lån fra  

 forskningsbibliotekerne udgør ca. 190.000 enheder  

 (Biblioteksårbog 1998, statistik for folke- og skolebiblioteker).
UBIS-udvalgets anbefalinger UBIS-betænkningen anbefalede, at lånevejene  

 fremover bliver frie, således at det står ethvert bibliotek frit  

 for at beslutte, hvorfra det vil søge at fremskaffe det materiale, som  

 en låner ønsker.
Det indgår i anbefalingen, at det  

 låntagende bibliotek betaler for lånet efter en fastsat takst.
De  

 biblioteker, der indgår i den statsligt finansierede  

 overbygningsfunktion, modtager ikke betaling.
Hensigten er at fremme en mere effektiv udnyttelse af  

 bibliotekerne materialesamlinger og at forbedre servicen over for  

 lånerne.
Den udvidede søge- og bestillingsmulighed for et  

 låntagende bibliotek og brugerne er blevet muliggjort af, at  

 bibliotekernes samlinger er registreret i det nationale fælles  

 bibliotekskatalog, DanBib.
Endvidere stiller en lang række biblioteker  

 deres egne bibliotekskataloger til rådighed for andre bilioteker og  

 offentligheden via Internet.
Ministeriets overvejelser og forslag Ministeriet har i lovforslaget i hovedtræk  

 tilsluttet sig UBIS-betænkningens anbefalinger.
Bestemmelsen fastslår, at folkebibliotekerne  

 deltager i det almindelige lånesamarbejde.
Deltagelse i  

 lånesamarbejdet indebærer, at biblioteket har pligt til at  

 søge at fremskaffe materiale, som det ikke råder over i sin egen  

 samling.
 Der henvises i øvrigt til følgende  

 bestemmelser, der fastlægger de overordnede principper for  

 bibliotekernes lånesamarbejde i bibliotekssektoren som helhed:
 § 8 om statens opgaver i forhold til samarbejdet i  

 biblioteksvæsenet.
 §§ 9-12 om centralbibliotekernes virksomhed som  

 overcentraler.
 § 13 om de statslige og statsstøttede bibliotekers  

 forpligtelser med hensyn til at stå til rådighed for almenheden  

 og det almindelige lånesamarbejde mellem bibliotekerne.
 § 14 om at Statsbiblioteket i Århus virker som  

 overcentral.
 § 15 om at Danmarks Blindebibliotek virker som overcentral.
 § 22 om betalingsordning mellem kommunerne for lån, der  

 formidles som led i lånesamarbejdet.
 § 26 om at udlån fra statslige og statsstøttede  

 biblioteker til folkebibliotekerne sker uden betaling.
Til § 6 Bestemmelsen er omformuleret i forhold til den  

 gældende bestemmelse i § 5, stk. 4. Der tilsigtes ingen  

 indholdsmæssige ændringer.
Bestemmelsen fastslår, at et folkebibliotek kan  

 oprette eller drive afdelinger i virksomheder og institutioner eller  

 træffe aftale om biblioteksbetjening af sådanne.
Hvor et  

 folkebibliotek driver en afdeling i en institution eller virksomhed,  

 betragtes afdelingens materialer som en del af folkebibliotekets  

 materialesamling medmindre andet aftales.
Til stk. 2 Bestemmelsen svarer til den gældende bestemmelse i  

 § 5, stk. 5.
 Bestemmelsen sigter navnlig på aftaler mellem  

 folkebiblioteker og de uddannelsesinstitutioner (for eksempel gymnasier,  

 hf-kurser og erhvervsskoler), som ikke umiddelbart kan opfylde elevers og  

 studerendes behov for tidssvarende biblioteksbetjening.  

 UBIS-betænkningen pegede således på, at det i større  

 omfang, end tilfældet er i øjeblikket, bør overvejes at  

 etablere de pågældende aftaler.
Ændrede undervisningsformer, som lægger  

 stigende vægt på projektarbejde og større skriftlige  

 opgaver, stiller højere krav til uddannelsessøgendes  

 biblioteksfaciliteter.
Det fremgår blandt andet af  

 Undervisningsministeriets rapport: »Råd og vink om biblioteksfunktionen  

 på gymnasier, hf-kurser og erhvervsskoler« (1997). Mange  

 uddannelsesinstitutioner har etableret en biblioteksfunktion, undertiden i  

 samarbejde med det lokale folkebibliotek.
 Bestemmelsen indebærer, at en uddannelsesinstitution  

 og et folkebibliotek kan indgå aftale om etablering af en  

 biblioteksfunktion på uddannelsesinstitutionen for eksempel ved  

 udlån af personale, der er ansat ved biblioteket, eller særlig  

 betjening af institutionens elever eller studerende på  

 folkebiblioteket, hvor det ikke skønnes hensigtsmæssigt at  

 etablere en biblioteksfunktion på institutionen.
Til § 7 Bestemmelsen svarer til den gældende bestemmelse i  

 § 5, stk. 6.
 I foråret 1998 iværksatte Biblioteksstyrelsen  

 en undersøgelse af mulighederne for at styrke samarbejdet mellem  

 folke- og skolebibliotekerne med det formål at give børn og unge  

 den bedst mulige service og samtidig forbedre udnyttelsen af ressourcerne.  

 Undersøgelsen blev gennemført af en arbejdsgruppe med  

 repræsentanter fra Undervisningsministeriet, Kommunernes Landsforening  

 og biblioteksverdenen.
Med udgangspunkt i arbejdsgruppens rapport besluttede det  

 rådgivende fordelingsudvalg for folke- og skolebibliotekernes  

 udviklingspulje at reservere midler i perioden 1999-2001 til udvikling af  

 samarbejdet mellem de to bibliotekstyper.
Eksempler på  

 samarbejdsområder er sproglig opmærksomhed og læsning,  

 informationsteknologi, medieværksteder og koordination af  

 materialevalget.
Kapitel 2 Statslige opgaver på biblioteksområdet Statens opgaver Til § 8 Bestemmelsen er ny.
 Det er hensigten med bestemmelsen at fastslå, at  

 staten fremmer samarbejdet i biblioteksvæsenet og virker for, at  

 brugerne gennem folkebiblioteket har adgang til de statslige og  

 statsstøttede bibliotekers materialer.
 Målsætningen er udmøntet i  

 lovforslagets §§ 9-18.
Opmærksomheden henledes i øvrigt på  

 projektet »Danmarks Elektroniske Forskningsbibliotek", som er etableret  

 i et samarbejde mellem Forskningsministeriet, Kulturministeriet og  

 Undervisningsministeriet.
I perioden 1998-2002 er der afsat i  

 størrelsesordenen 200 mio. kr. til formålet.
Visionen er at etablere et elektronisk netværk  

 mellem de deltagende forskningsbiblioteker ved brug af den nyeste  

 informationsteknologi.
Bibliotekernes informationsressourcer (digitale og  

 traditionelle) stilles til rådighed for forskere, studerende,  

 erhvervsliv, biblioteker og andre brugere på en sammenhængende og  

 enkel måde.
 Danmarks Elektroniske Forskningsbibliotek er et eksempel  

 på, at staten gennem indgåelse af brede licensaftaler - de  

 såkaldt nationale licenser   tilstræber, at centrale faglige  

 brugergrupper får adgang til væsentlige  

 informationsressourcer.
Staten vil endvidere fremme, at der er adgang til disse  

 ressourcer for en bredere offentlighed.
Det kan for eksempel ske ved, at  

 licensaftalerne omfatter mulighed for at levere materialer ved elektronisk  

 adgang eller papirkopier af artikler til brugere, der ikke indgår i den  

 aftalefastsatte brugerkreds, eventuelt mod betaling, jf. lovforslagets  

 § 29.
 Baggrunden herfor er   som det også påpeges i  

 UBIS-betænkningen - at det bør være en  

 målsætning, at der også via folkebibliotekerne vil  

 være adgang til »Danmarks Elektroniske Forskningsbibliotek«.
Centralbibliotekerne Til lovforslagets §§ 9-12 Gældende lovgrundlag mv.
Ved vedtagelsen af den gældende lov blev  

 finansieringen af den regionale centralbiblioteksfunktion flyttet fra  

 amtskommunerne til staten.
Baggrunden for omlægningen var hensynet til  

 et mere ligeligt niveau for centralbiblioteksbetjeningen og  

 sammenhængen med den øvrige del af den statsfinansierede  

 overbygningsfunktion.
 Omlægningen ændrede ikke ved den allerede  

 eksisterende centralbiblioteksstruktur, hvorefter et folkebibliotek i hvert  

 amt varetager centralbibliotekforpligtelserne over for de øvrige  

 folkebiblioteker i amtet.
Kulturministeren afgør efter indhentet udtalelse  

 fra kommunalbestyrelserne i centralbiblioteksområdet, hvilket bibliotek  

 der tillige skal virke som centralbibliotek.
Centralbiblioteksområdet  

 omfatter kommunerne i et amt.
Centralbibliotekernes ydelser i forhold til  

 folkebibliotekerne i betjeningsområdet er nærmere beskrevet i den  

 gældende bekendtgørelse, hvor ydelserne er opdelt i  

 obligatoriske og ikke-obligatoriske opgaver.
I bekendtgørelsen er der  

 endvidere fastsat regler vedrørende ydelser, centralbibliotekerne kan  

 opkræve betaling for.
Kulturministeren nedsætter et rådgivende  

 udvalg for hvert centralbibliotek.
Udvalget består af en  

 repræsentant for centralbibliotekskommunen, udpeget efter indstilling  

 fra kommunalbestyrelsen, og seks repræsentanter for de øvrige  

 kommuner i centralbiblioteksområdet, udpeget efter indstilling fra  

 kommuneforeningen i amtet.
 Endelig fastslår den gældende lov, at der ydes  

 statstilskud til Københavns og Frederiksberg Kommuner til den del af  

 biblioteksvirksomheden, der svarer til centralbiblioteksvirksomheden.
UBIS-betænkningens anbefalinger UBIS-betænkningen anbefalede  

 følgende:
At centralbibliotekernes opgave som materialeoverbygning fastholdes  

 og udvides til at omfatte alle materialer.
Den statslige finansiering heraf  

 fortsætter.
Folkebibliotekerne bør derfor ikke betale for  

 lån fra centralbibliotekerne.
 Den nuværende centralbiblioteksstruktur bibeholdes for så  

 vidt angår materialesupplering og lånesamarbejde, og  

 finansieringen gøres delvis aktivitetsafhængig gennem  

 indgåelse af resultatkontrakter.
 At man fremover løbende analyserer de enkelte  

 støttefunktioner, således at det klarlægges, i hvilket  

 omfang de bør være geografisk forankret på regionalt  

 niveau, og i hvilket omfang de geografisk uafhængige funktioner kan  

 udbydes til andre biblioteker.
 At de geografisk uafhængige støttefunktioner herefter  

 udbydes i licitation blandt de relevante biblioteker eller andre relevante  

 institutioner eller virksomheder.
 At bibliotekerne altid bør yde en vis betaling for benyttelse  

 af disse støttefunktioner.
Ministeriets overvejelser og forslag Lovforslagets bestemmelser i §§ 9-12 om  

 centralbibliotekerne tager udgangspunkt i UBIS-udvalgets overvejelser.
 Det er ministeriets opfattelse, at der   blandt andet i  

 lyset af den informationsteknologiske udvikling - er behov for at skabe  

 større fleksibilitet i udformningen af centralbibliotekernes opgaver  

 med henblik på en mere målrettet og effektiv betjening af  

 folkebibliotekerne.
Efter lovforslaget ophæves § 7, stk. 2 i  

 den gældende lov om, at centralbibliotekernes betjeningsområder  

 følger amtsgrænserne.
Forslaget vil gøre det muligt at  

 skabe en mere fleksibel centralbiblioteksstruktur, således at  

 centralbiblioteksvirksomheden bedre kan tilpasses blandt andet de regionale  

 forhold.
Forslaget vil endvidere gøre det muligt for udvalgte  

 centralbiblioteker at varetage opgaver for det samlede  

 folkebiblioteksvæsen.
 Der kan fortsat være behov for en  

 materialeoverbygning til de lokale folkebiblioteker på regionalt  

 niveau, men en stadig mere effektiv udnyttelse af kataloger på Internet  

 og en forventet, øget udnyttelse af mulighederne for elektronisk  

 dokumentlevering samt smidige kørselsordninger har gjort det  

 ønskeligt at skabe mulighed for større fleksibilitet i  

 centralbiblioteksstrukturen.
 Efter lovforslaget fastholdes  

 centralbiblioteksvirksomheden som en statslig bevilling på finansloven,  

 men de enkelte centralbibliotekers bevilling og de ydelser, der skal leveres,  

 fastlægges i resultatkontrakter mellem centralbibliotekskommunen og  

 Kulturministeriet.
Kontraktmodellen er blandt andet blevet fremhævet  

 som et velegnet styringsinstrument i rapporten »ReBib 2005«, som i 1997 blev  

 udarbejdet på baggrund af et projekt om støttefunktioner i  

 biblioteksvæsenet.
Projektet blev gennemført på Statens  

 Bibliotekstjenestes (nu: Biblioteksstyrelsen) foranledning og omfattede  

 blandt andet en række regionale seminarer, hvor deltagerne  

 drøftede mulighederne for at styrke samarbejdet i sektoren.
På baggrund af ønsket om større  

 fleksibilitet foreslår Kulturministeriet, at § 11 den  

 gældende lov vedrørende statstilskud til Københavns og  

 Frederiksberg Kommuner, ikke videreføres i lovforslaget.
Tilskuddet  

 bliver ydet til den del af kommunernes biblioteksvirksomhed, der svarer til  

 centralbiblioteksvirksomheden.
Fastlæggelsen af den fremtidige  

 centralbiblioteksstruktur og centralbibliotekernes virksomhed i  

 hovedstadsområdet vil ske under hensyn til de særlige forhold,  

 der gør sig gældende i dette område.
De kommunale parter  

 vil blive inddraget i drøftelserne herom, jf. lovforslagets  

 § 10.
Endvidere foreslår Kulturministeriet, at § 10 i  

 den gældende lov vedrørende de rådgivende udvalg for  

 centralbibliotekerne ikke videreføres i lovforslaget.
Forslaget er  

 ligeledes begrundet i ønsket om større fleksibilitet navnlig  

 med hensyn til fastlæggelsen af den kreds af folkebiblioteker, som det  

 enkelte centralbibliotek skal betjene.
Det har endvidere indgået i  

 overvejelserne, at der har vist sig forskellige aktivitetsniveauer for de  

 nuværende rådgivende udvalg og meget forskellig praksis for,  

 hvilke emner de har fået forelagt.
Til § 9 Bestemmelsen er en omformulering af den gældende  

 bestemmelse i § 7, 1. punktum.
 Forslaget præciserer, at centralbibliotekerne virker  

 som overcentraler, idet bibliotekerne fremskaffer materialer, som er beregnet  

 på at blive stillet til rådighed for folkebibliotekerne og har  

 etableret et serviceapparat med henblik på betjening og  

 rådgivning af bibliotekerne.
Til § 10 Bestemmelsen er en omformulering af den gældende  

 bestemmelse i § 8.
 I den gældende lov er det fastlagt, at  

 kulturministeren efter indhentet udtalelse fra kommunalbestyrelserne i  

 centralbiblioteksområdet afgør, hvilket bibliotek der skal virke  

 som centralbibliotek.
 Ministeriet foreslår, at kulturministeren bemyndiges  

 til efter forhandling med de kommunale parter at fastlægge hvilke  

 folkebiblioteker, der tillige skal virke som centralbiblioteker.
 Til stk. 2.
 Bestemmelsen svarer til den gældende bestemmelse i  

 § 8, stk. 2.
 Centralbibliotekets opgaver som overcentral  

 forudsætter, at biblioteket opfylder særlige krav til  

 materialesamlingernes omfang og kvalitet, personalet og lokaler.
Til § 11 Bestemmelsen er en omformulering af den gældende  

 bestemmelse i § 9.
 Det foreslås, at kulturministeren gennem  

 Biblioteksstyrelsen indgår aftaler med de kommuner, der driver  

 centralbiblioteksvirksomhed (jf. også bemærkningerne til  

 §§ 9-12).
 Aftalerne skal medvirke til:
 Kvalitetsudvikling i centralbiblioteksfunktionen.
 Fleksibilitet i opgavevaretagelsen, organiseringen og  

 ressourcefordelingen i tilknytning til centralbiblioteksfunktionen.
 Sammenhæng med den øvrige del af den statslige  

 overbygningsfunktion på folkebiblioteksområdet.
 Til stk. 2.
 Bestemmelsen er ny.
 Aftalerne, der er omtalt i stk. 1, vil blive  

 indgået efter forudgående høring af de relevante  

 folkebiblioteker med henblik på at afdække særlige behov og  

 problemer, som der bør tages højde for i kontrakten.
 Aftalerne vil omfatte en beskrivelse af de opgaver, som  

 centralbibliotekerne varetager som overcentraler.
 Grænsen mellem centralbibliotekernes vederlagsfri  

 ydelser og betalingsydelser i forhold til folkebibliotekerne har efter den  

 gældende ordning været fastsat i bekendtgørelsens  

 § 8.
 Efter lovforslaget skal centralbibliotekernes  

 vederlagsfrie ydelser beskrives i de aftalerne.
Til § 12 Bestemmelsen svarer til den gældende bestemmelse i  

 § 9, stk. 2.
 Til stk. 2.
 Bestemmelsen er ny.
Bestemmelsen præciserer, at statens bevilling
til centralbiblioteksvirksomheden afhænger af de  

 bevillingsmæssige forudsætninger.
Den samlede bevilling til  

 centralbibliotekerne vil fremgå af finansloven som efter den  

 gældende praksis.
De statslige biblioteker Til § 13 Gældende lovgrundlag mv.
Ifølge § 14 i den gældende lov kan  

 kulturministeren efter aftale med de berørte ministre fastsætte  

 regler vedrørende de statslige og de statsstøttede bibliotekers  

 virksomhed i forhold til folkebibliotekerne.
Denne hjemmel er imidlertid ikke  

 udnyttet.
 En arbejdsgruppe bestående af repræsentanter  

 for Undervisningsministeriet, Kulturministeriet og Statens Bibliotekstjeneste  

 (nu: Biblioteksstyrelsen) fremlagde i 1995 en rapport, der belyste  

 forskningsbibliotekernes rolle som offentlige biblioteker.
Det var arbejdsgruppens samlede vurdering, at  

 bibliotekernes lånesamarbejde generelt fungerede godt, og at visse  

 forskningsbibliotekers praksis med at prioritere betjening af interne brugere  

 før eksterne ikke gav anledning til kritik.
Arbejdsgruppen fandt  

 således, at der ikke var behov for at udarbejde regler om  

 lånesamarbejdet i medfør af § 14.
UBIS-betænkningens anbefalinger I UBIS-betænkningen konstateres det imidlertid, at  

 nogle universitetsbiblioteker i højere grad end tidligere ser sig som  

 institutionsbiblioteker og derfor har søgt at etablere  

 betalingsordninger for formidling af lån til andre biblioteker.
 Undervisningsministeriet bragte betalingsordningen til  

 ophør i 1996, idet ministeriet blandt andet henviste til, at  

 spørgsmålet om betaling, herunder betaling mellem biblioteker  

 blev behandlet af UBIS-udvalget, og at ændringer i bibliotekernes  

 lånesamarbejde måtte afvente udvalgets indstilling.
UBIS-udvalget påpeger, at det har været et  

 grundlæggende princip i dansk biblioteksvæsen, at bøger,  

 der er købt for offentlige midler, skal stå til rådighed  

 for offentligheden.
Ethvert offentligt finansieret bibliotek bør  

 være pligtig til at stille sine bøger til rådighed, enten  

 for brug på stedet eller til brug for bibliotekernes  

 lånesamarbejde.
 Undervisningsministeriet tilkendegav i UBIS-udvalget, at  

 ministeriet lægger vægt på, at de statslige biblioteker  

 fortsat varetager biblioteksopgaven i forhold til eksterne brugere og  

 deltager i lånesamarbejdet med det øvrige biblioteksvæsen.  

 Det blev endvidere tilkendegivet, at ministeriet agter at sikre det  

 bevillingsmæssige grundlag herfor.
 Efter UBIS-udvalgets opfattelse bør det herefter  

 være tilstrækkeligt at sikre, at de statslige biblioteker i deres  

 bevillingsgrundlag får indbygget en forudsætning om, at  

 bibliotekerne står til rådighed for lånesamarbejdet og for  

 almenheden, og at der føres et vist tilsyn for at sikre, at  

 bibliotekernes eksterne opgaver ikke nedprioriteres på en urimelig  

 måde.
UBIS-udvalget konstaterede, at der ved indførelse  

 af en budgetmodel for de statslige forskningsbiblioteker på  

 Undervisningsministeriets (nu: Forskningsministeriets) område er  

 etableret en form for økonomisk regulering, som udvalget i  

 øvrigt anbefaler anvendt.
Budgetteringssystemet er indrettet  

 sådan, at en del af bevillingen beregnes efter moderinstitutionens  

 undervisnings- og forskningskapacitet, og en anden del af bevillingen  

 beregnes efter den faktiske brug af bibliotekerne.
Udvalget fandt derfor ingen anledning til at foreslå  

 ændringer heri, men anbefalede, at institutionsbibliotekernes opgaver  

 blev præciseret.
Brugerkredsen for institutionsbiblioteker, der er  

 defineret som offentlige, bør omfatte dem, som er tilknyttet  

 institutionen og dem, som personligt møder frem på biblioteket.  

 Benyttelse af bibliotekets materialer på stedet eller lån,  

 herunder lån til andre biblioteker, bør være vederlagsfri.  

 Andre serviceydelser kan der i princippet opkræves vederlag for, og det  

 bør være op til institutionen selv at beslutte herom.
Der  

 bør endvidere kunne differentieres mellem interne og eksterne brugere  

 for så vidt angår eventuelle vederlags størrelse.
UBIS-udvalget anbefalede endvidere, at der gives alle  

 biblioteker en generel hjemmel til at opkræve vederlag i forbindelse  

 med, at biblioteket giver adgang til databaser, informationstjenester eller  

 andre serviceydelser, hvortil der er knyttet forbrugsgebyrer.
Vederlaget skal  

 kunne opkræves af alle brugere og eventuelt differentieres efter  

 forskellige brugerkategorier.
Ministeriets overvejelser og forslag Lovforslagets bestemmelser i § 13 om de statslige og  

 statsstøttede biblioteker tager udgangspunkt i UBIS-udvalgets  

 overvejelser.
Det danske bibliotekssystem er baseret på, at alle  

 de større statslige biblioteker er en del af det offentlige  

 bibliotekssystem, hvorfra enhver har adgang til at låne, hvad enten det  

 sker ved direkte henvendelse eller gennem et andet bibliotek.
Herved  

 opnås en smidig og hensigtsmæssig udnyttelse af de samlede  

 ressourcer, som biblioteksvæsenet råder over.
 Under hensyn til, at lovforslaget primært  

 vedrører folkebibliotekernes forhold og samarbejdsmekanismerne mellem  

 den statslige overbygning og folkebibliotekerne, har Kulturministeriet ikke  

 fastsat særlige bestemmelser om de statslige bibliotekers indbyrdes  

 lånesamarbejde.
 Bestemmelsen i stk. 1 er ny.
 Bestemmelsen fastslår, at staten driver en  

 række biblioteker med henblik på betjening af  

 læreanstalter, institutioner og forskningen.
Til stk. 2 Bestemmelsen er ny.
 Bestemmelsen fastslår, at de statslige biblioteker  

 står til rådighed for enhver for benyttelse på stedet og  

 udlån af materialer og deltager i bibliotekernes lånesamarbejde,  

 såfremt opgaven indgår i forudsætningen for bevillingen til  

 biblioteket.
Bestemmelsen sigter først og fremmest mod de almene  

 forskningsbiblioteker under Kulturministeriet samt Forskningsministeriets og  

 Undervisningsministeriets biblioteker ved universiteter og videregående  

 uddannelsesinstitutioner.
Afgrænsningen af disse biblioteker foretages  

 af kulturministeren efter forhandling med de berørte ministre.
Også en lang række mindre specialbiblioteker  

 vil være omfattet af bestemmelsen.
Bestemmelserne kan således  

 også omfatte biblioteker, som henhører under andre ministerier  

 end Kulturministeriet, Undervisningsministeriet og Forskningsministeriet.
Ovennævnte biblioteker har først og fremmest  

 til formål at betjene deres primære brugere som for eksempel  

 forskere og studerende, der er tilknyttet biblioteket, og vil fortsat  

 fastlægge deres indkøbspolitik herefter.
Opmærksomheden  

 henledes i denne sammenhæng på, at der kan forekomme  

 tilfælde, hvor et statsligt bibliotek kan undlade at udlåne  

 materiale til almenheden under henvisning til, at materialet så vidt  

 muligt skal være tilgængeligt for bibliotekets primære  

 brugere.
 Til stk. 3.
 Bestemmelsen er ny.
 Bestemmelsen fastslår, at biblioteker, der modtager  

 tilskud fra staten, står til rådighed for enhver og deltager i  

 bibliotekernes lånesamarbejde, såfremt opgaven indgår i  

 forudsætningen for tilskuddet.
Bestemmelsen sigter mod selvejende og private biblioteker,  

 der råder over samlinger med stor betydning for befolkningens adgang  

 til et bredt materialeudbud.
Disse biblioteker har ofte samlinger til brug  

 for særlige brugergrupper og materialer, som normalt ikke er  

 tilgængelige på de statslige biblioteker eller  

 folkebibliotekerne.
Det forudsættes, at der indgås individuelle  

 aftaler med de disse biblioteker under hensyn til det tilskud som modtages  

 fra staten.
 Til stk. 4.
 Bestemmelsen er ny.
 Kulturministeriet vil optage forhandling med de  

 berørte ministre med henblik på at fastlægge nærmere  

 regler om de statslige og statsstøttede bibliotekers deltagelse i  

 lånesamarbejdet og deres forpligtelser i forhold til at betjene  

 almenheden.
 I forbindelse med regelfastsættelsen vil der kunne  

 tages hensyn til særlige forhold ved de berørte biblioteker.
 Endvidere kan der forekomme tilfælde, hvor det er  

 hensigtsmæssigt, at de statslige og statsstøttede biblioteker  

 ikke stiller materialet til rådighed for udlån   hverken for  

 brugere ved personlig henvendelse eller som led lånesamarbejdet.  

 Muligheden kan for eksempel vedrøre særlig kostbart materiale  

 eller materiale, som kun forefindes i få eksemplarer.
Til § 14 Bestemmelsen er en omformulering af den gældende  

 lovs § 13, stk. 1.
 Statsbiblioteket i Århus vil efter forslaget fortsat  

 have en særlig rolle i forhold til betjeningen af folkebibliotekerne.  

 Efter forslaget skal biblioteket fungere som overcentral, idet biblioteket i  

 sit bevillingsgrundlag har indbygget en forpligtelse til at fremskaffe  

 udvalgte materialer, som er beregnet på at blive stillet til  

 rådighed for folkebibliotekerne og har etableret et serviceapparat med  

 henblik på betjening og rådgivning af bibliotekerne.
 Det er hensigten med bestemmelsen at præcisere  

 Statsbibliotekets forpligtelser som overcentral i forhold til  

 folkebibliotekerne med hensyn til formidling af bøger, tidsskrifter og  

 andre egnede materialer i fast og elektronisk form, varetagelse af  

 flygtninges og indvandreres særlige behov, varetagelse af  

 depotbiblioteksfunktionen samt af låneformidlingen fra ind- og  

 udland.
 Statsbibliotekets virksomhed som overcentral betragtes som  

 en integreret del af den samlede statslige overcentralvirksomhed, der i  

 øvrigt varetages af centralbibliotekerne og Danmarks Blindebibliotek.  

 Det forudsættes, at Statsbiblioteket koordinerer opgavevaretagelsen med  

 centralbibliotekerne med henblik på at sikre optimal udnyttelse af  

 ressourcerne   for eksempel ved at undgå opbygning af  

 parallelsamlinger.
De centrale depot- og indvandrerbiblioteksfunktioner har  

 tidligere været varetaget af de selvejende institutioner  

 Folkebibliotekernes Depotbibliotek og Folkebibliotekernes  

 Indvandrerbibliotek.
Fra 1. januar 1998 er opgaverne overført til  

 Statsbiblioteket ved aktstykke nr. 179 af 29. april 1998.
Til § 15 Bestemmelsen er en omformulering af den gældende  

 lovs § 13, stk. 2.
 Det er hensigten med bestemmelsen at præcisere, at  

 Danmarks Blindebibliotek skal fungere som overcentral, idet biblioteket i sit  

 bevillingsgrundlag har indbygget en forpligtelse hertil.
Danmarks Blindebibliotek er en statslig institution under  

 Kulturministeriet.
Biblioteket er hovedbibliotek for blinde, svagtseende og  

 andre, som på grund af invaliditet er ude af stand til eller har  

 vanskeligt ved at læse trykt tekst.
Blindebiblioteket har egen  

 produktion af materialer på lyd, punktskrift og i elektronisk form.  

 Materialet formidles direkte til de brugere, der opfylder betingelserne for  

 at blive indmeldt som lånere på Blindebiblioteket.
 Siden 1990 har Blindebiblioteket tillige fungeret som  

 overcentral for lydmaterialer i forhold til folkebibliotekernes betjening af  

 den gruppe af lånere, der er ude af stand til eller har vanskeligt ved  

 at læse trykt tekst.
 Det er hensigten med bestemmelsen at fastslå, at  

 Danmarks Blindebiblioteks forpligtelser som overcentral i forhold til  

 folkebibliotekerne vedrører de materialer, der er særligt  

 tilrettelagt for den afgrænsede gruppe af lånere.
 Til stk. 2.
 Bestemmelsen er ny.
 Det er hensigten med bestemmelsen at fastslå, at  

 Danmarks Blindebibliotek kan yde rådgivning til folkebibliotekerne og  

 andre biblioteker om forhold, der har betydning for blinde, svagtseende,  

 ordblinde og andre, der på grund af handicap er ude af stand til eller  

 har vanskeligt ved at læse trykt tekst.
 I denne forbindelse bemærkes, at den digitale  

 teknologi giver bibliotekerne nye muligheder for at formidle information til  

 ovennævnte lånergruppe.
Øvrige statslige opgaver Til § 16 Bestemmelsen svarer til gældende bestemmelse i  

 § 15. Der tilsigtes ingen ændring i den gældende  

 ordning.
Nationalbibliografien er den grundlæggende  

 fortegnelse over landets litteratur, audiovisuelt og andet  

 informationsbærende materiale, der udgives i Danmark.
Den er et  

 nødvendigt arbejdsgrundlag for bibliotekerne, bogbranchen og andre  

 brugere.
Nationalbibliografien registreres i en database.
Ved Aktstykke nr. 75 af 11. december 1991 blev det  

 fastlagt, at udarbejdelsen af nationalbibliografien er en statsopgave, som  

 finansieres af Kulturministeriet.
Finansudvalget tiltrådte, at Dansk  

 BiblioteksCenter A/S efter aftale med Kulturministeriet varetager  

 registrering, opbevaring, publicering og distribution af  

 nationalbibliografiske data.
Aftalen med Dansk BiblioteksCenter A/S er  

 løbende og kan opsiges med fem års varsel.
Det Kongelige  

 Bibliotek udfører opgaver i forbindelse med udarbejdelse af  

 nationalbibliografien.
 Nationalbibliografien danner grundlag for  

 bibliotekskatalogiseringen.
Bibliotekskatalogiseringen er betegnelsen for en udvidet  

 registrering til biblioteksbrug.
Der er tale om dels en mere  

 fyldestgørende registrering af materiale end nationalbibliografien med  

 emneord, indholdsnoter mv. og dels registrering af materiale, som ligger uden  

 for nationalbibliografien, men som anvendes i bibliotekerne.
Det gælder  

 for eksempel udenlandsk litteratur og udenlandske musikcd´er.
Dansk BiblioteksCenter A/S tilbyder  

 bibliotekskatalogiseringen som en ydelse primært til folke- og  

 skolebiblioteker mod en fast betaling pr. indbygger i de tilsluttede kommuner  

 og med rabat for de større kommuner.
Der er i dag kun ganske få,  

 mindre kommuner, som ikke er tilsluttet ordningen.
Endvidere er der en aftale  

 mellem staten og Dansk BiblioteksCenter A/S om betaling for brug af  

 bibliotekskatalogiserede titler i forskningsbibliotekerne.
DanBib er den fælles nationale bibliotekskatalog,  

 som indeholder nationalbibliografien, bibliotekskatalogiserede titler til  

 folkebiblioteker samt bestanden for størstedelen af de danske  

 forskningsbiblioteker.
Herudover har de fleste folkebiblioteker indberettet  

 deres bestand.
Det betyder, at det i tilknytning til hver enkelt titel i  

 DanBib fremgår, hvilke folke- og forskningsbiblioteker der har den  

 pågældende titel.
Endelig indeholder DanBib med henblik på  

 genbrug et stort antal registreringer fra en række udenlandske  

 nationabibliografier.
Ved aktstykke 101 af 8. december 1993 tiltrådte  

 Finansudvalget, at Kulturministeriet erhvervede aktier i Dansk  

 BiblioteksCenter A/S som led i gennemførelsen af det såkaldte  

 DanBibsamarbejde.
Staten indtrådte hermed i ejerkredsen for Dansk  

 BibliotekCenter A/S sammen med Kommunernes Landsforening, Københavns  

 Kommune og Gyldendal A/S.
DanBib-samarbejdet består af aftaler mellem staten,  

 Kommunernes Landsforening samt Københavns og Frederiksberg Kommuner  

 som opdragsgivere i forhold til Dansk BiblioteksCenter A/S.
Der er  

 indgået aftaler om etablering, udvikling og drift af DanBibbasen.  

 Aftalerne er løbende og kan opsiges med fem års varsel.
 DanBib-samarbejdet indebærer en eneret for Dansk  

 BiblioteksCenter A/S til at levere ydelser til staten repræsenteret ved  

 Biblioteksstyrelsen vedrørende kopiering af data til genbrug,  

 lokalisering og lånebestilling, som de statslige biblioteker  

 aftager.
Bibibliotekerne betaler for benyttelsen af DanBibbasen  

 udfra antal transaktioner i basen.
Benyttelsen forudsætter, at der er  

 betalt for bibliotekskatalogiseringen.
Folkebibliotekernes og forskningsbibliotekernes benyttelse  

 af DanBibbasen er steget markant inden for de senere år.
I 1999  

 forventer Dansk BiblioteksCenter A/S ca. 28 mio. transaktioner i DanBib,  

 heraf hidrører ca. 8,5 mio. bestillinger fra de statslige bibliotekers  

 benyttelse og 15,5 mio. fra de kommunale biblioteker, mens resten  

 hidrører fra private virksomheder, udlandet og intern DBC-brug.
 Blandt andet på baggrund af bibliotekernes stigende  

 benyttelse af DanBibbasen vil Kulturministeriet i samarbejde med de  

 øvrige DanBibopdragsgivere overveje betalingsprincipper og  

 finansiering i tilknytning til DanBib-samarbejdet.
 Til stk. 2.
 Bestemmelsen er ny.
 Kulturministeriet foreslår, at den nationale  

 fælles bibliotekskatalog - DanBib - stilles til rådighed for  

 befolkningen via elektronisk adgang.
UBIS-betænkningen anbefaler, at folkebibliotekernes  

 brugere fra egen computer får adgang til de samme søgemuligheder  

 som på selve biblioteket.
Det påpeges også, at der blandt  

 bibliotekernes brugere er en meget positiv holdning i forhold til  

 selvbetjening på områder som litteratur- og  

 informationssøgning og til selv at hjemtage litteratur eller  

 information til egen computer.
Det er hensigten med lovforslaget, at brugerne fra  

 hjemmecomputeren skal have adgang til at søge, lokalisere og på  

 sigt bestille materialer.
Brugerne vil få mulighed for at få et  

 samlet overblik over, hvad bibliotekerne kan stille til rådighed af  

 alle materialeformer samt mulighed for at bestille materialer til  

 hjemlån fra alle biblioteker til afhentning på det lokale  

 folkebibliotek.
 Forslaget skal ses i sammenhæng med  

 målsætningen om at etablere det elektroniske bibliotek, der har  

 som sigte at styrke bibliotekernes service over for brugerne og medvirke til  

 øget selvbetjening på biblioteksområdet, jf.  

 bemærkningerne til § 1, stk. 1.
Til § 17 Bestemmelsen svarer til den gældende bestemmelse i  

 § 16, stk. 1.
Der ydes tilskud via finansloven til det tyske mindretals  

 biblioteker i Sønderjylland.
På finansloven for 1999 var der  

 afsat 2,4 mio. kr. til formålet.
 Til stk. 2.
 Bestemmelsen svarer til den gældende bestemmelse i  

 § 16, stk. 2.
Siden 1996 er bevillingen givet som en tipsbevilling,
der administreres af Biblioteksstyrelsen.
Der gives p.t. tilskud til  

 Søfartens Bibliotek, biblioteksbetjening af forsvarets og  

 civilforsvarets tjenestesteder og biblioteksbetjening af Christiansø.  

 I 1999 har Biblioteksstyrelsen afsat 2,9 mio. kr. til formålet.
Biblioteksstyrelsen har i 1999 iværksat en analyse  

 af effekterne af de nuværende tilskud.
På grundlag af analysens  

 resultater vil tilskudsordningerne blive genovervejet.
Til stk. 3 Bestemmelsen er ny.
 Bestemmelsen vedrører forpligtelser for selvejende  

 og private institutioner, der modtager tilskud i henhold til stk. 1 og  

 2.
 Bestemmelserne, der er indføjet efter anbefaling  

 fra Rigsrevisionen, fastslår, at kulturministeren kan fastsætte  

 nærmere regler om regnskabsaflæggelse og revision mv. for de  

 tilskud som tildeles.
Til § 18 Bestemmelsen svarer til den gældende bestemmelse i  

 § 17.
 Det statslige tilskud til udvikling inden for folke- og  

 skolebiblioteker afsættes på de årlige finanslove som en  

 udviklingspulje for folke- og skolebiblioteker.
Udviklingspuljen anvendes som en strategisk ressource  

 på folke- og skolebiblioteksområdet.
De senere år er der  

 navnlig givet tilskud til beholdningsregistrering og Internettilslutning  

 på folkebibliotekerne.
 Fremover vil udviklingspuljen navnlig blive anvendt i  

 forbindelse med realisering af lovforslagets målsætninger,  

 herunder navnlig som et vigtig redskab i udviklingen af samarbejdet i  

 biblioteksvæsenet, jf. bemærkningerne til § 3.  

 Udviklingspuljen kan endvidere anvendes til at fremme for eksempel  

 kompetenceudvikling, teknologiudvikling og digitalisering af samlinger.
Biblioteksstyrelsen administrerer udviklingspuljen.
Det  

 forudsættes, at de nærmere retningslinier for fordelingen af  

 puljen fastsættes på grundlag af rådgivning fra et udvalg  

 med repræsentanter for de berørte parter, for eksempel  

 Undervisningsministeriet og de kommunale parter.
 På finansloven for 1999 var der afsat i alt 17,3  

 mio. kr. til formålet, idet der heraf var overflyttet 3,5 mio. kr. til  

 Kulturministeriets rammebevilling til de regionale kulturforsøg.
Kapitel 3 Særlige bestemmelser Folkebibliotekerne Til § 19 Bestemmelsen er ny.
 Ministeriet har fundet det hensigtsmæssigt at samle  

 bestemmelserne om de ydelser, som bibliotekerne stiller vederlagsfrit til  

 rådighed og de ydelser, der kan opkræves betaling for hos  

 brugeren, jf. §§ 19 og 20. Derfor er princippet om vederlagsfrihed for  

 benyttelsen af folkebibliotekernes materialer, der i den gældende lov  

 fremgår af § 1, flyttet til § 19.
UBIS-udvalget nåede ikke til enighed om holdningen  

 til spørgsmålet om brugerbetaling for folkebibliotekernes  

 udlån af materialer.
Mens udvalgets flertal fandt, at den  

 gældende ordning burde lempes, således at kommunerne får  

 adgang til opkræve vederlag for lånerkort og i begrænset  

 omfang at opkræve vederlag for udlån mv., dog ikke udlån af  

 bøger, fandt udvalgets mindretal, at den gældende ordning  

 bør fastholdes uændret.
Efter lovforslaget fastholdes princippet om, at  

 folkebibliotekernes kerneydelser er vederlagsfri for brugerne.
Der kan for  

 eksempel være tale om hjemlån af materialer samt benyttelse af de  

 forskellige informations- og vejledningstilbud ved personligt fremmøde  

 på biblioteket.
Enkelte kommuner har opkrævet betaling for brugernes  

 adgang til Internet på folkebiblioteket.
Det følger nu af  

 lovforslagets § 19, at der ikke kan opkræves vederlag for denne  

 adgang.
Til de vederlagsfri ydelser henregnes således også de nye  

 medier såsom adgang til elektroniske informationsressourcer samt  

 udlån af musikbærende materialer, multimedier, videogrammer  

 mv.
 Med hensyn til reservation af materialer tilsigtes der  

 ingen ændringer i den gældende ordning, hvorefter  

 folkebiblioteket har mulighed for hos brugeren at få dækning for  

 portoudgiften i forbindelse med fremsendelse af meddelelse om, at reserveret  

 materiale er hjemkommet.
 Som det fremgår af § 29, kan kommunerne i  

 særlige tilfælde opkræve et forbrugsbestemt licensgebyr af  

 brugeren.
Til § 20 Bestemmelsen er omformuleret i forhold til den  

 gældende bestemmelse i § 19.
 Efter den gældende lovs § 19 har bibliotekerne  

 mulighed for at opkræve vederlag for særlige serviceydelser.
De særlige serviceydelser er efter § 12,  

 stk. 3 i den gældende bekendtgørelse defineret som  

 dokumentationsopgaver, der går ud over den almindelige  

 biblioteksmæssige vejledning.
Det fremgår endvidere, at  

 kommunalbestyrelsen fastsætter størrelsen af og  

 opkrævningsform for vederlaget.
 Denne mulighed har i praksis været udnyttet af en  

 række folkebiblioteker i forbindelse med levering af service til blandt  

 andet erhvervslivet.
De særlige serviceydelser er rekvirerede ydelser,  

 der er knyttet til bibliotekets formål om at formidle information, men  

 som har en mere vidtrækkende karakter end benyttelse på stedet,  

 udlån af materialer og almindelig vejledning.
De særlige  

 serviceydelser vil således ofte i ressourcemæssig henseende  

 være mere vidtrækkende end den almindelige benyttelse.
 Under hensyn til at visse særlige serviceydelser vil  

 kunne udbydes på et marked, hvor der også er private udbydere,  

 har ministeriet fundet, at der bør fastsættes principper for  

 prisfastsættelsen mv., jf. stk. 4-6.
 Hertil kommer, at lovforslaget som noget nyt indeholder en  

 mulighed for, at folkebibliotekerne kan sælge vidensbaserede tjenester  

   for eksempel kursus- og konsulenttjenester - på  

 markedsvilkår.
 Som efter den gældende ordning kan  

 folkebibliotekerne opkræve betaling for følgende særlige  

 serviceydelser:
 Biblioteksopgaver (for borgere, uddannelsessøgende og  

 offentlige og private virksomheder), der kræver bibliotekarens  

 medvirken i form af analyse, bearbejdning af søgeresultater og/eller  

 anden videregående faglig rådgivning eller instruktion.
 Erhvervsservice, herunder markedsovervågning, hvor man  

 eksempelvis indsamler oplysninger vedrørende bestemte vare- eller  

 markedsområder eller fremskaffer forskningsresultater.
 Efter lovforslaget vil folkebibliotekerne få  

 mulighed for at tilbyde følgende som særlige  

 serviceydelser:
 Ekspresservice, hvor en bruger forlanger materiale fremskaffet  

 så hurtigt som muligt ved en særlig foranstaltning.
 Betaling for udprintet eller fotokopieret materiale, som en bruger  

 har rekvireret, og som overgår til brugerens ejendom.
 Biblioteksstyrelsen vil følge folkebibliotekernes  

 praksis på området og på denne baggrund vurdere behovet for  

 at udstede vejledende retningslinier.
Med hensyn til de vidensbaserede tjenester har det  

 været et længe næret ønske fra folkebibliotekernes  

 side at have mulighed for at tilbyde konsulenttjenester og kursusvirksomhed  

 på markedsvilkår til for eksempel uddannelsesinstitutioner, andre  

 offentlige virksomheder samt til private virksomheder.
Forslaget om at give  

 biblioteker hjemmel hertil skal også ses på baggrund af  

 ønsket om øge folkebibliotekernes muligheder for at  

 tilvejebringe indtægter.
Bibliotekets salg af de vidensbaserede tjenester skal  

 knytte sig til den almindelige biblioteksvirksomhed.
Der sigtes således  

 imod at give folkebibliotekerne mulighed for at etablere en konsulent- og  

 kursustjeneste på grundlag af den erfaring og kompetence, som  

 bibliotekspersonalet har oparbejdet gennem deres uddannelse og erhverv.  

 Folkebibliotekerne har endvidere mulighed for at forarbejde og videreudvikle  

 denne viden med henblik på salg.
 Det er en forudsætning, at salget ikke  

 påvirker bibliotekets almindelige virksomhed i et urimeligt omfang  

 for eksempel ved en reduktion af bibliotekernes almindelige rådgivning  

 og vejledning eller ved en reduktion af åbningstiden.
 Følgende vidensbaserede tjenester kan være  

 relevante at udbyde som særlige serviceydelser, men skal sælges  

 på markedsvilkår, såfremt de udbydes i konkurrence med  

 private:
 Informationsovervågning for private eller offentlige  

 virksomheder.
 Konsulentydelser i forbindelse med etablering og vedligeholdelse af  

 hjemmesider, for eksempel udvælgelse og vurdering af relevante  

 links.
 Vejledning i lagring og genfinding af information, udvikling af fil-  

 og dokumenthåndteringssystemer.
 Målrettede kurser i informationssøgning, vurdering af  

 Internetkilder mv.
 Stk. 2.
 Bestemmelsen er ny som lovbestemmelse, men svarer til den  

 gældende ordning efter § 12, stk. 3 i den gældende  

 bekendtgørelse.
 Bestemmelsen fastslår, at de ydelser, der er  

 nævnt i stk. 1, skal være udtrykkelig rekvireret af  

 brugeren.
 Stk. 3.
 Bestemmelsen er ny som lovbestemmelse, men svarer til den  

 gældende ordning efter § 12, stk. 1 i den gældende  

 bekendtgørelse.
 Bestemmelsen fastslår, at kommunalbestyrelsen  

 fastsætter størrelsen af og opkrævningsformen for  

 vederlaget for de ydelser, der er nævnt i stk. 1.
 Som udgangspunkt leverer folkebibliotekerne disse ydelser  

 som særlige serviceydelser, og det forudsættes, at prisen  

 fastsættes således, at den maksimalt dækker de  

 omkostninger, der er forbundet med producere og levere ydelserne.  

 Såfremt ydelserne leveres på et marked, hvor der også er  

 private udbydere, skal prisfastsættelsen ske i overensstemmelse med de  

 særlige regler i stk. 4 og 5, samt de regler, der fastsættes  

 i medfør af stk. 6. Kommunerne skal endvidere aflægge en  

 regnskabsmæssig redegørelse for de pågældende  

 ydelser, jf. stk. 6.
 Til stk. 4.
 Bestemmelsen er ny.
Bestemmelsen vedrører de nye muligheder for  

 folkebibliotekerne til at levere særlige serviceydelser og sælge  

 vidensbaserede tjenester på et marked, hvor der også er private  

 udbydere.
Bestemmelsen præciserer, at priserne på ydelserne skal  

 fastsættes på markedsmæssige vilkår, således at  

 de ikke medfører urimelig konkurrence.
De nærmere regler i tilknytning til kommunernes  

 prisfastsættelse og aflæggelse af regnskabsmæssige  

 redegørelser for de ydelser, der udbydes i konkurrence, vil blive  

 fastsat i samarbejde med Indenrigsministeriet.
Den regnskabsmæssige  

 redegørelse vil - ligesom kommunernes regnskabsmæssige  

 redegørelser efter lov om kommuners og amtskommuners udførelse  

 af opgaver for andre offentlige myndigheder - skulle afgives som en del af  

 det samlede kommunale årregnskab, jf. herved §§ 45 og 46 i lov om  

 kommunernes styrelse og det i medfør heraf fastsatte »Budget- og  

 regnskabssystem for kommuner og amtskommuner« (jf. lovbekendtgørelse  

 nr. 59 af 29. januar 1998). Redegørelsen vil skulle inddrage  

 såvel de direkte som de indirekte omkostninger ved udførelsen af  

 de omhandlede opgaver.
 Til stk. 5.
 Bestemmelsen er ny.
 Bestemmelsen præciserer, at folkebibliotekernes salg  

 af ydelser, der udbydes i konkurrence med private, ikke over en treårig  

 periode må give samlet underskud.
I henhold til bestemmelsen skal kommunerne gennem deres  

 regnskabsaflæggelse kunne dokumentere, at folkebibliotekernes salg af  

 ydelser på markedsvilkår ikke giver underskud over en  

 treårig periode.
Periodeangivelsen på 3 år svarer til den  

 periode, der er fastsat i tilknytning til statsinstitutioners adgang til at  

 udføre indtægtsdækket virksomhed, idet denne virksomhed  

 til enhver tid skal udvise enten balance eller overskud, når de seneste  

 3 års driftsresultater opsummeres (jf.
Finansministeriets  

 Budgetvejledning 1996, pkt. 21.23.1).
 Kulturministeriet skal bemærke, at sigtet med den  

 pågældende bestemmelse tillige er at sikre kommunens  

 skatteborgere mod, at de pågældende ydelser finansieres helt  

 eller delvist på grundlag af de midler, som kommunalbestyrelsen  

 afsætter til folkebibliotekets almindelige drift.
 Stk. 6.
 Bestemmelsen er ny.
 Bestemmelsen fastslår, at kulturministeren efter  

 forhandling med indenrigsministeren fastsætter nærmere regler om  

 prisfastsættelse efter stk. 4 og regnskabsaflæggelse i  

 forbindelse med folkebibliotekernes salg af ydelser, der er nævnt i  

 stk. 1, jf. stk. 4 og 5.
 Det er hensigten at fastsætte regler, der sikrer, at  

 folkebibliotekernes samlede aktiviteter efter stk. 1, jf. stk. 4 og  

 5, ikke er konkurrenceforvridende over for private, og at kommunerne skal  

 aflægge en gennemsigtig regnskabsmæssig redegørelse for de  

 pågældende aktiviteter som en del af kommunens  

 årsregnskab.
Til § 21 Bestemmelsen er omformuleret i forhold til den  

 gældende bestemmelse i § 18.
Som noget nyt fastsætter lovforslaget en  

 maksimumgrænse pr. materialeenhed, der afleveres for sent.
Samtidig  

 fastsættes som efter den gældende ordning et samlet maksimum for  

 det gebyr, der kan opkræves for lån, der omfatter flere  

 materialeenheder (jf. stk. 2).
Bestemmelsen er fakultativ.
Ministeriet finder det  

 hensigtsmæssigt, at det overlades til kommunerne at beslutte, hvorvidt  

 der skal opkræves et gebyr og i givet fald hvor højt dette gebyr  

 skal være (inden for maksimumgrænserne).
Bestemmelsen gælder kun for gebyret for  

 overskridelse af lånetiden.
De direkte udgifter, som bibliotekerne har  

 i forbindelse med inkasso og budafhentning, kan fortsat kræves  

 dækket i overensstemmelse med de almindelige regler for inddrivelse af  

 tilgodehavender.
 Til stk. 2.
 Bestemmelsen fastlægger maksimumgrænserne for  

 folkebibliotekernes opkrævning af gebyr for overskridelse af  

 lånetiden, når der er tale om lån, der omfatter flere  

 materialeenheder.
I forhold til det gældende niveau er  

 maksimumtaksterne for gebyret for overskridelse af lånetiden ved  

 folkebibliotekerne hævet markant.
Det maksimale gebyr, der kan  

 opkræves af brugerne for overskridelse af lånetiden,  

 fastsættes til 220 kr. (110 kr. for børn under 14 år). Det  

 gældende niveau er i størrelsesordenen 110 kr. (55 kr. for  

 børn under 14 år).
 Forslaget om forhøjelse af gebyret har til hensigt  

 at tilskynde folkebibliotekernes lånere til at aflevere lånt  

 materiale senest ved lånetidens udløb.
 Til stk. 3.
 Bestemmelsen svarer til den gældende bestemmelse i  

 § 18 (sidste punktum).
Til § 22 Bestemmelsen er ny.
 Den gældende lov giver ikke mulighed for at tage  

 betaling for lån, der formidles som led i lånesamarbejdet mellem  

 folkebibliotekerne.
 I UBIS-betænkningen blev det anbefalet som led i  

 indførelsen af flere økonomiske styringsmekanismer, at  

 sådanne lån principielt skal betales af det låntagende  

 bibliotek.
 Bestemmelsen følger betænkningens anbefaling  

 og fastslår, at folkebibliotekerne får mulighed for at  

 opkræve gebyr for formidling af lån til et andet bibliotek.  

 Betalingen kan ikke pålægges brugeren.
 Det fremgår endvidere af bestemmelsen, at lån,  

 der formidles som led i varetagelse af centralbiblioteksfunktionen, er  

 vederlagsfrie for det låntagende bibliotek.
 Til stk. 2.
 Bestemmelsen er ny.
 Bestemmelsen fastslår, at kulturministeren efter  

 forhandling med de kommunale parter fastsætter nærmere regler om  

 betalingsordningen, der er nævnt i stk. 1. Reglerne kan blandt  

 andet vedrøre betalingens størrelse og opkrævningsformen,  

 herunder varsel for opkrævningen.
Til § 23 Bestemmelsen er ny.
 Den gældende lov giver ikke mulighed for at betaling  

 kan finde sted mellem kommunerne, når en borger fra en anden kommune  

 låner på biblioteket.
 Forslaget om, at der gives mulighed for at etablere en  

 mellemkommunal betalingsordning er baseret på UBIS-betænkningens  

 anbefaling af, at der indføres økonomiske styringsmekanismer  

 på biblioteksområdet.
Formålet med ordningen er først og fremmest  

 at understrege den enkelte kommunes ansvar for biblioteksbetjeningen af egne  

 borgere.
Betalingsordningen sigter på de tilfælde, hvor  

 udlån til borgere fra andre kommuner har et væsentligt  

 omfang.
 Det er endvidere hensigten at tilskynde kommunerne til at  

 indgå samarbejdsaftaler om biblioteksbetjeningen, teknologiudvikling,  

 materialeindkøb mv. i de egne af landet, der er præget af en  

 høj grad af lånervandringer på tværs af  

 kommunegrænserne, jf. også bemærkningerne til § 3.
Betalingsordningen baseres på det antal lån,  

 der er leveret over kommunegrænsen.
Det forudsættes, at en  

 kommune giver et rimeligt varsel før der opkræves betaling fra  

 andre kommuner.
 Til stk. 2.
 Bestemmelsen er ny.
 Bestemmelsen fastslår, at kulturministeren efter  

 forhandling med de kommunale parter fastsætter nærmere regler om  

 betalingsordningen, der er nævnt i stk. 1. Reglerne kan blandt  

 andet vedrøre betalingens størrelse og opkrævningsformen,  

 herunder varsel for opkrævningen.
Til § 24 Bestemmelsen svarer til den gældende bestemmelse i  

 § 20, 1. punktum.
 Bestemmelsen fastslår, at kommunerne kan  

 opkræve et omkostningsbestemt vederlag for udstedelse af  

 erstatningslånerkort.
De statslige biblioteker Til § 25 Bestemmelsen er ny.
 Bestemmelsen fastslår, at de statslige og  

 statsstøttede biblioteker, der har forpligtelser i henhold til  

 § 13, stk. 2 og 3, udlåner materiale og yder betjening  

 på biblioteket vederlagsfrit for brugeren.
Til § 26 Bestemmelsen er ny.
 Bestemmelsen fastslår, at de statslige og  

 statsstøttede biblioteker, der har forpligtelser i henhold til  

 § 13, stk. 2 og 3, formidler lån til folkebibliotekerne uden  

 betaling.
 Der henvises til bemærkningerne til § 13.
Til § 27 Bestemmelsen er ny.
 For de statslige biblioteker udgør finansloven det  

 overordnede hjemmelsgrundlag for bibliotekerne, og der kan gives hjemmel til  

 at opkræve brugerbetaling for visse ydelser.
 I finansloven finder man for de statslige bibliotekers  

 vedkommende kun tekstanmærkninger vedrørende hjemmel til at  

 opkræve gebyr for overskridelse af lånetiden og erstatning for  

 bortkommet eller beskadiget materiale.
En række statslige biblioteker opkræver  

 gebyrer for en lang række forskellige ydelser, som for eksempel  

 ekspedition fra litteraturlister, ekspedition af hastebestillinger, post- og  

 telefaxforsendelse, levering af fotokopier, fjernlån fra ind- og  

 udland, informationssøgning.
UBIS-betænkningen påpegede,  

 at de statslige biblioteker har etableret en noget uensartet gebyrpolitik, og  

 det er i øvrigt uklart, hvorvidt alle biblioteker har hjemmel til at  

 opkræve gebyrer for ovennævnte aktiviteter.
 På denne baggrund er det efter Kulturministeriets  

 opfattelse hensigtsmæssigt, at hjemmelsgrundlaget for de statslige og  

 statsstøttede bibliotekers opkrævning af vederlag for  

 særlige serviceydelser præciseres.
 Bestemmelsen fastslår, at de statslige og  

 statsstøttede biblioteker, der har forpligtelser i henhold til  

 § 13, stk. 2 og 3, kan opkræve vederlag af brugerne for  

 særlige serviceydelser, der er knyttet til biblioteksbetjeningen, men  

 som har en mere vidtrækkende karakter end benyttelse på stedet,  

 udlån af materialer og almindelig vejledning.
 Til stk. 2.
 Bestemmelsen er ny.
Bestemmelsen fastslår, at kulturministeren efter  

 forhandling med vedkommende ministre fastsætter nærmere regler om  

 de statslige og statsstøttede bibliotekers opkrævning af  

 vederlag for særlige serviceydelser.
Reglerne kan blandt andet  

 vedrøre, hvilke ydelser der kan opkræves betaling for, herunder  

 størrelsen af betalingen.
 Ved regelfastsættelsen kan der tages hensyn til  

 særlige forhold ved de enkelte biblioteker.
Til § 28 Bestemmelsen er ny.
 Bestemmelsen fastlægger maksimumgrænsen for de  

 statslige og statstøttede bibliotekers opkrævning af gebyr for  

 overskridelse af lånetiden.
Der har hidtil været en noget uensartet praksis for  

 de statslige bibliotekers opkrævning af gebyr for overskridelse af  

 lånetiden.
Af hensyn til brugerne bør der være  

 størst mulig klarhed og ensartethed for så vidt angår  

 bibliotekernes gebyrer.
Derfor foreslår Kulturministeriet, at de  

 statslige og statsstøttede bibliotekers hjemmel til opkræve  

 gebyr for overskridelse af lånetiden skal fremgå af  

 biblioteksloven.
 De statslige og statsstøttede bibliotekers adgang  

 til opkræve de omtalte gebyrer har til hensigt at tilskynde  

 bibliotekernes lånere til at aflevere lånt materiale senest ved  

 lånetidens udløb.
Kulturministeriet har noteret sig, at der er en anden  

 lånerkultur på de statslige og statsstøttede biblioteker  

 end på folkebibliotekerne.
På det statslige område er der  

 ofte tale om, at lånerne er studerende eller forskere, der låner  

 mange materialer på en gang for eksempel til forskningsprojekter eller  

 udarbejdelse af specialeafhandlinger mv.
Der er derfor ikke som på  

 folkebiblioteksområdet fastsat en maksimumsgrænse for gebyret ved  

 for sen aflevering af materialer, der er lånt samtidigt, som har samme  

 lånetid og afleveres samlet.
Bestemmelsen er fakultativ.
Ministeriet finder det  

 hensigtsmæssigt, at det overlades til bibliotekerne at beslutte,  

 hvorvidt der skal opkræves et gebyr og i givet fald hvor høj  

 dette gebyr skal være (inden for maksimumgrænserne).
Bestemmelsen gælder kun for gebyrer for  

 overskridelse af lånetiden.
De direkte udgifter, som bibliotekerne har  

 i forbindelse med inkasso og budafhentning, kan fortsat kræves  

 dækket i overensstemmelse med de almindelige regler for inddrivelse af  

 tilgodehavender.
Fælles bestemmelser Til § 29 Bestemmelsen er ny.
 Et flertal i UBIS-udvalget anbefalede, at alle biblioteker  

 får hjemmel til at opkræve vederlag i de tilfælde, hvor der  

 til en ydelse er knyttet forbrugsafgifter til en leverandør eller  

 rettighedshaver.
Anbefalingen er navnlig begrundet i, at  

 forskningsbibliotekernes indkøb, benyttelsesmønstre og i  

 stigende grad publiceringsformer gradvis skifter fra trykte materialer til  

 elektronisk formidling af materialerne.
Især udenlandske tidsskrifter  

 vil fremover primært være elektronisk tilgængelige.
 Adgangen til elektroniske informationsressourcer er  

 underlagt andre ophavsretslige regler end trykte medier og etableres oftest  

 gennem licensaftaler, der giver studerende og forskere på de  

 institutioner, der er omfattet af aftalen, adgang.
Det vil ikke være økonomisk  

 hensigtsmæssigt at indgå licensaftaler på en sådan  

 måde, at de dækker alle potentielle brugere.
Aftaler vil ofte  

 blive indgået sådan, at væsentlige brugergrupper tilgodses  

   typisk en afgrænset kreds af forskere og studerende ved et  

 universitet eller højere læreanstalt.
Derfor vil der kunne  

 være interesserede borgere, der ikke er omfattet af aftalerne.
 For at fremme den bredest mulige adgang til disse  

 informationsressourcer - både for mindre uddannelsesinstitutioner og  

 den bredere offentlighed - vil det bibliotek, som indgår en  

 licensaftale, kunne søge at sikre, at andre brugere kan få  

 adgang til informationsressourcerne eventuelt mod særlig betaling.
 Kulturministeriet kan tilslutte sig UBIS-udvalgets  

 anbefaling.
 Muligheden for at pålægge brugeren at betale  

 det forbrugsbestemte licensgebyr skal medvirke til at sikre, at bibliotekerne  

 fortsat kan styre udgiftsniveauet på grundlag af bevillingen til  

 biblioteket.
 Betalingsordningen vil således give mulighed for, at  

 et bibliotek kan indgå aftaler om materialelevering til en  

 afgrænset brugerkreds uden at andre brugere dermed udelukkes fra  

 adgangen til materialerne, og uden at den udvidede adgang betyder merudgifter  

 for det pågældende bibliotek.
Betalingsordningen vedrører levering af materialer  

 i såvel fast som elektronisk form.
Den afgrænsede brugerkreds kan  

 for eksempel være borgere, der har bopæl i en kommune, eller en  

 afgrænset kreds af forskere og studerende.
Til § 30 Bestemmelsen er ny.
 Bestemmelsen giver kulturministeren adgang til efter  

 forhandling med de kommunale parter at bestemme, at bibliotekerne skal  

 opkræve gebyr for bestilling af materiale via Internetadgang til  

 bibliotekernes fælles bibliotekskatalog, DanBibbasen.
 Forslaget vil give mulighed for at adfærdsregulere  

 brugernes benyttelse af den elektroniske bestillingsfunktion, idet brugerne  

 får adgang til at søge og bestille materialer i stort set  

 samtlige danske biblioteker i ét og samme system.
Under hensyn til, at bestillingsgebyret som hovedregel  

 bør være ens for alle, vil det   såfremt det  

 indføres   være obligatorisk for bibliotekerne at opkræve  

 gebyret.
Gebyret påregnes fastsat til 5 kr. pr. materialeenhed, der  

 bestilles.
Tilbuddet om internetadgang til DanBibbasen forventes  

 etableret i løbet af år 2000. Gebyret påtænkes  

 indført så snart, at der er åbnet for adgangen til at  

 bestille materiale.
I første omgang vil gebyret blive indført  

 for borgernes bestilling af materiale fra hjemmecomputeren til levering  

 på et folkebibliotek, idet det først og fremmest er den almene  

 benyttelse, bestillingsgebyret er rettet imod.
Afhængigt af hvordan  

 brugernes benyttelse udvikler sig, vil gebyret kunne indføres for  

 bestillinger via de statslige og statsstøttede biblioteker.
 Det skal understreges, at bestillingsgebyret ikke  

 vedrører borgernes benyttelse af DanBibbasen ved personligt  

 fremmøde på et bibliotek samt benyttelsen af bibliotekernes  

 øvrige bestillingsfunktioner for eksempel bestilling via et  

 særskilt Internetbaseret system.
 Til stk. 2.
 Bestemmelsen er ny.
 Bestemmelsen fastslår, at opkrævningen af det  

 i stk. 1 omtalte bestillingsgebyr i givet fald foretages af det  

 bibliotek, som ekspederer bestillingen til brugeren.
 Til stk. 3.
 Bestemmelsen er ny.
 Bestemmelsen fastslår, at kulturministeren efter  

 forhandling med de kommunale parter og vedkommende ministre fastsætter  

 nærmere regler om opkrævning af gebyret, der er nævnt i  

 stk. 1. Reglerne kan blandt andet vedrøre gebyrets  

 størrelse, opkrævningsformen samt undtagelser fra  

 betalingsforpligtelsen.
Til § 31 Bestemmelsen er ny.
En række biblioteker har truffet bestemmelse om at  

 udelukke lånere fra hjemlån på grund af økonomiske  

 restancer, som for eksempel er opstået ved lånernes for sene  

 aflevering af lånt materiale.
Der findes ikke i den gældende lov  

 bestemmelser herom, og det er uklart, om bibliotekerne har hjemmel til at  

 udelukke lånere fra hjemlån.
 Det foreslås derfor, at bibliotekerne får  

 udtrykkelig hjemmel til at udelukke lånere fra at låne på  

 biblioteket, såfremt forpligtelsen til at aflevere lånte  

 materialer i ubeskadiget stand er misligholdt i et væsentligt omfang.  

 Bestemmelsen kan således anvendes i de tilfælde, hvor en  

 låner ikke afleverer materiale, som vedkommende har hjemlånt,  

 eller hvor en låner har forvoldt skade på materiale som afleveres  

 og ikke agter at erstatte dette.
 Bibliotekernes mulighed for at udelukke lånere kan  

 ikke bringes i anvendelse i tilknytning til restancer, der er opstået  

 som følge af manglende betaling af forskellige gebyrer og vederlag,  

 idet bibliotekerne har mulighed for at inddrive restancerne ved anvendelse af  

 andre retsmidler.
Til § 32 Bestemmelsen svarer til den gældende bestemmelse i  

 lovens § 18, stk. 2.
 Bestemmelsen er knyttet til folkebibliotekernes og de  

 statslige og statsstøttede bibliotekers mulighed for opkræve  

 gebyr for overskridelse af lånetiden.
 Forslaget indebærer, at gebyrer, der  

 pålægges for overskridelse af lånetiden, bliver tillagt  

 udpantningsret, hvis beløbet andrager mere end 200 kr.
 Bestemmelsen er indføjet i biblioteksloven i  

 medfør af § 3 i lov nr. 279 af 29. april 1992 om ændring af  

 forskellige love (forbedring af den kommunale restanceinddrivelse).
 Bestemmelsen er blandt andet nødvendiggjort, fordi  

 krav om betaling på grund af overskridelse af folkebibliotekernes  

 lånetid ikke antages at være omfattet af den generelle  

 udpantningshjemmel i udpantningslovens § 1, stk. 1, nr. 3 i  

 lovbekendtgørelse nr. 774 af 18. november 1986.
Udpantningsretten i medfør af denne bestemmelse  

 omfatter ikke andre fordringer, som bibliotekerne kan have i forhold til  

 brugerne - for eksempel erstatningskrav i forbindelse med beskadigede eller  

 bortkomne bøger.
For andre fordringer end manglende betaling af  

 gebyret for overskridelse af lånetiden må bibliotekerne anvende  

 almindelige retsmidler for at inddrive sit tilgodehavende.
Det er i bestemmelsen præciseret, at den kun kan  

 finde anvendelse, såfremt det samlede skyldige beløb  

 udgør 200 kr. eller derover.
Denne indskrænkning skal dels  

 afskære rene bagatelsager, dels sikre, at størrelsen af de  

 omkostninger, der pålægges skyldner i forbindelse med  

 inddrivelsen, ikke kommer til at stå i misforhold til det skyldige  

 beløb.
Renter, gebyrer og omkostninger mv. i forbindelse med  

 inddrivelsen af kravet skal således ikke medregnes ved  

 afgørelsen af, om fordringen er omfattet af den foreslåede  

 bestemmelse.
Til § 33 Bestemmelsen er ny.
 Bestemmelsen fastslår, at bibliotekerne skal  

 fastsætte et reglement for brugernes benyttelsen af biblioteket.
 Reglementet skal omfatte bestemmelser om  

 låneridentifikation, lånetiden, opkrævning af depositum,  

 misligholdelse af forpligtelsen til aflevere lånt materiale i  

 ubeskadiget stand, opkrævning af gebyrer og vederlag samt  

 udpantning.
 Biblioteksstyrelsen vil udarbejde vejledende  

 retningslinier for bibliotekernes fastsættelse af et reglement.
Kapitel 4 Afsluttende bestemmelser Til §§ 34-35 Loven træder i kraft den 1. januar 2000.
 Retten til at låne musikbærende materialer og  

 multimedier på andre folkebiblioteker end bopælskommunens  

 bibliotek, jf. § 5, stk. 1, har dog først virkning fra den  

 1. januar 2003.
 Baggrunden herfor er, at den udvidede  

 materialeforpligtelse for folkebibliotekerne, jf. § 1, indføres  

 gradvist frem til år 2003 (jf. bemærkningerne om lovforslagets  

 økonomiske konsekvenser).
 Den gældende lov om folkebiblioteker (nr. 1100 af  

 22. december 1993) ophæves ved denne lovs ikrafttræden.
Indtil kulturministeren efter denne lov har udpeget de  

 biblioteker, der skal virke som centralbiblioteker, opretholdes de hidtidige  

 centralbiblioteker.
Endvidere opretholdes tilskudsordningen til  

 Københavns og Frederiksberg Kommuner til den af  

 biblioteksvirksomheden, der svarer til centralbiblioteksvirksomheden.
Til § 36 Loven gælder ikke for Grønland og  

 Færøerne.
