Nr LSF 150 Forslag til Lov om ændring af retsplejeloven (Dommeres habilitet,  

 SSP-samarbejdet og advokatselskaber m.v.) Fremsat af justitsministeren (Engell) den 17. januar 1990 Vedtaget ved tredjebehandling den 1. juni 1990 Lov nr. 403 af 13/06/1990 § 1 I lov om rettens pleje, jf. lovbekendtgørelse nr. 748 af 1.  

 december 1989, foretages følgende ændringer:
 1. I § 15, stk. 1, ændres »33« til:  

 »36«.
 2. I § 31, stk. 3, 1. pkt., § 183, stk. 3, 2. pkt., § 536, stk.  

 2, 1. pkt., § 561, stk. 2, 1. pkt., og § 752, stk. 2, ændres  

 »det sociale udvalg« til: »kommunalbestyrelsen«.
 3. § 60, stk. 2, affattes således:
»Stk. 2. Ingen må deltage som dommer under domsforhandlingen  

 i en straffesag, såfremt den pågældende, inden domsforhandling er begyndt,  

 vedrørende det forhold, som tiltalen angår, har truffet afgørelse om at  

 varetægtsfængsle den tiltalte efter § 762, stk. 2, eller om foretagelse af  

 foranstaltninger som nævnt i § 754 a eller om brevåbning og brevstandsning i  

 medfør af § 781, stk. 3. Dette gælder dog ikke, hvis sagen behandles efter §  

 925 eller § 925 a eller sagen i øvrigt vedrørende det forhold, der har  

 begrundet indgreb som nævnt i 1. pkt., ikke omfatter bedømmelsen af beviserne  

 for tiltaltes skyld.« 4. § 61 affattes således:
» § 61. Ingen må handle som dommer i en sag, når der i øvrigt  

 foreligger omstændigheder, som er egnede til at rejse tvivl om dommerens  

 fuldstændige upartiskhed.« 5. § 62 affattes således:
» § 62. Dommeren skal påse, om der efter § 60 eller § 61  

 foreligger grunde, der kan medføre inhabilitet.
Beklædes retten af flere  

 dommere, skal hver enkelt dommer give retten meddelelse om omstændigheder,  

 der efter § 60 eller § 61 kan medføre den pågældendes eller en af de andre  

 dommeres inhabilitet.
Endvidere kan spørgsmål om en dommers habilitet rejses  

 af sagens parter.
Stk. 2. Afgørelse om en dommers habilitet træffes af retten ved  

 kendelse.
Beklædes retten af flere dommere, er den dommer, om hvis habilitet  

 der er rejst spørgsmål, ikke udelukket fra at deltage i afgørelsen.« 6. I § 91, stk. 3, ændres »§ 61, § 62« til:  

 »§ 62, stk. 2,».
 7. Efter § 115 a indsættes:
» § 115 b.
Politiet kan videregive oplysninger om  

 enkeltpersoners rent private forhold til andre myndigheder, hvis  

 videregivelsen må anses for nødvendig af hensyn til det  

 kriminalitetsforebyggende samarbejde.
Stk. 2. I samme omfang som nævnt i stk. 1 kan en myndighed  

 videregive oplysninger om enkeltpersoner til politiet og andre myndigheder,  

 som indgår i det kriminalitetsforebyggende samarbejde.
Oplysningerne må i  

 forbindelse med det kriminalitetsforebyggende samarbejde ikke videregives med  

 henblik på efterforskning af straffesager.
 Stk. 3. Inddrages selvejende institutioner, der løser opgaver for  

 det offentlige inden for social- og undervisningsområdet, i det  

 kriminalitetsforebyggende samarbejde, kan der i samme omfang som nævnt i stk.  

 1 og 2 udveksles oplysninger mellem myndighederne og institutionerne.
Stk. 4. De myndigheder og institutioner, der indgår i et  

 kriminalitetsforebyggende samarbejde, er ikke forpligtet til at videregive  

 oplysninger efter stk. 1-3.« 8. § 124 affattes således:
» § 124. Advokatvirksomhed må ud over i enkeltmandsvirksomhed  

 eller i et fællesskab af advokater kun udøves af et advokatselskab, der  

 drives i aktie- eller anpartsselskabsform.
Et advokatselskab må alene have  

 til formål at drive advokatvirksomhed og er pligtig og eneberettiget til i  

 navnet at benytte ordene »advokataktieselskab« eller  

 »advokatanpartsselskab« eller deraf dannede forkortelser.
Uanset 1.  

 og 2. pkt. må foreninger, interesseorganisationer og lignende som mandatar  

 udføre retssager for deres medlemmer inden for foreningens interesseområde.
 Stk. 2. En advokat, der udøver virksomhed i et advokatselskab,  

 hæfter personligt sammen med selskabet for ethvert krav, der er opstået som  

 følge af advokatens bistand til en klient.
Stk. 3. Aktier eller anparter i et advokatselskab må, jf. dog stk.  

 5, kun ejes af 1) advokater, der aktivt driver advokatvirksomhed i selskabet, i dets  

 moderselskab eller dets datterselskab, eller 2) et andet advokatselskab.
Stk. 4. Bestyrelsesmedlemmer, bortset fra medarbejdervalgte  

 bestyrelsesmedlemmer, i et advokatselskab skal aktivt drive advokatvirksomhed  

 i selskabet eller i dets moderselskab eller dets datterselskab.
Medlemmer af  

 direktionen i et advokatselskab skal aktivt drive advokatvirksomhed i  

 selskabet.
 Stk. 5. Justitsministeren fastsætter nærmere regler for udøvelse  

 af advokatvirksomhed i selskabsform, herunder regler om afhændelse af en  

 aktie eller anpart i tilfælde af en aktionærs eller anpartshavers dødsfald  

 eller deponering af beskikkelse.
 Stk. 6. Medmindre højere straf er forskyldt efter den øvrige  

 lovgivning, straffes med bøde den, der overtræder reglerne i stk. 1, 3 eller  

 4.
 Stk. 7. I forskrifter, der udstedes i medfør af stk. 5, kan der  

 fastsættes straf af bøde for overtrædelse af bestemmelserne i forskrifterne.
Stk. 8. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.' 9. Efter § 127 indsættes:
» § 127 a. §§ 125-127 gælder også for advokatselskaber.« 10. I § 143, stk. 2, indsættes som 3. pkt.:
»1. og 2. pkt. finder tilsvarende anvendelse for så vidt angår  

 advokatselskaber, jf. § 124.« 11. § 146, 1. pkt., affattes således:
»Klager over vederlag, som en advokat eller et advokatselskab har  

 forlangt for sit arbejde, kan af den, som har retlig interesse heri,  

 indbringes for bestyrelsen i den advokatkreds, hvor advokaten eller  

 advokatselskabet har sit kontor.« 12. I § 147 b, stk. 1, indsættes efter »advokat«:  

 »eller et advokatselskab«.
 13. § 147 c, stk. 1, affattes således:
»Finder Advokatnævnet, at en advokat eller et advokatselskab har  

 tilsidesat pligter, der følger af denne lov eller forskrifter fastsat i  

 medfør af loven, kan det tildele advokaten eller advokatselskabet en advarsel  

 eller irettesættelse eller pålægge vedkommende eller selskabet en bøde på  

 indtil 200.000 kr.« 14. I § 147 c, stk. 2, 1. pkt., indsættes efter  

 »advokat«: »eller et advokatselskab«.
 15. I § 147 c, stk. 5, indsættes efter  

 »advokaten,»: »advokatselskabet,».
 16. I § 147 d, stk. 1, indsættes efter  

 »advokaten«: »eller advokatselskabet«.
 17. I § 147 d, stk. 3, indsættes i 1. og 2.  

 pkt. efter »advokaten«: »eller advokatselskabet«.
 18. § 149, stk. 5, affattes således:
»Stk. 5. Forhandling med og afhøring af døve og svært  

 hørehæmmede skal så vidt muligt foregå ved hjælp af en uddannet tolk.  

 Forhandling med og afhøring af øvrige hørehæmmede og døvblevne skal efter  

 begæring fra vedkommende så vidt muligt foregå ved hjælp af en uddannet tolk.  

 For så vidt angår stumme kan afhøring eller forhandling foregå ved skriftlige  

 spørgsmål og svar eller efter begæring så vidt muligt ved hjælp af en tolk.  

 Den døve, hørehæmmede, døvblevne eller stumme har endvidere adgang til at  

 lade sig bistå af en døvekonsulent, tunghørekonsulent eller lignende under  

 retsmøder.« 19. I § 149, stk. 6, 1. pkt., ændres »§§ 60 og  

 62« til: »§ 60 og § 61«.
 20. I § 197, stk. 1, ændres »§ 60, nr. 1 og 2,»  

 til: »§ 60, stk. 1, nr. 1 og 2,».
 21. I § 354, stk. 6, 3. pkt., ændres »§ 29, stk.  

 6,» til: »§ 29, stk. 7,».
 22. § 456 o, stk. 1, 2. pkt., affattes således:
»En medarbejder fra kommunen eller amtskommunen kan dog møde i retten  

 med moderen, hvis denne ønsker det.« 23. I § 721, stk. 1, nr. 1, udgår »235,».
 24. I § 721, stk. 1, nr. 4, ændres »§ 244,» til:  

 »§§ 244-245, § 249,».
 25. I § 730, stk. 4, og § 734, stk. 1, ændres  

 »§ 60, nr. 3,» til: »§ 60, stk. 1, nr. 3,».
 26. I § 792 a, stk. 2, nr. 1, ændres »§ 249, stk.  

 1,» til: »§ 249, 1. led,».
 27. I § 792 d, stk. 3, 2. pkt., ændres »stk. 3 og  

 4,» til: »stk. 3 og stk. 4, 1. pkt.,».
 28. § 931, stk. 3, affattes således:
»Stk. 3. Vedtagelse af bøden medfører bortfald af videre  

 forfølgning, jf. dog § 749, stk. 3, og har samme gentagelsesvirkning som en  

 dom.« 29. I § 959, stk. 1, nr. 1, ændres »§ 960, sidste  

 punktum.« til: »§ 960, stk. 3, 2. pkt.« 30. I § 965 c, stk. 1, ændres »§ 835, 1. pkt.,»  

 til: »§ 835, stk. 1, 1. pkt.,».
 31. I § 967, 1. pkt., ændres »§ 962, stk. 2-4,»  

 til: »§ 962, stk. 2-5,».
 32. I § 972, stk. 1, 2. pkt., ændres »§ 965, 3.  

 pkt.,» til: »§ 965, stk. 1, 3. pkt.,».
 33. I § 977, stk. 1, nr. 2, ændres »§ 976, nr.  

 2,» til: »§ 976, stk. 1, nr. 2,».
 34. I § 977, stk. 2, og § 984, 1. pkt., ændres  

 »§ 941, 2. og 3. pkt.,» til: »§ 941, stk. 1, 2. og 3.  

 pkt.,».
 35. I § 979, stk. 2, 3. pkt., og § 981, stk. 2,  

 ændres »§ 976, nr. 2, jf. § 977, nr. 2,» til: »§ 976, stk. 1,  

 nr. 2, jf. § 977, stk. 1, nr. 2,».
 36. I § 987, stk. 1, 1. pkt., ændres »§ 847, nr.  

 3,» til: »§ 847, stk. 2, nr. 3,».
 37. I § 1008, stk. 3, 2. pkt., ændres »§ 941, 3.  

 pkt.,» til: »§ 941, stk. 1, 3. pkt.,».
§ 2 Stk. 1. Loven træder i kraft den 1. juli 1990.
 Stk. 2. Bestemmelserne i § 1, nr. 8-17, for så vidt angår udøvelse  

 af advokatvirksomhed i selskabsform træder dog først i kraft den 1. januar  

 1991.
 Stk. 3. § 1, nr. 3-5, finder anvendelse i alle sager, hvor  

 domsforhandling ikke er begyndt ved lovens ikrafttræden.
Oprindeligt fremsat forslag § 1 I lov om rettens pleje, jf. lovbekendtgørelse nr. 748 af 1. december 1989,  

 foretages følgende ændringer:
 1. I § 15, stk. 1, ændres »33« til: »36«.
 2. I § 31, stk. 3, 1. pkt., § 183, stk. 3, 2. pkt., § 536, stk. 2, 1.  

 pkt., § 561, stk. 2, 1. pkt., og § 752, stk. 2, ændres »det  

 sociale udvalg« til: »kommunalbestyrelsen«.
 3. § 60, stk. 2, affattes således:
»Stk. 2. Ingen må deltage som dommer under domsforhandlingen i en  

 straffesag, såfremt den pågældende, inden domsforhandling er begyndt,  

 vedrørende det forhold, som tiltalen angår, har truffet afgørelse om at  

 varetægtsfængsle den tiltalte efter § 762, stk. 2, eller om foretagelse af  

 foranstaltninger som nævnt i § 754 a eller om brevåbning og brevstandsning i  

 medfør af § 781, stk. 3. Dette gælder dog ikke, hvis sagen behandles efter §  

 925 eller § 925 a, eller sagen i øvrigt vedrørende det forhold, der har  

 begrundet indgreb som nævnt i 1. pkt., ikke omfatter bedømmelsen af beviserne  

 for tiltaltes skyld.« 4. § 61 affattes således:
» § 61. Ingen må handle som dommer i en sag, når der i øvrigt  

 foreligger omstændigheder, som er egnede til at rejse tvivl om dommerens  

 fuldstændige upartiskhed.« 5. § 62 affattes således:
» § 62. Dommeren skal påse, om der efter § 60 eller § 61  

 foreligger grunde, der kan medføre inhabilitet.
Beklædes retten af flere  

 dommere, skal hver enkelt dommer give retten meddelelse om omstændigheder,  

 der efter § 60 eller § 61 kan medføre den pågældendes eller en af de andre  

 dommeres inhabilitet.
Endvidere kan spørgsmål om en dommers habilitet rejses  

 af sagens parter.
Stk. 2. Afgørelse om en dommers habilitet træffes af retten ved kendelse.  

 Beklædes retten af flere dommere, er den dommer, om hvis habilitet der er  

 rejst spørgsmål, ikke udelukket fra at deltage i afgørelsen.« 6. I § 91, stk. 3, ændres »§ 61, § 62« til: »§ 62,  

 stk. 2,».
 7. Efter § 115 a indsættes:
» § 115 b.
Politiet kan videregive oplysninger om  

 enkeltpersoners rent private forhold til andre myndigheder, hvis  

 videregivelsen må anses for nødvendig af hensyn til det  

 kriminalitetsforebyggende samarbejde.
Stk. 2. I samme omfang som nævnt i stk. 1 kan en myndighed videregive  

 oplysninger om enkeltpersoner til politiet og andre myndigheder, som indgår i  

 det kriminalitetsforebyggende samarbejde.
Oplysningerne må i forbindelse med  

 det kriminalitetsforebyggende samarbejde ikke videregives med henblik på  

 efterforskning af straffesager.
 Stk. 3. Inddrages selvejende institutioner, der løser opgaver for det  

 offentlige inden for social- og undervisningsområdet, i det  

 kriminalitetsforebyggende samarbejde, kan der i samme omfang som nævnt i stk.  

 1 og 2 udveksles oplysninger mellem myndighederne og institutionerne.
Stk. 4. De myndigheder og institutioner, der indgår i et  

 kriminalitetsforebyggende samarbejde, er ikke forpligtet til at videregive  

 oplysninger efter stk. 1-3.« 8. § 124 affattes således:
» § 124. Advokatvirksomhed må udover i enkeltmandsvirksomhed  

 eller i et fællesskab af advokater kun udøves af et advokatselskab, der  

 drives i aktie- eller anpartsselskabsform.
Et advokatselskab må alene have  

 til formål at drive advokatvirksomhed og er pligtig og eneberettiget til i  

 navnet at benytte ordene »advokataktieselskab« eller  

 »advokatanpartsselskab« eller deraf dannede forkortelser.
 Stk. 2. En advokat, der udøver virksomhed i et advokatselskab, hæfter  

 personligt sammen med selskabet for ethvert krav, der er opstået som følge af  

 advokatens bistand til en klient.
Stk. 3. Aktier eller anparter i et advokatselskab må, jf. dog stk. 5, kun  

 ejes af 1) advokater, der aktivt driver advokatvirksomhed i selskabet, i dets  

 moderselskab eller dets datterselskab, eller 2) et andet advokatselskab.
Stk. 4. Bestyrelsesmedlemmer, bortset fra medarbejdervalgte  

 bestyrelsesmedlemmer, i et advokatselskab skal aktivt drive advokatvirksomhed  

 i selskabet eller i dets moderselskab eller dets datterselskab.
Medlemmer af  

 direktionen i et advokatselskab skal aktivt drive advokatvirksomhed i  

 selskabet.
 Stk. 5. Justitsministeren fastsætter nærmere regler for udøvelse af  

 advokatvirksomhed i selskabsform, herunder regler om afhændelse af en aktie  

 eller anpart i tilfælde af en aktionærs eller anpartshavers dødsfald eller  

 deponering af beskikkelse.
 Stk. 6. Medmindre højere straf er forskyldt efter den øvrige lovgivning,  

 straffes med bøde den, der overtræder reglerne i stk. 1, 3 eller 4.
 Stk. 7. I forskrifter, der udstedes i medfør af stk. 5, kan der fastsættes  

 straf af bøde for overtrædelse af bestemmelserne i forskrifterne.
Stk. 8. For overtrædelser, der begås af aktieselskaber, anpartsselskaber,  

 andelsselskaber eller lignende, kan der pålægges selskabet som sådant  

 bødeansvar.' 9. Efter § 127 indsættes:
» § 127 a. §§ 125-127 gælder også for advokatselskaber.« 10. I § 143, stk. 2, indsættes som 3. pkt.:
»1. og 2. pkt. finder tilsvarende anvendelse for så vidt angår  

 advokatselskaber, jf. § 124.« 11. § 146, 1. pkt., affattes således:
»Klager over vederlag, som en advokat eller et advokatselskab har  

 forlangt for sit arbejde, kan af den, som har retlig interesse heri,  

 indbringes for bestyrelsen i den advokatkreds, hvor advokaten eller  

 advokatselskabet har sit kontor.« 12. I § 147 b, stk. 1, indsættes efter »advokat«:  

 »eller et advokatselskab«.
 13. § 147 c, stk. 1, affattes således:
»Finder Advokatnævnet, at en advokat eller et advokatselskab har  

 tilsidesat pligter, der følger af denne lov eller forskrifter fastsat i  

 medfør af loven, kan det tildele advokaten eller advokatselskabet en advarsel  

 eller irettesættelse eller pålægge vedkommende eller selskabet en bøde på  

 indtil 200.000 kr.« 14. I § 147 c, stk. 2, 1. pkt., indsættes efter  

 »advokat«: »eller et advokatselskab«.
 15. I § 147 c, stk. 5, indsættes efter »advokaten,»:  

 »advokatselskabet,».
 16. I § 147 d, stk. 1, indsættes efter »advokaten«:  

 »eller advokatselskabet«.
 17. I § 147 d, stk. 3, indsættes i 1. og 2. pkt. efter  

 »advokaten«: »eller advokatselskabet«.
 18. § 149, stk. 5, affattes således:
»Stk. 5. Forhandling med og afhøring af døve og svært hørehæmmede  

 skal så vidt muligt foregå ved hjælp af en uddannet tolk.
Forhandling med og  

 afhøring af øvrige hørehæmmede og døvblevne skal efter begæring fra  

 vedkommende så vidt muligt foregå ved hjælp af en uddannet tolk.
For så vidt  

 angår stumme kan afhøring eller forhandling foregå ved skriftlige spørgsmål  

 og svar eller efter begæring så vidt muligt ved hjælp af en tolk.
Den døve,  

 hørehæmmede, døvblevne eller stumme har endvidere adgang til at lade sig  

 bistå af en døvekonsulent, tunghørekonsulent eller lignende under  

 retsmøder.« 19. I § 149, stk. 6, 1. pkt., ændres »§§ 60 og 62« til:  

 »§ 60 og § 61«.
 20. I § 197, stk. 1, ændres »§ 60, nr. 1 og 2,» til:  

 »§ 60, stk. 1, nr. 1 og 2,».
 21. I § 354, stk. 6, 3. pkt., ændres »§ 29, stk. 6,» til:  

 »§ 29, stk. 7,».
 22. § 456 o, stk. 1, 2. pkt., affattes således:
»En medarbejder fra kommunen eller amtskommunen kan dog møde i retten  

 med moderen, hvis denne ønsker det.« 23. I § 721, stk. 1, nr. 1, udgår: »235,».
 24. I § 721, stk. 1, nr. 4, ændres »§ 244,» til: »§§  

 244-245, § 249,».
 25. I § 730, stk. 4, og § 734, stk. 1, ændres »§ 60,  

 nr. 3,» til: »§ 60, stk. 1, nr. 3,».
 26. I § 792 a, stk. 2, nr. 1, ændres »§ 249, stk. 1,»  

 til: »§ 249, 1. led,».
 27. I § 792 d, stk. 3, 2. pkt., ændres »stk. 3 og 4,»  

 til: »stk. 3 og stk. 4, 1. pkt.,».
 28. § 931, stk. 3, affattes således:
»Stk. 3. Vedtagelse af bøden medfører bortfald af videre forfølgning,  

 jf. dog § 749, stk. 3, og har samme gentagelsesvirkning som en dom.« 29. I § 959, stk. 1, nr. 1, ændres »§ 960, sidste  

 punktum.« til: »§ 960, stk. 3, 2. pkt.«.
 30. I § 965 c, stk. 1, ændres »§ 835, 1. pkt.,» til:  

 »§ 835, stk. 1, 1. pkt.,».
 31. I § 967, 1. pkt., ændres »§ 962, stk. 2-4,» til:  

 »§ 962, stk. 2-5,».
 32. I § 972, stk. 1, 2. pkt., ændres »§ 965, 3. pkt.,»  

 til: »§ 965, stk. 1, 3. pkt.,».
 33. I § 977, stk. 1, nr. 2, ændres »§ 976, nr. 2,» til:  

 »§ 976, stk. 1, nr. 2,».
 34. I § 977, stk. 2, og § 984, 1. pkt., ændres »§ 941,  

 2. og 3. pkt.,» til: »§ 941, stk. 1, 2. og 3. pkt.,».
 35. I § 979, stk. 2, 3. pkt., og § 981, stk. 2, ændres  

 »§ 976, nr. 2, jfr. § 977, nr. 2,» til: »§ 976, stk. 1, nr. 2,  

 jf. § 977, stk. 1, nr. 2,».
 36. I § 987, stk. 1, 1. pkt., ændres »§ 847, nr. 3,» til:  

 »§ 847, stk. 2, nr. 3,».
 37. I § 1008, stk. 3, 2. pkt., ændres »§ 941, 3. pkt.,»  

 til: »§ 941, stk. 1, 3. pkt.,».
§ 2 Stk. 1. Loven træder i kraft den 1. juli 1990.
 Stk. 2. Bestemmelserne i § 1, nr. 8-17, for så vidt angår udøvelse af  

 advokatvirksomhed i selskabsform træder dog først i kraft den 1. januar 1991.
 Stk. 3. § 1, nr. 3-5, finder anvendelse i alle sager, hvor domsforhandling  

 ikke er begyndt ved lovens ikrafttræden.
Bemærkninger til lovforslaget Almindelige bemærkninger 1. Indledning Lovforslaget har til formål at bringe retsplejelovens regler om dommeres  

 inhabilitet i overensstemmelse med den fortolkning af  

 Menneskerettighedskonventionens artikel 6, stk. 1, om rettergang ved en  

 upartisk domstol, som kom til udtryk ved Den europæiske  

 Menneskerettighedsdomstols afgørelse af 24. maj 1989 i Hauschildt-sagen.
 Lovforslaget har endvidere til formål at give politiet og de kommunale  

 myndigheder m.v. adgang, men ikke pligt, til i forbindelse med det  

 kriminalitetsforebyggende samarbejde mellem myndighederne at videregive  

 oplysninger om bestemte børn og unge, der er kriminalitetstruede, og om  

 forhold, der i øvrigt kan have betydning for gennemførelsen af samarbejdet.  

 Videregivelsesadgangen skal sikre, at myndighederne kan varetage børnenes og  

 de unges tarv ved at modvirke, at en kriminel løbebane påbegyndes.
I øvrigt stilles der forslag om ændringer af retsplejelovens regler om  

 advokater, således at der bliver mulighed for at drive advokatvirksomhed i  

 selskabsform.
Samtidig foreslås det gældende forbud mod, at en advokat har  

 kontor i flere retskredse, ophævet.
Herudover foreslås ændringer af retsplejelovens bestemmelser om afhøring  

 af døve m.v. og om påtalekompetencen i voldssager.
Endelig indeholder  

 forslaget en række ændringer af redaktionel karakter.
 I det følgende gives der en redegørelse for hovedpunkterne i lovforslaget.  

 I øvrigt henvises til bemærkningerne til de enkelte bestemmelser.
2. Dommeres inhabilitet 2.1. Menneskerettighedsdomstolens afgørelse Den europæiske Menneskerettighedsdomstols afgørelse i Hauschildt-sagen  

 vedrørte spørgsmålet om, hvorvidt de dommere, som havde taget stilling til  

 varetægtsfængsling, kunne deltage i den efterfølgende domsforhandling uden at  

 tilsidesætte artikel 6, stk. 1, i Menneskerettighedskonventionen.
Efter denne  

 bestemmelse er enhver berettiget til en retfærdig og offentlig rettergang  

 inden en rimelig frist for en ved lov oprettet uafhængig og upartisk  

 domstol.
 I dommen er det lagt til grund, at ingen af de implicerede dommere var  

 personligt forudindtagne.
I dommen udtales det endvidere udtrykkeligt, at det blotte faktum, at en  

 dommer i et system som det danske også har afsagt kendelser under  

 efterforskningen, herunder kendelser om varetægtsfængsling, ikke i sig selv  

 berettiger til frygt for dommerens manglende upartiskhed.
Særlige  

 omstændigheder i en given sag kan dog efter dommen medføre en anden  

 konklusion.
 Om fængsling efter retsplejelovens § 762, stk. 2, som kræver, at der  

 foreligger en særlig bestyrket mistanke om sigtedes skyld, udtalte domstolen,  

 at dommeren skal være overbevist om, at der er en meget høj grad af klarhed  

 med hensyn til skyldspørgsmålet, og at der hermed kun er en  

 »spinkel« forskel mellem det spørgsmål, som dommeren skal afgøre  

 ved anvendelse af § 762, stk. 2, om varetægtsfængsling, og det spørgsmål,  

 dommeren skal tage stilling til ved den endelige domsafsigelse.
 I Hauschildt-sagen havde byretsdommeren i 9 tilfælde inden  

 domsforhandlingen besluttet varetægtsfængsling i medfør af retsplejelovens §  

 762, stk. 2. Varetægtsfængslingen var i alle tilfælde samtidig begrundet i  

 retsplejelovens § 762, stk. 1, som stiller krav om begrundet mistanke.  

 Endvidere havde de dommere, som medvirkede under landsrettens ankebehandling  

 af sagen, ved flere lejligheder inden domsforhandlingen truffet beslutning om  

 varetægtsfængsling i medfør af retsplejelovens § 762, stk. 2 (og stk. 1).
12 af 17 dommere udtalte herefter, at spørgsmålet om byrettens og  

 landsrettens upartiskhed efter omstændighederne i den foreliggende sag godt  

 kunne se ud som om, der kunne rejses tvivl herom, og at klagerens frygt i  

 denne henseende kunne anses for objektivt berettiget.
Domstolen fandt  

 herefter, at der var sket en krænkelse af konventionens artikel 6, stk. 1.
2.2. Gældende ret Den nuværende bestemmelse i retsplejelovens § 60, stk. 2, om inhabilitet  

 som følge af fængsling på grundlag af en særlig bestyrket mistanke lyder  

 således:
»Ingen må deltage som dommer under domsforhandlingen i en straffesag,  

 såfremt han tidligere i sagen har truffet beslutning om at varetægtsfængsle  

 den pågældende alene efter § 762, stk. 2, medmindre sagen behandles efter §  

 925 eller § 925 a.« Inhabilitet efter denne bestemmelse foreligger således ikke, hvis  

 beslutning om varetægtsfængsling tillige er begrundet i retsplejelovens §  

 762, stk. 1, således som det var tilfældet i Hauschildt-sagen.
Bestemmelsen  

 blev indsat i retsplejeloven ved lov nr. 386 af 10. juni 1987 om  

 varetægtsfængsling i retshåndhævelsesøjemed i grove voldssager på grundlag af  

 et ændringsforslag fremsat under Folketingets behandling af lovforslaget.  

 Baggrunden herfor var ifølge bemærkningerne til ændringsforslaget  

 (Folketingstidende 1986-87, tillæg B, sp. 2160) tvivl om, hvorvidt den eller  

 de dommere, der har haft ansvaret for en måske langvarig  

 retshåndhævelsesarrest, også burde kunne træffe den endelige afgørelse om  

 skyldspørgsmålet.
 Endvidere gælder bestemmelsen i retsplejelovens § 62, stk. 1, hvorefter en  

 dommer må vige sit sæde, når der foreligger andre omstændigheder, som er  

 egnede til at vække tvivl om hans fuldstændige upartiskhed.
 Denne bestemmelse har ikke, således som den tidligere er fortolket i  

 retspraksis, medført inhabilitet i den situation, som forelå i  

 Hauschildt-sagen.
Ved en kendelse af 1. november 1989 (Ugeskrift for Retsvæsen 1990, side  

 13) har Højesteret imidlertid udtalt, at bestemmelserne i retsplejelovens §  

 60, stk. 2, og § 62, stk. 1, må fortolkes i overensstemmelse med de  

 principper, som er lagt til grund i Menneskerettighedsdomstolens dom i  

 Hauschildt-sagen.
Højesteret anfører, at dommen må opfattes således, at det  

sædvanligvis ikke vil være stemmende med  

 Menneskerettighedskonventionens artikel 6, stk. 1, at en dommer, der  

før domsforhandlingen har truffet bestemmelse om fængsling efter  

 retsplejelovens § 762, stk. 2, om retshåndhævelsesarrest enten alene  

eller sammen med andre fængslingsgrunde, medvirker ved sagens  

 pådømmelse.
 Højesteret anså på denne baggrund en dommer, der havde afsagt kendelse om  

 fængsling af 3 personer i medfør af bl.a. retsplejelovens § 762, stk. 2, i  

 henholdsvis et, to og to tilfælde for inhabil efter retsplejelovens § 62,  

 stk. 1.
 Højesterets kendelse af 1. november 1989 indebærer, at en dommer  

 sædvanligvis må anses for inhabil, såfremt den pågældende inden  

 domsforhandlingen har truffet bestemmelse om fængsling i medfør af  

 retsplejelovens § 762, stk. 2, uanset om der tillige henvises til andre  

 fængslingsgrunde.
 Højesterets anvendelse af udtrykket »sædvanligvis« i kendelsen  

 af 1. november 1989 må indebære, at der kan være tilfælde, hvor en dommer har  

 truffet bestemmelse om retshåndhævelsesarrest uden dermed at være inhabil  

 under domsforhandlingen.
 I Menneskerettighedsdomstolens afgørelse i Hauschildt-sagen udtaltes det  

 som nævnt ovenfor, at der er en »spinkel« forskel på dommerens  

 afgørelse af, om der foreligger en særlig bestyrket mistanke om skyld i  

 forbindelse med varetægtsfængsling, og afgørelsen af skyldspørgsmålet under  

 domsforhandlingen.
Det må på denne baggrund antages, at der kun i de tilfælde, hvor  

 domsforhandlingen indebærer en vurdering af beviserne for tiltaltes skyld,  

 kan være tale om inhabilitet.
I tilfælde, hvor dommeren ikke skal træffe en  

 egentlig afgørelse om skyldspørgsmålet, f.eks. fordi den tiltalte erkender  

 sig skyldig, er der derimod ikke grund til at rejse tvivl om, hvorvidt  

 dommeren fremtræder som upartisk.
En dommer kan således fortsat medvirke ved  

 domsforhandlingen i sager, som afgøres på grundlag af tilståelse, jf.  

 retsplejelovens § 925 og § 925 a.
2.3.Forslag om inhabilitet som følge af fængsling i medfør af  

 retsplejelovens § 762, stk. 2 Højesterets kendelse af 1. november 1989 indebærer, at bestemmelsen i  

 retsplejelovens § 60, stk. 2, ikke indeholder en udtømmende angivelse af  

 dommeres inhabilitet som følge af tidligere afgørelser om  

 retshåndhævelsesarrest. § 60, stk. 2, foreslås på denne baggrund ændret,  

 således at det i bestemmelsen fastlægges, i hvilke tilfælde en dommer af  

 denne grund må vige sit sæde under domsforhandlingen.
 Det foreslås, at bestemmelsen i retsplejelovens § 60, stk. 2, ændres,  

 således at (blot en enkelt) fængsling i medfør af retsplejelovens § 762, stk.  

 2, medfører, at den pågældende dommer skal vige sit sæde under  

 domsforhandlingen, uanset om beslutningen tillige er begrundet i andre  

 fængslingsgrunde, jf. § 762, stk. 1.
 Samtidig foreslås alle tilfælde, hvor der under domsforhandlingen ikke  

 skal tages stilling til beviserne for tiltaltes skyld, undtaget fra denne  

 regel om inhabilitet.
2.4.Andre afgørelser, der kan medføre inhabilitet a.
I Hauschildt-sagen gjorde klageren gældende, at dommerne måtte anses  

 for inhabile ikke blot som følge af de tidligere afgørelser om  

 varetægtsfængsling, men også på grund af deres afgørelser om andre spørgsmål  

 under efterforskningen.
Den europæiske Menneskerettighedsdomstol lagde dog  

 ved sin afgørelse af sagen alene vægt på de beslutninger, som var truffet om  

 fængsling i medfør af retsplejelovens § 762, stk. 2.
 Efter Justitsministeriets opfattelse kan der i særlige tilfælde, hvor  

 dommerens afgørelser under efterforskningen ikke vedrører fængsling på  

 grundlag af en særlig bestyrket mistanke, foreligge en sådan  

 forhåndsvurdering af sagens beviser, at der ud fra lignende synspunkter som i  

 Hauschildt-sagen kan være grundlag for tvivl om, hvorvidt dommeren under  

 domsforhandlingen fremtræder som upartisk.
 Justitsministeriet finder, at reglerne om dommeres inhabilitet bør  

 udformes således, at der ikke fremover kan rejses tvivl om, at Danmark  

 opfylder kravet i Menneskerettighedskonventionen om rettergang ved en  

 upartisk domstol.
 På denne baggrund foreslås det, at en dommer tillige bør vige sit sæde  

 under domsforhandlingen i straffesager i en række tilfælde, der ikke efter  

 hidtidig dansk retspraksis har medført inhabilitet.
b.
Kravet om, at der skal foreligge en særlig bestyrket mistanke som  

 betingelse for et straffeprocessuelt indgreb, findes ikke alene i  

 retsplejelovens § 762, stk. 2.
 I retsplejelovens § 754 a er det om politiets anvendelse af agenter  

 som led i efterforskningen bestemt, at der skal foreligge en særlig bestyrket  

 mistanke om, at lovovertrædelsen er ved at blive begået eller forsøgt.
I § 754 c, stk. 1, er det bestemt, at foranstaltninger efter § 754 a sker  

 efter rettens kendelse.
Såfremt øjemedet vil forspildes, hvis retskendelse  

 skal afventes (periculum in mora), kan politiet dog træffe bestemmelse om at  

 iværksætte indgrebet.
I så fald skal sagen inden 24 timer forelægges for  

 retten til godkendelse, jf. § 754 c, stk. 3.
Kravet i § 754 a er udformet således, at der skal foreligge en særlig  

 bestyrket mistanke om den omstændighed, at en lovovertrædelse er ved at blive  

 begået eller forsøgt.
Denne betingelse indebærer ikke nødvendigvis, at  

 mistanken skal være rettet mod en bestemt identificeret person, men i praksis  

 vil politiet og dermed retten ofte kende identiteten på den formodede  

 gerningsmand.
Det vil derfor i disse tilfælde formentlig være sådan, at  

 dommeren ved kendelsen lægger til grund, at der er særlig bestyrket mistanke  

 om, at en bestemt person vil begå en lovovertrædelse, og derved nærmer sig  

 den afgørelse om skyldspørgsmålet, som skal træffes under en efterfølgende  

 domsforhandling.
Også ved visse indgreb i meddelelseshemmeligheden findes et krav  

 om, at der skal foreligge en særlig bestyrket mistanke.
Dette gælder efter  

 retsplejelovens § 781, stk. 3, hvorefter brevåbning og brevstandsning kan  

 foretages, selv om betingelserne i § 781, stk. 1 (som bl.a. fastsætter  

 kriminalitetskravet til en strafferamme på fængsel i 6 år eller derover) ikke  

 er opfyldt, hvis der foreligger en særlig bestyrket mistanke om, at der i  

 forsendelsen findes genstande, som bør konfiskeres, eller som ved en  

 forbrydelse er fravendt nogen, som kan kræve dem tilbage.
Den særlig bestyrkede mistanke skal angå det forhold, at forsendelserne  

 indeholder genstande, som kan kræves tilbage af ejeren (vindiceres) eller  

 konfiskeres, og mistanken vil således ikke nødvendigvis være knyttet til en  

 bestemt person som gerningsmand til en lovovertrædelse.
I praksis vil det dog  

 formentlig ofte være en mistanke om, at en bestemt person afsender eller  

 modtager genstande med tilknytning til et strafbart forhold, f.eks.  

 tyvekoster, ulovlige våben eller narkotika, som begrunder indgrebet, og en  

 kendelse om brevåbning og -standsning vil således i disse tilfælde indeholde  

 en mere direkte stillingtagen til skyldspørgsmål i den forbindelse.
Som det fremgår af det anførte, beror det på en konkret vurdering af  

 omstændighederne i den enkelte sag, om der kan rejses berettiget tvivl om  

 dommerens upartiskhed, såfremt den samme dommer, som har afsagt kendelse om  

 agentvirksomhed eller brevåbning og -standsning, deltager i  

 domsforhandlingen.
Som hovedregel vil der dog i praksis kunne rejses en sådan  

 tvivl.
På denne baggrund foreslås, at dommeren i alle tilfælde, hvor han  

 har afsagt en kendelse, som tillader agentvirksomhed eller brevåbning og  

 -standsning, skal vige sit sæde under domsforhandlingen, medmindre sagen ikke  

 omfatter bedømmelsen af beviserne for den tiltaltes skyld.
Også hensynet til  

 at opnå en klar - og dermed lettere administrerbar - regel om dommerens  

 habilitet i disse situationer taler for en sådan bestemmelse.
c.
Også i situationer, hvor en dommer har medvirket ved domfældelsen af en  

 eller flere personer og efterfølgende deltager i domsforhandlingen mod andre  

 tiltalte i samme sag, kan der i nogle tilfælde rejses tvivl om, hvorvidt  

 dommeren fremtræder som upartisk.
 Som eksempel kan nævnes, at en dommer har afgjort en række sager mod  

 narkotikahandlere, herunder som tilståelsessager, og efterfølgende deltager i  

 domsforhandlingen i en ikke-tilståelsessag mod en person, som er tiltalt for  

 at have leveret narkotika til de allerede domfældte.
 En sådan situation forelå i en sag, som blev afgjort ved Højesterets dom  

 af 21. december 1989. I denne sag havde dommeren i byretten inden  

 domsforhandlingen vedrørende bl.a. handel med amfetamin i to tidligere domme  

 mod andre tiltalte lagt til grund, at de pågældende havde købt amfetamin af  

 den nu tiltalte.
 I dommen anførte Højesteret, at dette ikke hidtil er blevet anset for en  

 omstændighed, der kunne være egnet til at vække tvivl om den pågældende  

 dommers fuldstændige upartiskhed, jf. retsplejelovens § 62.
Højesteret udtalte herefter, at det i lyset af  

 Menneskerettighedsdomstolens afgørelse i Hauschildt-sagen må stille sig  

 tvivlsomt, om denne praksis er i overensstemmelse med artikel 6 i Den  

 europæiske Menneskerettighedskonvention.
Højesteret fandt imidlertid, at det  

 under hensyn til de meget vidtrækkende konsekvenser for  

 domstolsorganisationen, som en sådan fortolkning ville medføre, navnlig for  

 så vidt angår enedommerembeder, bør overlades til lovgivningsmagten at tage  

 stilling til dette spørgsmål.
 Højesteret bemærkede herved, at der ikke ses at foreligge nogen afgørelse  

 fra Menneskerettighedskommissionen eller -domstolen, som tager stilling til  

 habilitetsspørgsmålet i en sag som den foreliggende, og at den tvivl, som var  

 rejst, i hvert fald ikke kunne medføre en ophævelse af dommene under de  

 foreliggende omstændigheder, hvor der i landsretten havde fundet en  

 fuldstændig ny domsforhandling sted under medvirken af dommere, mod hvis  

 upartiskhed der ikke var rejst indvendinger.
 Efter hidtidig retspraksis angående retsplejelovens § 62, stk. 1, antages  

 der således ikke at foreligge inhabilitet i situationer, hvor dommeren ved  

 behandlingen af de tidligere sager har vurderet, om en forklaring, f.eks. om  

 at narkotika er modtaget fra en bestemt person, er troværdig, og ved accepten  

 af forklaringen dermed har lagt omstændigheder til grund som bevist, som  

 (også) skal gøres til genstand for bevisførelse under den senere sag mod  

 leverandøren.
 Efter Justitsministeriets opfattelse vil der på den anførte baggrund i  

 sådanne tilfælde kunne være grundlag for en berettiget tvivl om, hvorvidt  

 dommeren fremstår som upartisk.
Det må imidlertid bero på en konkret vurdering, om dommerens deltagelse i  

 domfældelse af en eller flere tiltalte i et sagskompleks bør medføre, at  

 dommeren viger sit sæde under en efterfølgende domsforhandling mod andre  

 tiltalte i sagen.
Tvivl om dommerens upartiskhed vil bl.a. kunne opstå i  

 sager om hæleri, narkotikaforbrydelser og anden kriminalitet, som begås  

 gennem flere led i en afsætningskæde, og hvor beviset for leverandørens skyld  

 er baseret på aftagerens vidneforklaring.
Men også i sager, hvor flere  

 sigtede afgiver indbyrdes modstridende forklaringer om f.eks. deres  

 deltagelse i en voldsforbrydelse, vil det kunne forekomme, at dommerens  

 afgørelser i forhold til enkelte af de tiltalte i de først pådømte sager  

 medfører, at dommeren ikke fremtræder som upartisk i forhold til senere  

 tiltalte i sagen.
 Det foreslås derfor, at dommeren i sådanne situationer efter  

 omstændighederne skal vige sit sæde.
Det er næppe muligt at formulere en generel regel, som klart angiver  

 kriterier for, i hvilket omfang der i sådanne situationer kan rejses tvivl  

 om, hvorvidt dommeren fremtræder som upartisk.
Der vil således altid i det  

 enkelte tilfælde skulle foretages en vurdering af sagens konkrete  

 omstændigheder.
 Det foreslås på den baggrund, at inhabilitet i disse tilfælde reguleres  

 ved en regel svarende til den gældende § 62, stk. 1, om andre omstændigheder,  

 som er egnede til at vække tvivl om dommerens fuldstændige upartiskhed.
 Afgørende for, om der foreligger inhabilitet efter den ændrede affattelse  

 af retsplejelovens § 62, stk. 1 (lovforslagets § 61), er således, om dommeren  

 har deltaget i pådømmelsen af en tidligere sag, hvor der er lagt  

 omstændigheder til grund som bevist, som på ny skal gøres til genstand for  

 bevisførelse under den nu foreliggende sag, som ikke kan afgøres på grundlag  

 af tiltaltes tilståelse.
d.
Det tilføjes, at der også i enkelte andre situationer kan foreligge  

 særlige omstændigheder, der ud fra lignende synspunkter som anført ovenfor  

 vedrørende sager med flere tiltalte kan medføre, at dommeren bør vige sit  

 sæde.
Der henvises herom til bemærkningerne til lovforslagets nr. 4 om  

 tilfælde, hvor en dommer har medvirket ved domfældelsen af en tiltalt, som er  

 frifundet af en overordnet ret, eller hvis sag af en overordnet ret er  

 hjemvist til fornyet domsforhandling ved den underordnede ret.
e.
Som det fremgår, skal grundlaget for inhabilitet efter lovforslaget  

 være en kvalificeret skyldvurdering enten i form af en afgørelse om særlig  

 bestyrket mistanke eller en domfældelse.
Andre, mindre indgående  

 skyldvurderinger kan således ikke efter de foreslåede regler begrunde  

 inhabilitet.
2.5. Forslagets udformning Lovforslagets regler om inhabilitet foreslås placeret i to regler.  

 Bestemmelsen i lovforslagets nr. 3 til ændring af retsplejelovens § 60, stk.  

 2, fastsætter regler om inhabilitet i de tilfælde, hvor dommeren inden  

 domsforhandlingen har truffet afgørelse om, at der foreligger en særlig  

 bestyrket mistanke.
 Forslaget til § 61 foreskriver inhabilitet i de hidtil af § 62, stk. 1,  

 omfattede tilfælde (bortset fra tilfælde vedrørende varetægtsfængsling efter  

 både stk. 1 og 2 i retsplejelovens § 762) og endvidere i særlige tilfælde,  

 hvor der efter en konkret vurdering af tidligere domsafgørelser i sagen, som  

 dommeren har deltaget i pådømmelsen af, kan rejses tvivl om dommerens  

 fuldstændige upartiskhed.
 De gældende processuelle bestemmelser i § 61 og § 62 om behandlingen af  

 spørgsmål om inhabilitet foreslås omformuleret og indsat i retsplejeloven som  

 § 62.
2.6. Administrationen af de foreslåede regler Det er dommerens pligt inden domsforhandlingen at påse, at der ikke  

 foreligger omstændigheder, som medfører inhabilitet.
Anklagemyndigheden bør  

 tillige have opmærksomheden henledt på, om der under en konkret sag kan opstå  

 spørgsmål om inhabilitet.
Det skal endvidere påses, at der ikke foreligger inhabilitet for nævninge  

 eller domsmænd, jf. bestemmelsen i retsplejelovens § 66, stk. 1, hvorefter  

 reglerne om dommeres inhabilitet finder tilsvarende anvendelse på bl.a.  

 lægdommere.
Inhabilitet vil i nogle tilfælde kunne undgås ved udtagelsen af  

 lægdommere til den enkelte sag.
Rettens formand skal i øvrigt, inden  

 behandlingen af en sag begynder, spørge domsmænd og nævninge, om der  

 foreligger inhabilitetsgrunde, jf. § 66, stk. 2. Nævninge og domsmænd  

 medvirker ikke ved afgørelsen af inhabilitetsspørgsmål, jf. § 91, stk. 3.
Reglerne forudsættes i øvrigt administreret på samme måde som den gældende  

 bestemmelse i § 60, stk. 2, således at en dommer kan virke i stedet for en  

 retsassessor eller dommerfuldmægtig ved samme embede, mens dommeren i  

 tilfælde af inhabilitet må afløses af en (sætte)dommer fra et andet embede  

 eller en anden afdeling af retten.
I landsretterne erstattes inhabile dommere  

 af dommere fra en anden afdeling.
3. SSP-samarbejdet 3.1. Forvaltningslovens videregivelsesregler De almindelige regler om tavshedspligt og om videregivelse af oplysninger  

 fra en forvaltningsmyndighed til en anden er fastsat i forvaltningsloven (lov  

 nr. 571 af 19. december 1985).
Reglerne skal ses på baggrund af, at der i Folketinget var bred enighed  

 om, for forvaltningen som sådan, at gennemføre en øget beskyttelse af  

 oplysninger om borgernes privatliv, jf.
Folketingstidende 1985-86, tillæg A,  

 sp. 61 ff.
Retsudvalgets betænkning og tillægsbetænkning er gengivet i tillæg  

 B, sp. 99 ff og 229 ff.
Folketingets forhandlinger er gengivet i  

 Folketingstidende 1985-86, Folketingets forhandlinger, sp. 64, sp. 472 ff,  

 3345 ff og 3972 ff.
I § 28, stk. 1, er der en opregning af forskellige typer af oplysninger,  

 som angår enkeltpersoners rent private forhold.
Det drejer sig om oplysninger  

 om race, religion og hudfarve, om politiske, foreningsmæssige, seksuelle og  

 strafbare forhold samt oplysning om helbredsforhold, væsentlige sociale  

 problemer og misbrug af nydelsesmidler.
 Sådanne oplysninger må i almindelighed ikke videregives til en anden  

 forvaltningsmyndighed uden samtykke fra den, oplysningerne angår.
Opregningen i § 28, stk. 1, er ikke udtømmende, men angiver alene  

 karakteren af de forhold, der gør, at en oplysning må anses for at være om  

 rent private forhold.
Ved afgørelsen af, om en oplysning vedrører rent  

 private forhold eller blot i øvrigt skal behandles som fortrolig, skal der  

 lægges vægt på, om oplysningen på samme måde som i de ovenfor nævnte tilfælde  

 direkte afslører særligt følsomme forhold i forbindelse med den pågældendes  

 privatliv.
Således vil f.eks. oplysninger om interne familieforhold, herunder  

 om separations- og skilsmisseforhandlinger, adoption og ulykkestilfælde i  

 almindelighed være af rent privat karakter.
Oplysninger om økonomiske forhold, arbejds- og ansættelsesmæssige forhold  

 og boligforhold vil derimod ikke i almindelighed være af rent privat  

 karakter.
Sådanne oplysninger vil normalt blot være almindeligt fortrolige,  

 og kan efter bestemmelsen i § 28, stk. 3, videregives til en anden  

 forvaltningsmyndighed, hvis oplysningen må antages at være af væsentlig  

 betydning for den anden myndigheds virksomhed.
Oplysninger om rent private forhold kan i et vist omfang videregives også  

 uden samtykke.
Reglerne herom er fastsat i § 28, stk. 2, nr. 2-4.
 Efter bestemmelsen i § 28, stk. 2, nr. 2, kan oplysninger videregives,  

 hvis det følger af lovgivningens særlige regler om oplysningspligt, f.eks.  

 bistandslovens § 17 og §§ 19-20. En forvaltningsmyndighed, som er i  

 besiddelse af meget følsomme oplysninger, er derfor både berettiget og  

 forpligtet til at videregive sådanne oplysninger til en anden  

 forvaltningsmyndighed, når den anden forvaltningsmyndighed fremsætter krav  

 herom med særlig hjemmel i lovgivningen.
Det følger endvidere af bestemmelsen i § 28, stk. 2, nr. 3, at en  

 forvaltningsmyndighed vil være berettiget til at videregive meget følsomme  

 oplysninger til en anden forvaltningsmyndighed, når videregivelsen sker til  

 varetagelse af private eller offentlige interesser, der klart overstiger  

 hensynet til de interesser, der begrunder hemmeligholdelse, herunder  

 hensynet til den, oplysningen angår.
Videregivelse af fortrolige oplysninger  

 efter denne bestemmelse må således kun ske, når der er et klart værdispring  

 mellem på den ene side hensynet til de interesser, der begrunder  

 hemmeligholdelsen selv over for andre myndigheder, og på den anden side  

 afgørende modhensyn til enten private eller offentlige interesser.
3.2. Nærmere om SSP-samarbejdet SSP-samarbejdet blev indledt i 1975, da Det kriminalpræventive Råd  

 nedsatte et centralt SSP-udvalg.
Udvalget fik til opgave at forebygge børne-  

 og ungdomskriminalitet i samarbejde med kommunernes social- og  

 sundhedsforvaltninger, skole-, fritidsforvaltninger og det lokale politi.  

 Rådets SSP-udvalg fremlagde i 1977 et forslag til en forebyggende indsats på  

 dette område, og det er i dag taget i brug i ca. 230 af landets kommuner.
Det lokale SSP-samarbejde er meget forskelligt organiseret i kommunerne.  

 Der findes ofte et SSP-udvalg på chefniveau, visse steder også med  

 politisk deltagelse, et forum for sagsbehandlere benævnt  

SSP-støttegruppe eller lignende og et eller flere problemorienterede  

 projekter.
I SSP-udvalg og SSP-støttegrupper er der repræsentanter for  

 social- og sundhedsforvaltningen og dens institutioner, skole-, kultur- og  

 fritidsforvaltningen og politiet.
Siden 1980 er der arbejdet på at udvikle det problemorienterede  

 projektarbejde, som har karakter af et tværfagligt samarbejde, kombineret med  

 direkte opsøgende arbejde.
Arbejdet forudsætter åbne og fleksible  

 arbejdsformer med stor uafhængighed for projektmedarbejderne.
De lokale  

 SSP-udvalg havde tidligere alene til formål at etablere et tværfagligt  

 samarbejde med henblik på iværksættelse af generelt forebyggende initiativer.  

 En række steder har SSP-samarbejdet haft mulighed for at virke i længere tid  

 med et godt resultat.
Det har derfor været naturligt at udbygge samarbejdet  

 til også at omfatte løsningen af de problemer, som bestemte særligt  

 kriminalitetstruede børn eller unge har.
3.3.Forvaltningslovens betydning for SSP-samarbejdet Et af hovedformålene bag SSP-samarbejdet er at give socialforvaltningerne,  

 skoleforvaltningerne og politiet lejlighed til mere generelt at drøfte  

 mulighederne for at gennemføre en fælles indsats i bydele eller boligområder,  

 hvor der er konstateret stigende kriminalitet og sociale problemer blandt  

 børn og unge.
I det omfang, drøftelserne af disse spørgsmål sker, uden at man berører  

 særlige forhold vedrørende bestemte (identificerede) børn og unge, får  

 reglerne i forvaltningslovens § 28 ingen betydning.
Oplysninger om de  

 generelle initiativer, der bliver taget på det sociale område, herunder  

 oplysninger om vedtagne sociale udbygningsplaner, og oplysninger om indsatsen  

 på det kriminalpræventive område er ikke omfattet af §§ 28-32. Man kan  

 således i forbindelse med SSP-samarbejdet frit drøfte, hvilken indsats de  

 enkelte myndigheder kan gøre, f.eks. i et bestemt boligområde.
Der kan være  

 tale om etablering af ungdomsklubber, iværksættelse af eller særlig støtte  

 til idrætsarbejde, udvidelse af skolens tilbud om forskellige former for  

 alternativ undervisning og lignende.
 Forvaltningslovens videregivelsesregler har imidlertid betydning for den  

 form for kriminalpræventivt arbejde, der koncentrerer indsatsen over for  

 bestemte ungdomsgrupper eller bestemte børn eller unge.
 Reglerne i forvaltningsloven om videregivelse af oplysninger mellem  

 myndigheder bygger på det grundlæggende princip, at fortrolige oplysninger  

 aldrig må videregives eller indhentes, når det ikke er nødvendigt for de  

 offentligt ansattes udførelse af deres opgaver.
 Medarbejdere, der har kendskab til de unges eller deres forældres rent  

 private forhold, må derfor nøje overveje, om det i SSP-samarbejdet om en  

 bestemt ung eller gruppe af unge er nødvendigt at fortælle om de pågældendes  

 personlige forhold for at give de øvrige deltagere i SSP-samarbejdet et  

 billede af de unges situation.
 Findes det at være af væsentlig betydning at videregive oplysningerne, må  

 der efter de nugældende regler tages stilling til, om oplysningerne er af  

 almindelig fortrolig karakter, eller om der er tale om meget følsomme  

 personoplysninger, der er omfattet af forvaltningslovens § 28, stk. 1.
Der er efter bestemmelserne i § 28 ikke noget til hinder for, at man i  

 forbindelse med SSP-samarbejdet drøfter visse af de forhold, der kan være  

 årsagen til børnenes eller de unges problemer.
Man kan f.eks. godt i  

 forbindelse med samarbejdet drøfte de pågældendes uddannelses- og  

 beskæftigelsesforhold, familiernes økonomiske forhold, boligforholdene m.v.,  

 når det er af betydning for at hjælpe de pågældende på den rigtige måde.
Det  

 følger af forvaltningslovens § 28, stk. 3.
Forvaltningslovens § 28, stk. 1, om de meget følsomme oplysninger har  

 navnlig betydning for SSP-samarbejdet i de tilfælde, hvor man inden for  

 SSP-samarbejdets rammer finder det nødvendigt også at videregive oplysninger  

 om den enkelte unges eller det enkelte barns og familiernes privatliv,  

 herunder oplysninger om eventuelle spiritusproblemer, sygdomsforhold,  

 væsentlige sociale problemer og lignende.
Det samme gælder oplysninger om de  

 pågældendes problemer med kriminalitet.
 Med hensyn til oplysningerne om rent private forhold er det efter  

 forvaltningslovens § 28, stk. 1, normalt en forudsætning for, at udvekslingen  

 af oplysningerne kan finde sted i forbindelse med SSP-samarbejdet, at den,  

 oplysningerne angår, har givet skriftligt samtykke.
 I retsplejeloven og bistandsloven findes der enkeltstående bestemmelser,  

 som giver mulighed for, at myndighederne uden samtykke i et vist omfang kan  

 søge at løse kriminalitetstruede børn og unges problemer.
Det følger f.eks. af retsplejelovens § 752, stk. 2, at politiet så vidt  

 muligt skal underrette kommunalbestyrelsen, inden der foretages afhøring af  

 en sigtet under 18 år, og sagen angår en straffelovsovertrædelse eller anden  

 alvorligere kriminalitet.
En repræsentant for kommunalbestyrelsen skal også  

 have adgang til at overvære afhøringen.
Efter bistandslovens § 17 vil politiet efter begæring være forpligtet til  

 at videregive alle de oplysninger vedrørende de strafbare forhold, som er  

 nødvendige for, at kommunen kan tage stilling til, hvilke foranstaltninger  

 der skal iværksættes efter bistandsloven.
I dette tilfælde viger reglerne i  

 forvaltningslovens § 28, jf. bestemmelsen i § 28, stk. 2, nr. 2.
Efter bistandslovens § 19 kan socialministeren fastsætte regler, hvorefter  

 personer, der udfører offentlig tjeneste, skal underrette de sociale  

 myndigheder, såfremt de får kendskab til, at en person skønnes at have behov  

 for social bistand.
Bemyndigelsen er udnyttet i bekendtgørelse nr. 889 af 11.  

 december 1986.
Bestemmelserne i retsplejeloven sigter efter deres ordlyd på bestemte  

 situationer og kan således ikke danne grundlag for videregivelse af  

 oplysninger i forbindelse med SSP-samarbejdet.
Bistandslovens regler  

 forudsætter enten en henvendelse fra kommunen til politiet efter § 17, eller  

 at der er tale om, at barnet eller den unge er særligt udsat.
Ingen af  

 bestemmelserne giver den fornødne hjemmel til i almindelighed at gennemføre  

 et tværfagligt samarbejde mellem politiet, kommunen og den pågældende skole  

 om løsningen af en konkret kriminalpræventiv opgave.
3.4. Ændringer af den sociale styrelseslov foretaget i juni 1989 Ved lov nr. 389 af 7. juni 1989 om ændring af den sociale styrelseslov  

 samt forskellige lovbestemmelser om det sociale udvalg er der inden for det  

 sociale område foretaget nogle væsentlige ændringer, som også har betydning  

 for SSP-samarbejdet. Ændringerne betyder, at der inden for  

 kommunalforvaltningen nu uden samtykke kan videregives oplysninger også af  

 fortrolig karakter mellem ansatte, der virker inden for såvel det sociale  

 område som undervisningsområdet. Ændringen indebærer dog ikke, at oplysninger  

 frit kan videregives mellem kommunen og den enkelte folkeskole.
3.5. Baggrunden for forslaget og forslagets nærmere indhold I forbindelse med gennemførelsen af forvaltningsloven var  

 Justitsministeriet opmærksom på, at der, især for så vidt angår videregivelse  

 af oplysninger, var behov for at foretage en nærmere præcisering af reglernes  

 anvendelse på SSP-samarbejdet.
Justitsministeriet udarbejdede på den baggrund  

 et notat af 11. december 1986 om forvaltningslovens betydning for  

 SSP-samarbejdet.
Notatet blev udsendt til politiet og de sociale myndigheder.  

 Justitsministeriet anførte i notatet blandt andet, at den konkrete afvejning,  

 der efter bestemmelsen i § 28, stk. 2, nr. 3, skal foretages, kunne føre til,  

 at hensynet til den unge eller forældrenes interesse i, at oplysningerne ikke  

 videregives, måtte vige for hensynet til den unges tarv, herunder den unges  

 fremtid.
 Folketingets Ombudsmand redegjorde i slutningen af december 1988 over for  

 Københavns Kommune og Det kriminalpræventive Råd nærmere for sin opfattelse  

 af forvaltningslovens betydning for SSP-samarbejdet, jf. ombudsmandens  

 beretning for 1988, side 233 ff.
Ombudsmanden gav bl.a. udtryk for, at oplysningerne efter bestemmelsen i §  

 28, stk. 2, nr. 3, kun må videregives uden samtykke, hvis barnet eller den  

 unge er stærkt truet, og at truslen bedre vil kunne afværges gennem  

 SSP-samarbejdet end ved en målrettet indsats fra de sociale myndigheders  

 side.
Det var samtidig ombudsmandens opfattelse, at forvaltningsloven måtte  

 forstås således, at barnets eller den unges problemer i almindelighed skulle  

 løses gennem en målrettet indsats fra socialforvaltningen, og at  

 videregivelse uden samtykke derfor som altovervejende hovedregel ikke burde  

 ske i forbindelse med SSP-samarbejdet.
Ombudsmanden understregede også, at  

 samtykke efter § 28, stk. 2, normalt skulle være skriftligt.
Han delte  

 således ikke Justitsministeriets opfattelse, hvorefter SSP-samarbejdets  

 karakter i almindelighed førte til, at kravet om skriftlighed kunne fraviges.
Der er herefter over for Justitsministeriet blevet udtrykt ønske om, at  

 det i forbindelse med et lovgivningsinitiativ sikres, at SSP-samarbejdet ikke  

 kommer i fare.
Blandt andre har Foreningen af Politimestre i Danmark over for  

 Justitsministeriet fundet anledning til at pege på de vanskeligheder for en  

 konkret kriminalpræventiv indsats, der er opstået efter den meget restriktive  

 fortolkning af forvaltningslovens videregivelsesregler, som ombudsmanden har  

 lagt til grund.
Det er Justitsministeriets indtryk, at ombudsmandens udtalelse har givet  

 anledning til megen usikkerhed hos de personer fra forskellige faggrupper,  

 der er beskæftiget med konkret projektorienteret SSP-arbejde.
Det er fra  

 flere sider over for Justitsministeriet gjort gældende, at der navnlig i de  

 nedennævnte situationer kan være behov for at kunne foretage en mere fri  

 drøftelse af børn og unges problemer på tværfagligt grundlag.
Inden en konkret kriminalitetsforebyggende indsats påbegyndes, er der  

 behov for, at myndighederne helt uformelt kan udveksle visse foreløbige  

 oplysninger om barnet eller den unges forhold for i det hele taget at få  

 klarlagt, om der er grundlag og behov for en kriminalpræventiv indsats.  

 Politiet bør også uden at indlede en egentlig sagsbehandling, hvorunder der  

 indhentes samtykke fra forældre m.v., kunne give kommunens medarbejdere på  

 skole- og socialområdet oplysninger om, at man har visse problemer med en  

 bestemt gruppe af unge, som f.eks. begår mindre butikstyverier og hærværk.  

 Hvis de pågældende unge ikke er kendt i den kommunale forvaltning, kan  

 problemerne måske løses med nogle generelle kriminalpræventive tiltag.
Er  

 gruppen imidlertid også kendt i den kommunale forvaltning med hensyn til  

 problemer i hjemmet og i skolen, bør forvaltningen have adgang til at give  

 politiet og de andre myndigheder, som deltager i samarbejdet, nogle generelle  

 oplysninger om problemernes karakter og omfang uden at påbegynde en egentlig  

 sagsbehandling om hjælpeforanstaltninger efter bistandsloven.
Myndighederne  

 kan herefter i fællesskab vurdere, hvilke initiativer der vil være mest  

 hensigtsmæssige for at hjælpe de pågældende børn og unge ud af de  

 øjeblikkelige problemer omkring kriminalitet.
Lovforslaget tilsigter at give  

 myndighederne mulighed for at gennemføre sådanne drøftelser, uden at et  

 samtykke fra de unge eller deres forældre til videregivelse af oplysningerne  

 er nødvendigt.
 Konstateres det, at der er tale om væsentlige sociale problemer, vil det  

 være naturligt, at kommunen overtager sagen efter reglerne i bistandsloven om  

 hjælpeforanstaltninger over for børn og unge.
 Er problemerne ikke af en sådan karakter, at der er grundlag for at  

 påbegynde en selvstændig, egentlig sagsbehandling efter bistandsloven, men  

 problemerne findes egnede til at løses gennem et mere uformelt tværfagligt  

 samarbejde, vil udgangspunktet efter lovforslaget være, at forældrene  

 herefter inddrages i samarbejdet.
SSP-samarbejdet omkring børn og unge bygger på et princip om frivillighed.  

 I langt de fleste tilfælde vil det derfor være naturligt og nødvendigt at  

 inddrage forældrene i løsningen af barnets eller den unges problemer.  

 Forældrene kan også fremover inddrages af såvel politiet som af medarbejderne  

 på social- og skoleområdet, f.eks. efter et forældremøde på skolen eller i  

 forbindelse med det almindelige sociale arbejde.
Når forældrene inddrages,  

 kan man i den forbindelse også få et samtykke fra forældrene til mellem  

 myndighederne at drøfte familiens forhold.
Da forældrene inddrages i det  

 tværfaglige samarbejde på helt frivilligt grundlag, vil der under hensyn til  

 sagens karakter i almindelighed ikke være behov for et skriftligt samtykke.  

 En mundtlig tilkendegivelse over for kommunen eller politiet om, at man er  

 indforstået med, at myndighederne drøfter familiens problemer, vil efter de  

 regler, som nu foreslås, normalt være tilstrækkeligt.
I visse tilfælde må det erkendes, at forældre til børn, som i en ganske  

 ung alder kommer ind i kriminalitet, ikke kan overskue myndighedernes ønske  

 om og behov for at samarbejde om løsningen af barnets problemer.
Det kan  

 f.eks. skyldes, at forældrene er angste eller problemfornægtende og måske  

 nærer en dybtliggende mistillid til offentlige myndigheder.
Det kan også  

 skyldes, at forældrene befinder sig i en misbrugssituation, der gør dem ude  

 af stand til at varetage barnets tarv.
Man kan også tænke sig, at inddragelse  

 af forældre til større børn vedrørende mindre problemer i visse tilfælde kan  

 puste sagen unødigt op og skabe yderligere problemer for barnet.
I disse  

 tilfælde skal der efter lovforslaget ikke søges indhentet samtykke til  

 videregivelse af de fornødne oplysninger.
 Justitsministeriet har på den baggrund med lovforslaget ønsket at skabe en  

 mere klar retstilstand, samtidig med at der gives myndighederne adgang til -  

 uden samtykke fra den, oplysningerne angår - at drøfte bestemte børns og  

 unges problemer som led i en kriminalitetsforebyggende indsats.
 Adgangen hertil må dog undergives forskellige begrænsninger.
 Hvis samarbejdet i SSP-udvalgene på grundlag af de foreløbige drøftelser  

 eller senere viser, at der er tale om børn og unge med betydelige sociale  

 problemer, vil lovforslaget ikke begrænse kommunens adgang til på ethvert  

 tidspunkt at rejse en sag om hjælpeforanstaltninger efter bistandsloven og  

 herefter benytte sig af adgangen til at iværksætte særlige sociale  

 støtteforanstaltninger uden for SSP-regi.
Videregivelsen af oplysninger i forbindelse med det  

 kriminalitetsforebyggende samarbejde må ikke skade de pågældende myndigheders  

 klientforhold.
Der er derfor i lovforslaget alene givet myndighederne  

 mulighed for at videregive oplysninger.
Det er ikke tanken, at myndighederne  

 skal være forpligtet til at udveksle oplysninger.
En udtrykkelig bestemmelse  

 herom er indsat i forslaget som § 115 b, stk. 4. Bestemmelsen fraviger på  

 dette punkt reglerne i forvaltningslovens § 31, hvorefter en myndighed, der  

 er berettiget til at videregive oplysninger, også i almindelighed er  

 forpligtet hertil, når oplysningerne har betydning for den anden myndigheds  

 virksomhed.
Det er ligeledes understreget, at oplysningerne som led i et  

 kriminalitetsforebyggende samarbejde ikke må videregives med henblik på  

 politiets efterforskning af straffesager.
Da der er tale om et tværfagligt  

 samarbejde om faktisk forvaltningsvirksomhed, vil der heller ikke være noget  

 krav om, at de oplysninger, som medarbejderne udveksler, skal noteres ned  

 eller på anden måde indgå i en mere formel sagsbehandling.
 Sker der videregivelse af fortrolige oplysninger i strid med de foreslåede  

 regler, vil der være tale om et brud på tavshedspligten, som efter  

 omstændighederne vil være omfattet af reglerne i straffelovens § 152.
3.6. Anvendelse af reglerne på andre områder Der er, blandt andet på baggrund af drøftelser i Folketingets Retsudvalg  

 om mulighederne for at begrænse omfanget af hustru- og samlevervold, indledt  

 et vist samarbejde mellem politiet og de sociale myndigheder i sager  

 vedrørende husspektakler og i tilholdssager efter straffelovens § 265.  

 Formålet med dette samarbejde er blandt andet at fjerne årsagerne til  

 hustruvold og børnemishandling m.v. ved at tilbyde en aktiv og socialt  

 orienteret bistand til parterne på et så tidligt tidspunkt som muligt.
Også i  

 dette samarbejde er der i et vist omfang behov for udveksling af oplysninger.  

 Det drejer sig navnlig om videregivelse af oplysninger fra politiet til  

 socialforvaltningen om gentagne husspektakler af grovere karakter, som må  

 antages at være socialt betingede.
Da arbejdet navnlig sker med henblik på  

 kriminalitetsforebyggelse, vil der ikke være noget til hinder for at anvende  

 de foreslåede bestemmelser om udveksling af oplysninger også på dette  

 samarbejde.
 Der kan endelig også vise sig behov for udveksling af oplysninger i  

 forbindelse med etableringen af en forsøgsordning med nye reaktioner over for  

 unge lovovertrædere i form af de såkaldte ungdomskontrakter.  

 Justitsministeriet har i indeværende folketingssamling planer om at fremkomme  

 med forslag om en sådan forsøgsordning.
4. Advokatselskaber 4.1. Advokatrådets forslag Efter den gældende bestemmelse i retsplejelovens § 124 er det ikke tilladt  

 for en advokat at have kontor i flere retskredse.
Det er endvidere på  

 grundlag af retspraksis fast antaget, at retsplejelovens regler om advokater  

 forudsætter, at advokatvirksomhed udøves i personlig form, og at der derfor  

 kun gennem lovgivning på området kan skabes mulighed for at drive  

 advokatvirksomhed i selskabsform.
I en henvendelse til Justitsministeriet har Advokatrådet foreslået, at den  

 gældende bestemmelse i retsplejelovens § 124 ophæves, og at der samtidig  

 skabes grundlag for, at advokatvirksomhed kan udøves i selskabsform.
Som  

 begrundelse for forslaget har Advokatrådet henvist til, at der som følge af  

 den stadigt mere komplicerede lovgivning og samfundsregulering i øvrigt er et  

 stigende krav om specialisering inden for advokatfaget og dermed et øget  

 behov for at kunne etablere sammenslutninger, der dækker mere end een enkelt  

 retskreds.
Dertil kommer, at den internationale udvikling og herunder navnlig  

 udviklingen i EF må forudses at skabe et øget behov for sammenslutninger på  

 internationalt plan.
 De mest tidssvarende og hensigtsmæssige rammer for disse sammenslutninger  

 vil efter Advokatrådets opfattelse være aktie~ eller anpartsselskabsformen,  

 der er udførligt reguleret i selskabslovgivningen, og som de fleste andre  

 næringsdrivende, herunder bl.a. revisorer, frit kan vælge som rammer for  

 deres virksomhed.
 Advokatrådet peger i den forbindelse på, at det f.eks. i Sverige og  

 Holland er tilladt at drive advokatvirksomhed i selskabsform, og at det i en  

 række andre lande, herunder Norge, Storbritannien og Østrig, for tiden er  

 under overvejelse at indføre adgang til at drive advokatvirksomhed i  

 selskabsform.
Advokatrådets ønske om at kunne drive advokatvirksomhed i selskabsform er  

 først og fremmest begrundet i strukturmæssige hensyn.
Der vil derimod efter  

 Advokatrådets opfattelse ikke generelt være skattemæssige fordele forbundet  

 med at drive advokatvirksomhed i selskabsform.
Det skyldes navnlig, at der  

 ved gennemførelsen af skattereformen fra 1. januar 1987 blev skabt mulighed  

 for, at advokatvirksomheder kan benytte den såkaldte virksomhedsordning.  

 Denne ordning indebærer, at overskud, der opspares i virksomheden, foreløbig  

 beskattes med en særlig virksomhedsskat på 50 pct., således at endelig  

 beskatning som personlig indkomst først finder sted, når det opsparede  

 overskud hæves.
I forbindelse med finanslovsforliget for 1990 blev der  

 imidlertid gennemført en nedsættelse af selskabsskatteprocenten fra 50 pct.  

 til 40 pct., jf. lov nr. 889 af 29. december 1989 om ændring af forskellige  

 skattelove m.v.
Så længe denne retstilstand opretholdes, vil der derfor kunne  

 være en vis skattemæssig fordel forbundet med at drive advokatvirksomhed i  

 selskabsform.
Under henvisning til, at der på længere sigt kan opstå behov for  

 koncerndannelse inden for området, har Advokatrådet foreslået, at der ved  

 udformningen af reglerne om de begrænsninger i forhold til  

 selskabslovgivningen i øvrigt, som efter Advokatrådets opfattelse bør gælde  

 for advokatselskaber, tages højde for dette ønske.
Ligeledes foreslås det, at  

 der åbnes mulighed for, at selskabets aktier eller anparter kan besiddes af  

 en fond, der alene har det erhvervsdrivende formål at drive  

 advokatvirksomhed.
Dermed vil der blive skabt mulighed for at vælge en  

 virksomhedsform, der tilgodeser hensynet til at bevare kontinuitet og  

 stabilitet i virksomheden, selv om der sker ændringer i kredsen af aktive  

 deltagere, idet ændringerne i så fald ikke vil få finansielle følger for  

 selskabet.
Der har tidligere i betænkning nr. 871/1979, afgivet af et udvalg nedsat  

 af Justitsministeriet, været fremsat forslag om at åbne adgang til at drive  

 advokatvirksomhed i selskabsform.
Forslaget blev imidlertid ikke gennemført,  

 bl.a. fordi Den Danske Dommerforening og præsidenterne for Københavns Byret  

 og Århus By~ og Herredsret i høringsudtalelser over betænkningen gav udtryk  

 for betænkelighed ved dette forslag.
Det frygtedes navnlig, at advokatens  

 personlige ansvar og det særlige tillidsforhold, der er forbundet hermed,  

 ville kunne forflygtiges, hvis der blev åbnet adgang til at drive  

 advokatvirksomhed i selskabsform.
På denne baggrund har Advokatrådet foreslået, at der ved gennemførelsen af  

 en lovændring vedrørende dette spørgsmål knyttes nogle betingelser til at  

 udøve advokatvirksomhed i selskabsform, således at man derved kan sikre, dels  

 at advokatvirksomheden uanset valget af virksomhedsform vil være uafhængig af  

 interesser, der er advokatvirksomheden uvedkommende, dels at det særlige  

 tillidsforhold mellem advokat og klient bevares.
Advokatrådet har i den  

 forbindelse understreget, at udøvelse af advokatvirksomhed i selskabsform  

 ikke vil betyde nogen begrænsning i den enkelte advokats professionsansvar  

 samt civilretlige og strafferetlige ansvar.
4.2. Retsplejerådets udtalelse Retsplejerådet har efter anmodning fra Justitsministeriet den 5. oktober  

 1989 afgivet en udtalelse om forslaget.
Retsplejerådet tilkendegiver i  

 udtalelsen, at rådet ikke finder, at der er retsplejemæssige hensyn, der  

 taler imod at gennemføre forslaget, og at de af Advokatrådet foreslåede  

 betingelser for udøvelse af advokatvirksomhed i selskabsform efter  

 Retsplejerådets opfattelse vil sikre, at der bag enhver advokatydelse vil stå  

 en advokat, der er fuldt personligt ansvarlig for overholdelse af samtlige  

 advokatpligter, selv om der åbnes adgang til at udøve advokatvirksomhed i  

 selskabsform.
Der henvises i øvrigt til Retsplejerådets udtalelse, der (uden  

 bilag) er optrykt som bilag 1 til lovforslaget.
4.3. Forslag om udøvelse af advokatvirksomhed i selskabsform a.
Justitsministeriet kan tilslutte sig Retsplejerådets udtalelse og har  

 således fundet det foreneligt med de retsplejemæssige hensyn, der ligger til  

 grund for de gældende regler om udøvelse af advokatvirksomhed, at der bliver  

 mulighed for at etablere advokatsammenslutninger i selskabsform.
Det er  

 herved anset at være af afgørende betydning, at adgangen til at udøve  

 advokatvirksomhed i selskabsform undergives nogle begrænsninger, der skal  

 sikre, at udøvelsen af advokatvirksomhed ikke på nogen måde fritager de i  

 advokatselskabet virkende advokater for de særlige advokatpligter eller i  

 øvrigt medfører nogen indskrænkning heri.
Det må endvidere efter  

 Justitsministeriets opfattelse anses for rigtigt og rimeligt, at  

 advokatvirksomheder får mulighed for at kunne leve op til de krav og behov,  

 der følger af den økonomiske, faglige og erhvervsmæssige udvikling på dette  

 område.
 På den baggrund foreslås den gældende bestemmelse i retsplejelovens § 124  

 ophævet, og det foreslås samtidig, at der i en ny affattelse af § 124  

 indføres adgang til at drive advokatvirksomhed i selskabsform.
b.
Efter forslaget skal advokatvirksomhed kun kunne udøves i selskabsform  

 under nogle særlige betingelser.
Det søges således gennem regler om, hvem der  

 kan besidde aktier eller anparter i et advokatselskab, og gennem regler om,  

 hvem der kan være medlemmer af bestyrelse og direktion, sikret, at selskabet  

 i samme omfang som en personligt drevet advokatvirksomhed vil være uafhængig  

 af interesser, der er advokatvirksomheden uvedkommende, og som kan være  

 stridende mod klientens interesser.
Det tillægges således stor betydning, at  

 advokatvirksomheder ikke på grund af finansieringen af virksomhedernes  

 kapitalgrundlag kan domineres af interesser, der ville kunne svække den  

 generelle tillid til advokaters uafhængighed.
Det foreslås endvidere, at  

 selskabslovenes regler om hæftelsesforhold suppleres med en regel om, at den  

 enkelte advokat, der har rådgivet eller i øvrigt ydet bistand til en klient,  

 tillige hæfter med sin personlige formue for eventuelle krav fra klienten,  

 der er opstået som følge af advokatens bistand.
Udøvelse af advokatvirksomhed  

 i selskabsform vil derfor ikke indebære nogen svækkelse af grundlaget for den  

 enkelte advokats professionsansvar.
Den enkelte advokat vil således i  

 udøvelsen af sin virksomhed fortsat være undergivet reglerne om de særlige  

 advokatpligter, selv om virksomheden udøves i selskabsform.
 Ud over disse betingelser indeholder forslaget en bemyndigelse til  

 justitsministeren til at fastsætte nærmere regler for udøvelse af  

 advokatvirksomhed i selskabsform.
 Det foreslås endvidere, at overtrædelse af de særlige regler for udøvelse  

 af advokatvirksomhed i selskabsform kan straffes med bøde, samt at reglerne i  

 retsplejelovens §§ 125-127 om de særlige advokatpligter samt reglerne om  

 Advokatnævnets kompetence til at træffe afgørelse i disciplinærsager og i  

 sager vedrørende salærklager tillige finder anvendelse for så vidt angår  

 advokatselskaber.
c.
I lovforslaget er der taget stilling til, under hvilke betingelser et  

 selskab må udøve advokatvirksomhed.
 Af forslaget følger endvidere, at andre juridiske personer end  

 advokatselskaber ikke må udøve advokatvirksomhed.
Ved vurderingen af, om en juridisk person kan anses for at udøve  

 advokatvirksomhed, vil det efter forslaget være afgørende, om de hensyn, der  

 ligger bag de opstillede betingelser for etableringen af advokatselskaber,  

 gør sig gældende i samme omfang for så vidt angår den virksomhed, som den  

 pågældende juridiske person udøver.
Det gælder navnlig behovet for at sikre  

 advokatvirksomhedens uafhængighed.
Det bemærkes i den forbindelse, at de  

 rådsøgende til begrebet og titlen »advokat« traditionelt knytter en  

 forventning om uafhængighed og dermed loyal varetagelse af klientens  

 interesser.
 Advokatvirksomhed kan med udgangspunkt i eneretten for advokater til at  

 udføre retssager for andre, jf. retsplejelovens § 131, beskrives som juridisk  

 rådgivning og i forbindelse hermed økonomisk og anden rådgivning til klienten  

 samt repræsentation af denne for domstolene og over for andre offentlige  

 myndigheder og organisationer samt i retslige spørgsmål og tvister i øvrigt.
 Efter »vinkelskriverloven«, jf. lovbekendtgørelse nr. 565 af 28.  

 august 1986 om ydelse af juridisk bistand samt om incasso- og  

 detektivvirksomhed m.v., er det endvidere kun advokater, der lovligt kan  

 tilbyde juridisk rådgivning og bistand og annoncere med disse  

 tjenesteydelser.
Afgørende for, om advokatvirksomheden reelt må anses for udøvet af en  

 juridisk person, vil efter en gennemførelse af lovforslaget ikke alene være,  

 om den er udøvet af en advokat, men vil tillige bero på den ramme, hvorunder  

 den juridiske bistand ydes.
Er den pågældende advokat således - f.eks. gennem  

 en instruktionsbeføjelse fra en juridisk person eller på grund af en juridisk  

 persons finansiering af virksomhedens kapitalgrundlag - afhængig af  

 interesser, der er advokatvirksomheden uvedkommende, vil den juridiske person  

 efter lovforslaget drive advokatvirksomhed.
 Er en advokat ansat hos en juridisk person (et selskab, en forening m.v.)  

 med det formål bl.a. at yde den juridiske persons klienter, kunder eller  

 medlemmer bistand i form af juridisk rådgivning og vejledning samt i  

 tilknytning hertil at føre sager for administrative eller dømmende  

 myndigheder for disse persongrupper, må den juridiske person efter  

 lovforslaget anses for at drive advokatvirksomhed.
Højesteret har i en kendelse af 27. april 1989 (Ugeskrift for Retsvæsen  

 1989, side 591) taget stilling til, hvorvidt en advokat, der er ansat i en  

 landboforening med det formål bl.a. at yde advokatbistand til foreningens  

 medlemmer, har møderet for byretten.
Den pågældende advokat var lønnet af  

 foreningen og principielt undergivet instruktionsbeføjelse fra foreningens  

 bestyrelse.
Højesteret fandt, at retten til at give møde for byret og for Sø-  

 og Handelsretten, der efter retsplejelovens § 132 tilkommer enhver advokat,  

 ikke berøres af den pågældende advokats ansættelsesforhold.
Spørgsmålet om, hvorvidt landboforeningen kunne siges at udøve  

 advokatvirksomhed (gennem den i foreningen ansatte advokat), blev ikke  

 afgjort under sagen.
Gennemføres dette lovforslag, vil det følge heraf, at  

 der i et sådant tilfælde vil være tale om advokatvirksomhed, der kun må  

 udøves af et advokatselskab efter lovens regler.
 Efter det anførte vil en gennemførelse af lovforslaget således medføre, at  

 en forening ikke vil kunne tilbyde sine medlemmer juridisk bistand som  

 beskrevet ovenfor gennem en i foreningen ansat advokat, medmindre foreningen  

 opfylder de betingelser, der efter lovforslaget stilles for at sikre  

 advokatvirksomhedens uafhængighed.
 Den mere begrænsede form for juridisk rådgivning og bistand, som  

 traditionelt har været ydet af ikke-erhvervsdrivende landboforeninger,  

 husmandsforeninger, fagforeninger og lignende, som et accessorium til  

 foreningens øvrige serviceydelser over for dennes medlemmer, herunder f.eks.  

 dokumentudfærdigelse, vil dog ikke blive berørt af forslaget.  

 Vinkelskriverloven forbyder dog en egentlig markedsføring af sådanne  

 accessoriske ydelser.
I øvrigt vil den virksomhed, der udøves af retshjælpsinstitutioner som  

 f.eks.
Københavns Retshjælp, ikke blive berørt af forslaget.
 Afgrænsningen i enkelte tilfælde må i øvrigt overlades til domspraksis,  

 men der bør i tvivlstilfælde lægges vægt på, om en rådgivning har været  

 baseret på det særlige tillidsforhold, der er kendetegnende for forholdet  

 mellem en advokat og dennes klienter.
d.
Den del af Advokatrådets forslag, der vedrører adgangen til at kunne  

 etablere et advokatselskab, der ejes af en fond, er ikke medtaget i  

 lovforslaget.
 Baggrunden herfor er, at Justitsministeriet ikke har fundet tilstrækkelig  

 begrundelse for at skabe hjemmel for, at fonde skal kunne eje aktier eller  

 anparter i advokatselskaber.
5. Forhandling med og afhøring af døve, hørehæmmede, døvblevne og stumme Danske Døves Landsforbund og Landsforeningen for bedre Hørelse har over  

 for Justitsministeriet givet udtryk for, at den gældende bestemmelse i  

 retsplejelovens § 149, stk. 5, om forhandling med og afhøring af døve, stumme  

 og døvstumme efter organisationernes opfattelse ikke længere er tidssvarende.
Som følge af udviklingen inden for tegnsproget er tegnsproget blevet den  

 foretrukne kommunikationsform for de personer, der har mistet hørelsen helt  

 eller delvis, og som af den årsag har haft svært ved at tilegne sig det talte  

 sprog.
For at disse personer kan føle sig sikre på, at de ikke på grund af  

 sprogvanskeligheder misforstår noget under en afhøring eller forhandling i  

 retten eller hos politiet, foreslås det, at tolkebistand skal ydes af en  

 uddannet tolk.
Der skal efter forslaget så vidt muligt altid medvirke en uddannet tolk  

 ved forhandling med eller afhøring af døve eller svært  

 hørehæmmede.
Disse personer har allerede i en tidlig alder mistet  

 hørelsen, og de har således haft meget svært ved at tilegne sig det talte  

 sprog.
De vil derfor ofte ikke være i stand til at forstå hverken skriftlige  

 eller mundtlige fremstillinger.
 Forhandling med og afhøring af personer, der først har mistet hørelsen  

 helt (døvblevne) eller delvis (hørehæmmede), efter at  

 talesproget er blevet dannet, skal efter forslaget så vidt muligt foregå  

 under medvirken af en uddannet tolk, hvis den pågældende ønsker det.
Personer, der er stumme, men som har den fulde hørelse, vil ikke  

 altid have haft behov for at lære tegnsprog.
Efter forslaget skal afhøring af  

 eller forhandling med en person, der er stum, derfor enten foregå ved  

 skriftlige spørgsmål og svar eller, hvis vedkommende ønsker det, ved en  

 uddannet tolk.
Derudover foreslås det, at de nævnte personer skal have mulighed for, at  

 der under retsmøder kan medvirke en bisidder.
Baggrunden for dette forslag  

 er, at de organisationer, der repræsenterer de døve, døvblevne og  

 hørehæmmede, har gjort opmærksom på, at de pågældende på grund af de  

 sproglige vanskeligheder nemt kan misforstå en situation.
Bisidderen, der kan  

 være en døvekonsulent, tunghørekonsulent eller lignende, vil således ved sin  

 tilstedeværelse kunne medvirke til at afværge eventuelle misforståelser.
Lovforslaget bygger på et udkast til ændring af retsplejelovens § 149,  

 stk. 5, som Justitsministeriet har udarbejdet i samarbejde med Danske Døves  

 Landsforbund og Landsforeningen for Bedre Hørelse.
På tilsvarende måde er  

 udarbejdet et udkast til cirkulæreskrivelse til domstolene og politiet  

 vedrørende tolkebistand til døve, hørehæmmede, døvblevne og stumme.  

 Lovudkastet og udkastet til cirkulæreskrivelse har været sendt til høring hos  

 præsidenterne for Østre og Vestre Landsret, Københavns Byret og retterne i  

 Århus, Odense og Aalborg, Den Danske Dommerforening,  

 Dommerfuldmægtigforeningen, Foreningen af Politimestre i Danmark,  

 rigsadvokaten, rigspolitichefen, politidirektøren i København,  

 Po-litifuldmægtigforeningen, Dansk Politiforbund, Dansk  

 Kriminalpolitiforening, Advokatrådet, Socialministeriet, Institutionen for  

 Døve, Statens Konsulentvirksomhed for Døve, Landsforeningen for Bedre  

 Hørelse, Statens konsulentvirksomhed for Hørehæmmede og Døvblevne og Danske  

 Døves Landsforbund.
6. Økonomiske og administrative konsekvenser Den foreslåede udvidelse af området for dommeres inhabilitet vil betyde en  

 øget belastning af domstolene i personalemæssig, administrativ og økonomisk  

 henseende.
Dette vil navnlig være tilfældet i de 67 af landets 82 retskredse, hvor  

 der efter retsplejeloven kun er 1 dommer til at behandle straffesager.
Ved  

 disse embeder vil der skulle beskikkes en sættedommer til at varetage  

 domsforhandlingen i tilfælde, hvor der efter de foreslåede regler indtræder  

 inhabilitet.
 Efter retsplejelovens § 46 beskikkes sættedommere for byretternes  

 vedkommende af landsrettens præsident og i øvrigt af Højesterets præsident.  

 Det kan oplyses, at der i 1988 efter de hidtil gældende regler blev beskikket  

 sættedommere i 127 sager.
Justitsministeriet er ikke i besiddelse af statistisk materiale vedrørende  

 antallet af sager, som efter de foreslåede regler vil skulle behandles af en  

 sættedommer.
Skønnet over antallet af disse sager er derfor forbundet med  

 betydelig usikkerhed, men det må formentlig antages, at det årlige antal  

 sættedommersager vil stige til mellem 500 og 1.000 for hele landet.
Ved tilrettelæggelsen af administrationen af de ændrede regler må det  

 efter Justitsministeriets opfattelse tillægges afgørende betydning, at de  

 foreslåede regler i betydeligt omfang får konsekvenser for behandlingen af  

 arrestantsager, der ifølge sagens natur ikke bør afvente berammelse længere  

 end højst nødvendigt.
Det bør endvidere tillægges afgørende betydning, at  

 ordningen får den fornødne smidighed i henseende til et svingende antal  

 sager, og at ordningen kan gennemføres uden unødig administration.
På denne baggrund foreslås det, at alle sættedommersager fremover i muligt  

 omfang varetages af dommere tilknyttet 5 af de største byretsembeder, således  

 at der til disse embeder tilknyttes yderligere en dommer i bevillingslønramme  

 37 særligt med henblik på varetagelse af sættedommerhvervet.
Denne ordning  

 vil muliggøre, at flere af embedets dommere i spidsbelastningsperioder vil  

 kunne beskikkes som sættedommere.
I det omfang, der i perioder er færre  

 sættedommersager, vil de pågældende kunne deltage i den almindelige  

 behandling af retssager ved ansættelsesembedet.
Justitsministeriet anslår, at de samlede meromkostninger til lønninger,  

 transport, ophold m.v. vil udgøre i størrelsesordenen ca. 2,0 mio. kr.  

 årligt.
Dette beløb vil kunne afholdes af Justitsministeriets lovreserve på  

 finansloven.
 Lovforslaget skønnes ikke i øvrigt at indebære økonomiske eller  

 administrative konsekvenser af væsentlig betydning for det offentlige.
 7. Hørte myndigheder m.v.
 Justitsministeriet har samtidig med fremsættelsen sendt lovforslaget til  

 høring hos præsidenterne for Østre og Vestre Landsret, Københavns Byret og  

 retterne i Århus, Odense og Aalborg, Den danske Dommerforening,  

 Dommerfuldmægtigforeningen, Foreningen af Politimestre i Danmark,  

 rigsadvokaten, rigspolitichefen, politidirektøren i København,  

 Politifuldmægtigforeningen, Dansk Politiforbund, Dansk  

 Kriminalpolitiforening, Advokatrådet, Det kriminalpræventive Råd,  

 Amtsrådsforeningen, Kommunernes Landsforening, Foreningen af socialchefer i  

 Danmark, Dansk Socialrådgiverforening, Danmarks Skolelederforening, Danmarks  

 Lærerforening og Assurandør-Societetet.
Bemærkninger til lovforslagets enkelte bestemmelser I bilag 2 til lovforslaget er de foreslåede bestemmelser i § 1, nr. 3-5,  

 8, 10-18 og 28 sammenholdt med de gældende regler.
De foreslåede ændringer af  

 mere (lov)teknisk karakter er således ikke medtaget i bilaget.
Til § 1 Til nr. 1.
 Forslaget er en konsekvensændring som følge af tidligere godkendte  

 stillingsoprettelser i Københavns Byret.
 Til nr. 2 og 22.
 Ved lov nr. 389 af 7. juni 1989 om ændring af den sociale styrelseslov og  

 forskellige lovbestemmelser om det sociale udvalg blev det sociale udvalgs  

 selvstændige kompetence ophævet, således at det er kommunalbestyrelsen, der  

 træffer bestemmelse om kommunens virksomhed på det sociale og sundhedsmæssige  

 område og om fordelingen af opgaverne efter den sociale lovgivning.  

 Tilsvarende ændringer blev gennemført med hensyn til amtskommunernes  

 opgavefordeling på dette område.
 Som følge heraf foreslås de bestemmelser i retsplejeloven, som fastsætter  

 regler om underretning og tilkaldelse m.v. af det sociale udvalg ændret,  

 således at retsplejelovens regler bringes i overensstemmelse med lovgivningen  

 om kommunernes og amtskommunernes opgaver på det sociale område.
 Forslaget omfatter bestemmelsen i retsplejelovens § 31, stk. 3, 1. pkt.,  

 om det sociale udvalgs adgang til at begære referatforbud i straffesager mod  

 sigtede under 18 år, § 183, stk. 3, 2. pkt., om rettens tilkaldelse af en  

 repræsentant for det sociale udvalg til at yde bistand under vidneafhøring af  

 børn under 15 år, § 456 o, stk. 1, 2. pkt., om moderens adgang til i  

 faderskabssager at møde med en medarbejder fra det sociale udvalg eller  

 amtskommunens socialcenter, § 536, stk. 2, 1. pkt., om fogedrettens adgang  

 til at tilkalde en repræsentant for det sociale udvalg til at varetage  

 barnets tarv under sager om gennemførelse af forældremyndighed og samværsret,  

 § 561, stk. 2, 1. pkt., om fogedrettens pligt til at underrette det sociale  

 udvalg i tvangsauktionssager, og § 752, stk. 2, om politiets pligt til at  

 underrette det sociale udvalg om afhøringer af sigtede under 18 år.
 Til nr. 3.
 Efter denne bestemmelse anses en dommer for inhabil ved domsforhandlingen,  

 såfremt den pågældende dommer, inden domsforhandling begyndes, har truffet  

 bestemmelse om varetægtsfængsling i medfør af retsplejelovens § 762, stk. 2.  

 Endvidere foreligger inhabilitet, såfremt dommeren har afsagt kendelse, som  

 tillader agentvirksomhed eller brevåbning og -standsning, jf. retsplejelovens  

 § 754 a og § 781, stk. 3. Bestemmelserne om inhabilitet gælder ikke i de  

 tilfælde, hvor domsforhandlingen ikke angår bedømmelsen af beviserne for  

 tiltaltes skyld.
 Om baggrunden for forslaget om, at bestemmelse om  

varetægtsfængsling i medfør af retsplejelovens § 762, stk. 2, medfører  

 inhabilitet, også når beslutningen om fængsling tillige er begrundet i § 762,  

 stk. 1, og uanset omfanget af fængslinger efter stk. 2, henvises til de  

 almindelige bemærkninger til lovforslaget pkt. 2.1.-3.
Menneskerettighedsdomstolens afgørelse i Hauschildt-sagen lægger alene  

 vægt på de afgørelser om varetægtsfængsling, som blev truffet, inden  

 domsforhandling i byret og landsret blev indledt, uanset at klageren også  

 henviste til de afgørelser, som var truffet under domsforhandlingen.
Også af  

 Højesterets afgørelse af 1. november 1989 (Ugeskrift for Retsvæsen 1990, side  

 13) fremgår det, at dommen må opfattes således, at det er bestemmelse om  

 fængsling efter § 762, stk. 2, før domsforhandlingen, der har  

 betydning for afgørelsen om inhabilitet.
 Afgørelser om varetægtsfængsling under domsforhandling træffes som et led  

 i denne og under medvirken af domsmænd.
 Såfremt også afgørelser om varetægtsfængsling efter retsplejelovens § 762,  

 stk. 2, under domsforhandlingen skulle medføre inhabilitet, ville det  

 indebære, at en eller flere dommere, som ikke har overværet  

 domsforhandlingen, skal tage stilling til, om mistanken mod den tiltalte  

 (fortsat) er særlig bestyrket.
 Forslaget til ny affattelse af retsplejelovens § 60, stk. 2, omfatter på  

 denne baggrund ikke afgørelser om varetægtsfængsling i medfør af § 762, stk.  

 2, som træffes under domsforhandlingen.
 Inhabilitet som følge af fængsling inden domsforhandlingen på grundlag af  

 bestemmelsen i retsplejelovens § 762, stk. 2, foreligger, uanset om der er  

 afsagt kendelse herom, eller fængsling er forlænget uden kendelse, jf.  

 retsplejelovens § 767, stk. 1, 4. pkt., fordi sigtede ikke protesterer  

 herimod.
For så vidt angår afgørelser, som tillader agentvirksomhed, og  

 afgørelser om brevstandsning og -åbning, jf. § 754 a og § 781, stk. 3,  

 vil disse ikke altid indebære en vurdering af, om der foreligger en særlig  

 bestyrket mistanke om, at den person, som senere tiltales i sagen, er  

 skyldig.
Selv om dommerens afgørelse ikke tager stilling til, om en bestemt  

 person kan anses for mistænkt, f.eks. fordi man på tidspunktet for en  

 afgørelse om agentvirksomhed ikke er bekendt med, hvem der er ved at begå en  

 lovovertrædelse, vil der foreligge inhabilitet ved domsforhandlingen.
Om  

 baggrunden herfor henvises til de almindelige bemærkninger under pkt. 2.4.b.
Inhabilitet som følge af tidligere trufne afgørelser i henhold til § 762,  

 stk. 2, § 754 a og § 781, stk. 3, foreligger kun, hvis afgørelsen er truffet  

 vedrørende det forhold, som nu foreligger til pådømmelse.
Er tiltale for det  

 forhold, der har begrundet indgreb efter § 762, stk. 2, § 754 a og § 781,  

 stk. 3, frafaldet eller opgivet inden domsforhandlingen, skal dommeren ikke  

 vige sit sæde.
 Er det derimod de samme faktiske handlinger, der gav anledning til  

 indgrebet, som skal bedømmes under domsforhandlingen, skal dommeren normalt  

 vige sit sæde, uanset at forholdet ved tiltalerejsningen henføres under en  

 anden straffebestemmelse end den, sigtelsen angik ved beslutningen om  

 indgrebet.
 Inhabilitet foreligger således også, hvis fængsling i medfør af § 762,  

 stk. 2, er sket for overtrædelse af straffelovens § 288, stk. 2, om røveri af  

 særlig farlig karakter, hvis der alene rejses tiltale for overtrædelse af  

 straffelovens § 288, stk. 1, om den mindre kvalificerede røveriforbrydelse,  

 eller hvis retshåndhævelsesarrest besluttes på grundlag af en særlig  

 bestyrket mistanke om røveri, og der senere kun rejses tiltale for tyveri og  

 vold for det samme forhold.
Omvendt vil det kunne forekomme, at dommeren fængsler efter § 762, stk. 2,  

 nr. 2, på grundlag af en særlig bestyrket mistanke om vold (og tyveri), mens  

 anklagemyndigheden ved tiltalerejsningen fastholder, at forholdet bør  

 bedømmes som røveri.
Hvis den sigtede nægter røveri, men erkender vold og  

 tyveri, er der ikke grundlag for at antage, at tiltalte kan rejse berettiget  

 tvivl om dommerens upartiskhed under domsforhandlingen.
Hvis den tiltalte i  

 en sådan situation derimod i det hele nægter sig skyldig, f.eks. med  

 oplysning om, at han slet ikke var på stedet for forbrydelsen, må dommeren  

 som følge af sin forudgående afgørelse om fængsling anses for inhabil under  

 domsforhandlingen.
 Efter forslaget gælder bestemmelsen i § 60, stk. 2, ikke for sager, der  

 behandles i medfør af retsplejelovens §§ 925 eller 925 a, eller hvis sagen  

 vedrørende det forhold, som har begrundet indgreb som nævnt i 1. pkt., ikke  

 omfatter bedømmelsen af beviserne for tiltaltes skyld.
 Alle sager, der afgøres på grundlag af tiltaltes tilståelse, kan således  

 behandles af den samme dommer, som har truffet afgørelse om fængsling efter §  

 762, stk. 2, eller afsagt kendelse om foranstaltninger som nævnt i § 754 a  

 eller § 781, stk. 3. Dette gælder også de i § 925, stk. 6, nævnte  

 tilståelsessager, hvor der bliver spørgsmål om anvendelse af  

 særforanstaltninger over for f.eks. psykisk afvigende personer.
 Endvidere foreligger der ikke inhabilitet i sager, der omfatter flere  

 forhold, hvis det eller de forhold, som har givet anledning til f.eks.  

 retshåndhævelsesarrest, erkendes, mens bevisbedømmelse kun skal foretages  

 under domsforhandlingen med hensyn til lovovertrædelser, for hvilke der ikke  

 er fængslet efter stk. 2. Denne undtagelsesbestemmelse vil dog kun kunne  

 anvendes, såfremt dommerens afgørelser klart angiver, hvilke af flere  

 sigtelser der har begrundet indgreb, som kræver særlig bestyrket mistanke.
Det følger endvidere af bestemmelsen om, at inhabilitet ikke opstår i  

 sager, der ikke omfatter bedømmelsen af beviserne for tiltaltes skyld, at en  

 landsdommer kan medvirke under behandlingen af en udmålingsanke, selv om den  

 pågældende tidligere har medvirket ved afsigelsen af kendelse f.eks. om  

 fængsling i medfør af § 762, stk. 2. Derimod kan en landsdommer ikke medvirke  

 under domsforhandlingen i en nævningesag, hvis den pågældende inden  

 domsforhandlingen har deltaget ved en beslutning om varetægtsfængsling efter  

 stk. 2, uanset at afgørelsen om skyldspørgsmålet træffes af nævningene.
Da  

 Højesteret ikke kan prøve bevisbedømmelsen vedrørende skyldspørgsmålet, vil  

 inhabilitet ikke foreligge for Højesterets dommere.
 Til nr. 4.
 Bestemmelsen afløser den gældende bestemmelse i § 62, stk. 1, om andre  

 omstændigheder, som er egnede til at vække tvivl om dommerens fuldstændige  

 upartiskhed.
Bestemmelsen i lovforslaget indeholder samme kriterium for inhabilitet som  

 den gældende § 62, stk. 1, idet der kun er foretaget rent sproglige  

 ændringer.
På trods heraf tilsigter reglen i lovudkastet en udvidelse af  

 området for inhabilitet i forhold til den gældende regel, idet bestemmelsen  

 ud over at omfatte de omstændigheder, som i dag medfører inhabilitet efter §  

 62, stk. 1 (bortset fra inhabilitet som følge af tidligere afgørelser om  

 retshåndhævelsesarrest), også skal omfatte en række særlige situationer, der  

 kan foreligge i straffesager, og som i hidtidig retspraksis ikke har medført  

 inhabilitet.
 Denne omskrivning og omfortolkning af den gældende § 62, stk. 1, medfører  

 således, at bestemmelsens anvendelsesområde udvides i straffesager.
 Lovforslaget indebærer ikke ændringer for så vidt angår borgerlige sager.
 Bemærkningerne i det følgende angår kun afgrænsningen af det område, hvor  

 der efter fortolkningen af den gældende regel i § 62, stk. 1, ikke hidtil er  

 statueret inhabilitet, dvs. det område, hvormed bestemmelsen udvides.
Det udvidede område for bestemmelsen omfatter kun tilfælde, hvor dommeren  

 tidligere ved dom har truffet afgørelse i sager mod andre i samme  

 sagskompleks.
Endvidere omfatter bestemmelsen enkelte tilfælde, hvor dommeren  

 ved dom tidligere har truffet afgørelse i den nu foreliggende sag.
 Bestemmelsen omfatter derimod ikke tilfælde, hvor dommerens tidligere  

 afgørelser vedrørende skyldspørgsmålet i det pågældende forhold er af  

 foreløbig karakter.
 Endvidere foreligger der ikke inhabilitet, hvis dommeren tidligere har  

 afsagt domme i andre sager mod den tiltalte, heller ikke hvis der under  

 bevisførelsen i den foreliggende sag henvises til den tidligere sag, f.eks.  

 hvor fremgangsmåden ved et røveri i den foreliggende sag ligner  

 fremgangsmåden i et tilsvarende forhold i den tidligere sag.
Inhabilitet vil derimod foreligge som følge af dommerens deltagelse i  

fældende afgørelser i sager mod medgerningsmænd, såfremt det ved  

 afgørelsen er lagt til grund som bevist, at den tiltalte i den nu  

 foreliggende sag har begået det forhold, han tiltales for.
Som eksempler kan  

 nævnes tilfælde, hvor beviset mod en narkotikahandler føres ved  

 vidneforklaringer fra hans aftagere, som af den samme dommer er dømt for køb  

 af narkotika hos den nu tiltalte, eller hvor dommeren tidligere har deltaget  

 i pådømmelsen af sager mod personer, der er dømt for (medvirken til) drab, og  

 den foreliggende sag angår beviset for en medgerningsmands skyld, som agtes  

 ført ved vidneforklaringer fra de tidligere dømte.
En dommer (eller domsmand) anses for inhabil, selv om den pågældende i den  

 tidligere afgjorte sag stemte for frifindelse, hvis sagen som følge af de  

 øvrige dommeres stemmer blev afgjort med domfældelse.
Det bemærkes i den  

 forbindelse, at der normalt ikke gives oplysning om dissentierende dommeres  

 identitet.
 Inhabilitet foreligger kun ved domsforhandlingen, og hvis sagen for så  

 vidt angår det pågældende forhold ikke kan afgøres på grundlag af tilståelse.  

 At dommeren ved strafudmålingen i sager mod personer, der har samvirket om  

 lovovertrædelser, vil lægge vægt på, hvilken straf han har udmålt i de  

 tidligere sager, medfører ikke inhabilitet.
 Om denne del af lovforslaget henvises i øvrigt til de almindelige  

 bemærkninger pkt. 2.4.c.
 Efter lovforslaget er der ikke grundlag for, at en dommer viger sit sæde  

 under domsforhandlingen som følge af, at den pågældende dommer tidligere har  

 afsagt kendelser om fængsling, som alene er begrundet i  

 retsplejelovens § 762, stk. 1, der kun kræver begrundet mistanke.
 Heller ikke dommerens afgørelser, som godkender legemsindgreb,  

 ransagning, beslaglæggelse eller andre foreløbige indgreb under  

 efterforskningen, vil medføre dommerens inhabilitet under domsforhandlingen.  

 Det samme gælder dommerens afgørelse inden domsforhandlingen om opretholdelse  

 af politiets inddragelse af førerretten i færdselssager, hvor  

 betingelserne for ubetinget frakendelse af førerretten skønnes at foreligge,  

 jf. færdselslovens § 130.
 Tilsvarende retningslinier gælder med hensyn til afgørelser om  

foreløbig frakendelse af andre rettigheder under en straffesags  

 behandling, f.eks. retten til at udøve virksomhed, som kræver en særlig  

 offentlig autorisation eller godkendelse, jf. straffelovens § 79, stk. 4.
 En påstand om, at en langvarig fængsling skal have indflydelse på  

 straffens størrelse, er ikke tilstrækkelig til at medføre inhabilitet, heller  

 ikke hvis afgørelsen er truffet efter § 762, stk. 2, ligesom dommerens  

 forudgående vurdering af den forventede straf ved fængsling efter § 762, stk.  

 2, nr. 1 eller nr. 2, ikke medfører inhabilitet ved afgørelsen af straffens  

 størrelse under en tilståelsessag eller ved landsrettens eller Højesterets  

 behandling af en udmålingsanke.
For så vidt angår straffesager, der genoptages efter bestemmelserne  

 i retsplejelovens § 976 og § 977, gælder reglen i retsplejelovens § 983, 3.  

 pkt., hvorefter ingen dommer, nævning eller domsmand, som har gjort tjeneste  

 under den tidligere sag, må medvirke under den nye domsforhandling.
En  

 tilsvarende regel gælder ikke, hvis genoptagelse tillades i medfør af  

 bestemmelsen i retsplejelovens § 987, der giver adgang til at genoptage en  

 sag til ny forhandling i visse tilfælde, hvor tiltalte er dømt som udebleven,  

 eller hvor en ankesag er afvist som følge af tiltaltes udeblivelse eller  

 manglende mulighed for at forkynde stævning eller anklageskrift for ham.  

 Begæring om genoptagelse skal i disse tilfælde fremsættes over for den ret,  

 der har pådømt sagen eller afvist anken, og ny domsforhandling foregår  

 ligeledes ved denne ret.
 I disse tilfælde er der ikke grundlag for at rejse tvivl om dommerens  

 eller dommernes habilitet under den nye domsforhandling, som ikke sker på  

 grundlag af usikkerhed om, hvorvidt den tidligere dom er urigtig, men som  

 følge af en vurdering af, hvorvidt tiltalte kan godtgøre at have haft  

 rimelige grunde til at udeblive ved den tidligere domsforhandling.  

 Inhabilitet i disse tilfælde følger således ikke af bestemmelsen i  

 lovforslagets § 61.
Om tilfælde, hvor en landsretsdom i en nævningesag ophæves af Højesteret  

 og hjemvises til fornyet domsforhandling, er det i retsplejelovens § 961,  

 stk. 3, bestemt, at ingen af de nævninge, som deltog i den tidligere  

 domsforhandling, må medvirke.
Skal der i tilfælde af hjemvisning finde en ny  

 domsforhandling sted, bør heller ikke de domsmænd eller juridiske dommere,  

 som har medvirket ved en tidligere domsforhandling i byret eller landsret,  

 efter lovforslaget deltage i den ny domsforhandling.
Derimod er der ikke  

 grundlag for, at de tidligere medvirkende dommere og domsmænd viger deres  

 sæde i tilfælde, hvor hjemvisningen ikke indebærer ny domsforhandling (dvs.  

 hvor hjemvisningen ikke omfatter den til grund for dommen liggende  

 behandling), men f.eks. blot er sket med henblik på, at den oprindelige doms  

 begrundelse udbygges, så den opfylder kravet om begrundelse af domme i  

 straffesager.
Sager om erstatning i anledning af strafferetlig forfølgning kan,  

 hvis erstatningskravet ikke imødekommes af anklagemyndigheden, indbringes for  

 retten.
Kravet skal som udgangspunkt indbringes for den byret, som har pådømt  

 straffesagen, jf. retsplejelovens § 1018 f, stk. 1. Denne bestemmelse  

 medfører, at det ofte vil være den samme dommer, som har dømt i en eventuel  

 straffesag, der skal behandle sagen om erstatning.
I visse tilfælde skal  

 domsmænd medvirke ved rettens behandling af erstatningskrav i anledning af  

 strafferetlig forfølgning, jf. § 1018 f, stk. 4. Iføl-ge forarbejderne til  

 bestemmelsen bør sagen i de tilfælde, hvor erstatningskravet udspringer af,  

 at den erstatningssøgende er blevet frifundet, så vidt muligt behandles under  

 medvirken af de domsmænd, som har deltaget i byrettens behandling af  

 straffesagen.
Der henvises til Folketingstidende 1977-78, tillæg A, sp. 2405.
I de tilfælde, hvor der under rettens behandling af erstatningssagen skal  

 tages stilling til, om den sigtede selv har givet anledning til  

 foranstaltningerne, og om erstatning som følge heraf skal nedsættes eller  

 bortfalde, jf. § 1018 a, stk. 3, bør det dog ikke være den dommer og de  

 domsmænd, som medvirkede ved straffesagens behandling, der tager stilling til  

 erstatningsspørgsmålet, såfremt denne domstol fandt den erstatningssøgende  

 skyldig, mens landsretten frifandt.
I sådanne situationer vil der foreligge  

 inhabilitet efter forslaget til § 61. Angår erstatningssagen derimod f.eks.  

 kun spørgsmålet om, hvorvidt et bestemt krav kan anses for dokumenteret,  

 foreligger der ikke inhabilitet.
 Til nr. 5.
Bestemmelsen afløser de gældende bestemmelser i §§ 61 og 62 om pligten og  

 kompetencen til at træffe afgørelse om inhabilitet.
Der er ikke ved denne  

 sammenskrivning af bestemmelserne tilsigtet realitetsændringer.
 Til nr. 6 og 19.
 De foreslåede ændringer af henvisningerne til bestemmelserne i §§ 60-62 er  

 en følge af forslagene under nr. 3-5 om en ændret udformning og rækkefølge af  

 bestemmelserne om dommeres habilitet.
 Til nr. 7.
Som § 115 b foreslås indsat en bestemmelse om videregivelse af oplysninger  

 i forbindelse med kriminalitetsforebyggende samarbejde.
Om baggrunden for  

 bestemmelsen henvises til de almindelige bemærkninger pkt. 3.
 Efter stk. 1 kan politiet, når det må anses for nødvendigt af  

 hensyn til det kriminalitetsforebyggende samarbejde, videregive oplysninger  

 om enkeltpersoners rent private forhold til andre offentlige myndigheder.
Efter stk. 2 kan andre myndigheder i samme omfang som nævnt i stk.  

 1 til politiet videregive oplysninger om enkeltpersoners rent private  

 forhold.
Der er dog ingen pligt til det, jf. stk. 4. Det er præciseret, at  

 oplysninger i forbindelse med det kriminalitetsforebyggende samarbejde ikke  

 efter denne bestemmelse må videregives med henblik på efterforskningen af  

 straffesager.
Bestemmelsen er således ikke til hinder for, at de kommunale  

 medarbejdere m.v. uden for SSP-samarbejdets rammer som hidtil kan anmelde  

 strafbare forhold til politiet.
Da selvejende institutioner, som ikke har karakter af offentlige  

 myndigheder, og derved ikke er omfattet af forvaltningsloven, i et vist  

 omfang er inddraget i SSP-samarbejdet, foreslås det i stk. 3, at der i  

 samme omfang som nævnt i stk. 1 og stk. 2 kan ske udveksling af oplysninger  

 mellem myndighederne og de selvejende institutioner.
Det er også her en  

 forudsætning, at oplysningerne kun udveksles som led i et  

 kriminalitetsforebyggende samarbejde.
I stk. 4 er der indsat en bestemmelse, hvorefter en myndighed, selv  

 om myndigheden er berettiget til at videregive oplysningerne, altid kan  

 undlade videregivelse, hvis det findes betænkeligt.
Herved sker en fravigelse  

 af reglerne i forvaltningslovens § 31.
 Til nr. 8.
Den gældende bestemmelse i retsplejelovens § 124, hvorefter en advokat  

 ikke må have kontor i flere retskredse, foreslås ophævet.
Der henvises til de  

 almindelige bemærkninger pkt. 4.
Forslaget til den ændrede affattelse af § 124 indebærer, at der i  

 retsplejeloven skabes hjemmel for at kunne drive advokatvirksomhed i aktie-  

 og anpartsselskabsform.
Disse advokatselskaber vil herefter gennem de i eller  

 for selskabet virkende advokater kunne udøve advokatvirksomhed.
Derimod vil  

 selskabet som sådant ikke kunne opnå beskikkelse som advokat og vil derfor  

 f.eks. ikke kunne optræde som advokat for en klient.
Efter stk. 1 må advokatselskaber kun etableres i aktie- eller  

 anpartsselskabsform, og man vil således efter lovforslaget ikke kunne anvende  

 f.eks. et kommanditselskab som rammen for en advokatvirksomhed.
Muligheden  

 for som efter den gældende retstilstand at drive advokatvirksomhed i  

 personlig form eller som et interessentskab, hvor samtlige deltagende  

 interessenter arbejder som advokater i virksomheden, berøres ikke af  

 forslaget.
Et selskab, der driver advokatvirksomhed, må efter forslaget ikke tillige  

 drive anden form for virksomhed.
På den baggrund foreslås det, at  

 advokatvirksomheden over for omverdenen gennem sit navn klart skal  

 tilkendegive, at virksomheden drives i selskabsform, og at der er tale om et  

 advokatselskab.
Bestemmelsen i stk. 2 indebærer, at en advokat, der driver  

 advokatvirksomhed i selskabsform, hæfter personligt og solidarisk med  

 selskabet for enhver forpligtelse og ethvert ansvar, der udspringer af den  

 pågældende advokats rådgivning og sagsførelse m.v., uanset om aftalen formelt  

 er indgået mellem klienten og selskabet.
Derudover hæfter advokatselskabet i  

 overensstemmelse med reglerne i selskabslovgivningen med sin formue for  

 kravet.
Den enkelte advokat vil derfor, selv om han som ansat eller medejer  

 udøver sin advokatvirksomhed gennem et advokatselskab, personligt være fuldt  

 ansvarlig for den bistand, han yder.
Den klient, som har lidt et tab som  

 følge af f.eks. fejlagtig rådgivning, vil herefter kunne rette sit  

 erstatningskrav såvel mod det advokatselskab, som klienten har kontraheret  

 med, som mod den eller de advokater, der har behandlet sagen og ydet klienten  

 rådgivning.
De øvrige ejere af selskabet vil derimod ikke hæfte personligt,  

 men alene med deres indskud i selskabet.
Bestemmelsen indeholder i stk. 3 en begrænsning af den kreds, der  

 kan besidde aktier eller anparter i et advokatselskab.
Baggrunden for disse  

 regler er ønsket om at sikre, at det personlige tillidsforhold, der består  

 mellem klient og advokat, og som hviler på den enkelte advokats uafhængighed  

 og loyale varetagelse af klientens interesser, ikke afsvækkes som følge af,  

 at advokaten virker i et advokatselskab.
Efter bestemmelsen vil det således kun være bestallingshavende advokater,  

 der aktivt driver advokatvirksomhed, som gennem ejerskab kan øve indflydelse  

 på driften af et advokatselskab.
Det er endvidere et krav, at aktionæren  

 eller anpartshaveren gennem sin virksomhed er tilknyttet det pågældende  

 advokatselskab enten direkte eller gennem virke i dets moder- eller  

 datterselskab.
Derudover er der mulighed for, at et advokatselskabs aktier  

 eller anparter kan ejes af et andet advokatselskab.
Begrænsningen i kredsen af de personer, der kan være medlem af bestyrelsen  

 for et advokatselskab, jf. stk. 4, tilsigter ligeledes at varetage  

 hensynet til selskabets uafhængighed af uvedkommende interesser.
Disse  

 begrænsninger medfører dog ingen ændring i forhold til selskabslovenes regler  

 om medarbejderes adgang til at vælge bestyrelsesmedlemmer.
 Den daglige ledelse af advokatselskabet, der forestås af direktionen, kan  

 efter forslaget alene varetages af personer, der gennem virke som advokat i  

 det pågældende selskab er tæt knyttet til virksomheden.
Justitsministeren kan efter stk. 5 fastsætte nærmere regler om en  

 advokats adgang til at beholde aktier eller anparter i et advokatselskab i  

 tilfælde, hvor advokaten på grund af sygdom eller alder har deponeret sin  

 beskikkelse, samt regler for fremgangsmåden ved afhændelse af aktier eller  

 anparter i tilfælde af dødsfald.
Advokatrådet har i den forbindelse  

 foreslået, at der fastsættes en regel om, at dødsboet efter en aktionær kan  

 beholde afdødes aktie- eller anpartsbesiddelse i et kortere tidsrum efter  

 dødsfaldet, således at dødsboet får en rimelig afviklingsfrist.
Justitsministeren bemyndiges endvidere til at udstede nærmere regler for  

 advokatselskaber.
Denne bestemmelse giver mulighed for, at der som foreslået  

 af Advokatrådet bl.a. fastsættes regler om, at aktierne eller anparterne skal  

 lyde på navn, og at disse ikke kan være omsætningspapirer.
Da der i stk. 3 er  

 opstillet nogle særlige begrænsninger med hensyn til, hvem der kan besidde  

 aktier eller anparter i et advokatselskab, vil der formentlig være behov for  

 at fastsætte nærmere regler om fremgangsmåden ved afhændelse af aktier eller  

 anparter, om udøvelse af stemmeret for aktien eller anparten og om  

 likvidation af selskabet.
Med henblik på at undgå omgåelse af reglerne om,  

 hvem der kan eje aktier- eller anparter, bør der formentlig også i  

 bekendtgørelsesform fastsættes regler om selskabets adgang til at udstede  

 gældsbreve, som vil kunne ombyttes til aktier eller anparter i selskabet  

 (konvertible gældsbreve).
 Efter bestemmelserne i stk. 6 og 8 kan en advokat eller et  

 advokatselskab pålægges straf af bøde ved overtrædelse af reglerne i stk. 1,  

 3 eller 4. Ligeledes kan der efter stk. 7 i de forskrifter, der  

 udstedes i medfør af stk. 5, fastsættes bestemmelser om bødestraf for en  

 advokats eller et advokatselskabs overtrædelse af regler i forskrifterne.
 Til nr. 9.
 Forslaget medfører, at reglerne om de særlige advokatpligter i §§ 125 og  

 126 samt reglerne om advokaters pligter med hensyn til behandling af betroede  

 midler (klientkontoreglerne, § 127) også gælder for advokatselskabet som  

 sådan.
 Til nr. 10.
 Det foreslås, at Advokatrådets tilsynspligt og adgang til at indklage en  

 advokat for Advokatnævnet tillige finder anvendelse for advokatselskaber.
 Til nr. 11.
Bestemmelsen i retsplejelovens § 146 fastlægger Advokatnævnets kompetence  

 til at træffe afgørelse vedrørende klager over en advokats salærberegning.  

 Det foreslås, at Advokatnævnet også skal have kompetence til at træffe  

 afgørelse vedrørende et advokatselskabs salærberegning, og forslaget  

 indebærer endvidere, at en klage kan indbringes for den advokatkreds, hvor  

 advokatselskabet har sit kontor.
Har advokatselskabet flere kontorer, vil  

 klagen kunne indbringes for advokatkredsen, hvor det kontor, der har udstedt  

 regningen, er beliggende.
 Til nr. 12-17.
Retsplejeloven indeholder i § 147 b-e regler om Advokatnævnets kompetence  

 til at træffe afgørelse i disciplinærsager vedrørende advokater samt regler  

 om advokatens adgang til at indbringe Advokatnævnets afgørelse for  

 landsretten.
Disse disciplinærsager vedrører overtrædelse af de særlige  

 advokatpligter, der er fastsat dels i retsplejeloven og bekendtgørelser  

 udstedt i medfør af denne, dels i den af Justitsministeriet godkendte Vedtægt  

 for Det danske Advokatsamfund og Advokatsamfundets regler for god advokatskik  

 og kollegialitet m.v.
 Disse regler indeholder bl.a. bestemmelser om god advokatskik, herunder  

 regler om annoncering og anvendelse af firmanavn.
Den enkelte advokat vil fortsat, selv om advokaten udøver sin virksomhed i  

 selskabsform, kunne indklages for Advokatnævnet.
Forslaget indebærer, at  

 klager over selskabet som sådant tillige vil kunne indbringes for  

 Advokatnævnet efter disse regler.
Der vil navnlig i tilfælde, hvor reglerne  

 om anvendelse af firmanavn og reglerne om annoncering overtrædes, samt hvor  

 klientkontoreglerne ikke overholdes, kunne tænkes at være behov for at kunne  

 klage over selskabet som sådant.
Der vil endvidere efter forslaget ikke være  

 noget til hinder for, at såvel selskabet som den advokat, der direkte har  

 givet anledning til klage, indbringes for Advokatnævnet.
Det foreslås i den forbindelse, at reglen i § 147 c, stk. 1, hvorefter  

 Advokatnævnet kan give en advokat en advarsel eller pålægge denne en bøde på  

 indtil 50.000 kr., tillige skal finde anvendelse for advokatselskaber.
I den  

 forbindelse foreslås beløbsgrænsen samtidig forhøjet til 200.000 kr.  

 Bestemmelsen i § 147 c, stk. 2, 1. pkt., hvorefter en advokat kan pålægges  

 tvangsbøder, foreslås ligeledes ændret, således at den også omfatter  

 advokatselskaber.
Advokatnævnet har endvidere efter retsplejelovens § 147 c, stk. 2, 2.  

 pkt., mulighed for at fratage en advokat en sag, hvis det skønnes fornødent,  

 og efter § 147 c, stk. 3, kan Advokatnævnet frakende advokaten retten til  

 helt eller delvis at udøve advokatvirksomhed.
Disse regler foreslås ikke  

 overført på advokatselskaber, da det er et almindeligt princip i dansk ret,  

 at regler om frakendelse af retten til at udøve en bestemt virksomhed ikke  

 finder anvendelse på selskaber.
Det ville i øvrigt ikke være hensigtsmæssigt  

 at fastsætte sådanne regler, da man ikke derved ville kunne hindre personerne  

 bag selskabet i at fortsætte virksomheden i et nyt selskab.
 Til nr. 18.
Forslaget indebærer, at afhøring af eller forhandling med døve eller svært  

 hørehæmmede skal ske under medvirken af en uddannet tolk.
Afhængig af den  

 døves eller svært hørehæmmedes ønske kan tolken være en mund-hånd-system  

 tolk, en skrivetolk eller en tegnsprogstolk.
 Fremsætter døvblevne, øvrige hørehæmmede eller stumme ønske om  

 tolkebistand ved afhøringer eller forhandlinger, skal der ligeledes i disse  

 tilfælde medvirke en uddannet tolk.
 Forslaget åbner endvidere mulighed for, at døve, hørehæmmede, døvblevne og  

 stumme kan lade sig bistå af en bisidder under retsmøder.
Efter forslaget skal der i ovennævnte tilfælde så vidt muligt  

 anvendes en uddannet tolk.
Ved udformningen af lovteksten er der herved taget  

 hensyn til, at der som ved afhøring af udlændinge, der ikke kan tale eller  

 forstå dansk, jf. § 149, stk. 1, kan opstå situationer, hvor man, uanset det  

 ikke har været muligt at fremskaffe en tolk, er nødt til at gennemføre en  

 afhøring.
Som eksempel kan nævnes afholdelse af grundlovsforhør, der skal  

 holdes inden udløbet af fristen på 24 timer, selv om sproglige hindringer og  

 en manglende mulighed for at fremskaffe en tolk til retsmødet vil  

 vanskeliggøre en afhøring.
Justitsministeriet vil imidlertid ved  

 lovforslagets gennemførelse udsende en cirkulæreskrivelse til politiet og  

 domstolene, der bl.a. vil indeholde oplysning om institutioner, der kan  

 formidle kontakt til uddannede tegnsprogstolke hele døgnet.
Det vil derfor  

 kun meget sjældent kunne forekomme, at en afhøring må gennemføres uden  

 tolkebistand.
Det er ved udformningen af lovforslaget forudsat, at de berørte  

 myndigheder vejleder den døve, hørehæmmede, døvblevne eller stumme om  

 adgangen til at medbringe en bisidder under retsmøder og - i de tilfælde hvor  

 tolkebistand ikke er obligatorisk - om adgangen til at begære bistand af en  

 uddannet tolk.
Domstolene og politiet vil derfor ved lovforslagets  

 gennemførelse ved ovennævnte cirkulæreskrivelse blive orienteret om det  

 nærmere indhold af reglerne.
 Der henvises i øvrigt til de almindelige bemærkninger pkt. 5.
 Til nr. 19.
 Der henvises til nr. 6.
 Til nr. 20, 25, 27 og 29-37.
 Ved forslagene, der er af rent lovteknisk karakter, bliver en række  

 henvisninger til andre lovbestemmelser i retsplejeloven præciseret.
 Til nr. 21.
 Som følge af ændringen af retsplejelovens § 29 ved lov nr. 730 af 7.  

 december 1988, hvor det hidtil gældende stk. 6 blev stk. 7, foreslås  

 henvisningen i § 354, stk. 6, 3. pkt., til § 29, stk. 6, ændret til § 29,  

 stk. 7.
 Til nr. 22.
 Der henvises til nr. 2.
 Til nr. 23.
 Ved lov nr. 272 af 3. maj 1989 blev bestemmelsen i straffelovens § 235 om  

 børnepornografi ændret, således at der er mulighed for ud over bøde at idømme  

 straf af hæfte eller fængsel indtil 6 måneder.
 Denne ændring af strafferammen medfører, at sager om overtrædelse af § 235  

 påtales af statsadvokaten som følge af reglerne i retsplejelovens § 720, jf.  

 § 721, stk. 1, nr. 1, hvorefter statsadvokaten påtaler sager angående  

 lovovertrædelser, som hjemler højere straf end bøde eller hæfte.
 Det er herefter unødvendigt ved særlig bestemmelse at henlægge  

 påtalekompetencen i sager vedrørende overtrædelse af straffelovens § 235 til  

 statsadvokaten, og bestemmelsen herom i § 721, stk. 1, nr. 1, foreslås derfor  

 ophævet.
 Til nr. 24.
 Ved lov nr. 272 af 3. maj 1989, som trådte i kraft den 1. juli 1989, blev  

 straffelovens bestemmelser om vold ændret, således at de gældende  

 bestemmelser herom i straffelovens §§ 244-246 og §§ 248-249 fik en mere enkel  

 udformning.
 Lovændringen indebærer, at en række voldsforhold, der tidligere var  

 omfattet af straffelovens § 244, nu er omfattet af straffelovens § 245 og i  

 enkelte tilfælde af § 246. Denne ændring i bestemmelsernes anvendelsesområde  

 medfører, at nogle voldssager, som tidligere blev påtalt af politimesteren i  

 medfør af bestemmelsen i retsplejelovens § 721, stk. 1, nr. 4, hvorefter  

 politimesteren bl.a. påtaler sager om overtrædelse af straffelovens § 244, nu  

 henhører under statsadvokatens påtalekompetence.
Efter Justitsministeriets opfattelse bør påtale af vold i almindelighed  

 tilkomme politimesteren, således som det også var tilfældet indtil den 1.  

 juli 1989, og det foreslås således, at alle sager om overtrædelse af  

 straffelovens § 245 undergives politimesterens påtalekompetence.
Sagerne skal  

 fortsat behandles efter reglerne om statsadvokatsager, jf. bestemmelsen i  

 retsplejelovens § 721, stk. 4.
 Endvidere indebærer straffelovsændringen, at sager om overtrædelse af  

 straffelovens § 249 om uagtsom legemsbeskadigelse, der tidligere kun blev  

 påtalt af statsadvokaten ved meget alvorlige skader, nu i det hele påtales af  

 statsadvokaten.
 Justitsministeriet finder, at politimesteren bør kunne træffe afgørelse om  

 påtale i alle sager om overtrædelse af § 249, således som det også tidligere  

 var hovedreglen.
 Det foreslås derfor, at sager om overtrædelse af straffelovens § 249  

 undergives politimesterens påtalekompetence.
 Til nr. 26.
 Ændringen er af redaktionel karakter og foreslås som følge af lov nr. 272  

 af 3. maj 1989 om ændring af straffeloven, der medførte en ændret affattelse  

 af straffelovens § 249 om uagtsom skadestilføjelse.
 Til nr. 28.
 Efter retsplejelovens § 931, stk. 3, har en udenretlig bødevedtagelse  

 først gentagelsesvirkning fra det tidspunkt, hvor bøden er betalt, inddrevet  

 eller afsonet.
 I modsætning hertil indtræder gentagelsesvirkningen af en udenretlig  

 vedtagelse af bøde og førerretsfrakendelse i spiritus- og promillesager på  

 det tidspunkt, hvor politimesteren modtager underretning om, at bøde og  

 frakendelse vedtages, jf. færdselslovens § 119 a, stk. 4, og  

 Folketingstidende 1983-84, Tillæg A, sp. 1649.
 Indenretlig bødevedtagelse efter retsplejelovens § 936 har  

 gentagelsesvirkning fra bødens vedtagelse.
 Bestemmelsen i § 931, stk. 3, indebærer , at tilladelse til henstand med  

 eller afdragsvis betaling af et vedtaget bødeforlæg kan få den utilsigtede  

 virkning, at en ny lovovertrædelse afgøres med en mildere straf, end hvis  

 bøden var betalt på tidspunktet for afgørelsen af det nye forhold.
 På denne baggrund, og da det er uhensigtsmæssigt, at gentagelsesvirkningen  

 indtræder på forskellige tidspunkter i sager om promille- og spirituskørsel  

 og andre sager, der afgøres med udenretlig bødevedtagelse, foreslås det, at  

 gentagelsesvirkningen ved bødevedtagelse efter retsplejelovens § 931  

 indtræder på tidspunktet for bødens vedtagelse.
Til § 2 Det foreslås, at loven træder i kraft den 1. juli 1990.
 Bestemmelserne i § 1, nr. 8-17, for så vidt angår advokatvirksomhed i  

 selskabsform foreslås dog sat i kraft den 1. januar 1991 for at gøre det  

 muligt at udstede de nødvendige administrative forskrifter i den forbindelse.  

 Den hidtidige § 124 om forbudet mod at drive advokatvirksomhed i flere  

 retskredse ophæves således den 1. juli 1990.
 Forslaget i § 1, nr. 24, om påtalekompetencen i sager vedrørende  

 overtrædelse af straffelovens § 245 og § 249 gælder for alle sager, hvor der  

 ikke er rejst tiltale på tidspunktet for lovens ikrafttræden, jf.  

 retsplejelovens § 1039.
 Bestemmelserne om dommeres inhabilitet (§ 1, nr. 3-5) foreslås sat i  

 kraft, således at de gælder for alle sager, hvor domsforhandling ikke er  

 begyndt på tidspunktet for lovens ikrafttræden, selv om tiltale er rejst  

 eller domsforhandling berammet før den 1. juli 1990.
 For sager, hvor domsforhandling er begyndt, men ikke afsluttet ved lovens  

 ikrafttræden, gælder de hidtidige regler om dommeres habilitet, herunder at  

 en dommer må vige sit sæde i det omfang, som følger af Højesterets kendelse  

 af 1. november 1989.
 Bilag 1.
Retsplejerådet Den 5. oktober 1989.
Udtalelse om Advokatrådets forslag om at åbne adgang til at drive advokatvirksomhed i selskabsform.
Ved en skrivelse af 16. august  

 1988 har Justitsministeriet anmodet Retsplejerådet om en udtalelse om et af  

 Advokatrådet udarbejdet forslag til ændring af retsplejeloven med henblik på  

 at åbne adgang for drift af advokatvirksomhed i aktieselskabs- og  

 anpartsselskabsform m.v.
 Retsplejerådet har drøftet spørgsmålet på nogle møder og skal herefter  

 udtale følgende:
1. Retsplejeloven indeholder ikke nogen udtrykkelig bestemmelse, der  

 fastslår, at advokatvirksomhed ikke må drives i selskabsform.
Det er  

 imidlertid fast antaget, at der gælder et sådant forbud.
Dette blev fastslået  

 ved Østre Landsrets dom i Ugeskrift for Retsvæsen 1964, side 264. Retten  

 udtalte i den sag bl.a., at det i retsplejelovens bestemmelser om advokater  

 over alt er »forudsat, at advokatvirksomhed drives af personer med  

 personligt ansvar over for og personligt forhold til klienterne«, og at  

 det således i hvert fald ligger »uden for lovens forudsætninger, at  

 advokatvirksomhed skal kunne drives under aktieselskabsform«.
Retten  

 henviste endvidere til, at gældende regler om tilsyn og kontrol, der særlig  

 tjener til beskyttelse af klienternes interesse, ikke ville kunne gøres  

 gældende over for generalforsamlingen som selskabets øverste myndighed, hvis  

 advokatvirksomheden blev udøvet i selskabsform.
 2. Spørgsmålet om, hvorvidt der bør skabes mulighed for at drive  

 advokatvirksomhed i aktieselskabs- eller anpartsselskabsform, er tidligere  

 blevet behandlet af et udvalg nedsat af Justitsministeriet den 4. april 1974.  

 Udvalget havde til opgave at foretage en gennemgang af retsplejelovens afsnit  

 om advokater.
 Udvalget afsluttede sit arbejde med afgivelse af betænkning nr. 871/1979  

 om revision af retsplejelovens afsnit om advokater.
 Det fremgår af betænkningens afsnit om advokatvirksomhed i  

 aktieselskabsform (side 57-58), at udvalget har tillagt det betydning, at lov  

 om statsautoriserede revisorer forudsætningsvis hjemler de statsautoriserede  

 revisorer adgang til at udøve revisorvirksomhed i selskabsform.
 Udvalget tilslutter sig i betænkningen, at der gennem en ændring af  

 retsplejeloven skabes mulighed for at udøve advokatvirksomhed i selskabsform,  

 og udtaler i den anledning bl.a. følgende:
»Efter udvalgets opfattelse vil det være muligt at udforme  

 bestemmelser om advokatvirksomhed i selskabsform således, at det sikres, at  

 en advokat, der virker i selskabet, er personligt ansvarlig for overholdelse  

 af sine advokatpligter.
Da retsplejemæssige hensyn herefter ikke taler imod  

 at tillade aktieselskabsformen, foreslår udvalget, at der ved en bestemmelse  

 i loven skabes udtrykkelig hjemmel for, at advokatvirksomhed kan udøves i  

 aktieselskabs- eller anpartsselskabsform, jf. udkastets § 124.
Fastsættelsen af de nærmere vilkår herfor bør overlades til  

 Justitsministeriet efter forhandling med Handelsministeriet og  

 advokatrådet.« Betænkningens side 57-58 er medtaget som bilag . . . til denne udtalelse.
Et udkast til bekendtgørelse om adgangen til at udøve advokatvirksomhed i  

 selskabsform, der var udarbejdet af et medlem af udvalget, landsretssagfører  

 Niels Th.
Kjølbye, indgik som bilag til betænkningen og er her medtaget som  

 bilag . . .
 I forbindelse med høringen over betænkningen gav præsidenten for Århus By-  

 og Herredsret og præsidenten for Københavns Byret samt Den danske  

 Dommerforening udtryk for betænkelighed ved indførelsen af en sådan ordning.  

 Som det fremgår af disse høringsudtalelser (bilag . . .), frygtede man  

 navnlig, at advokatens personlige ansvar og det særlige tillidsforhold, der  

 er forbundet hermed, ville kunne forflygtiges, hvis der blev åbnet adgang til  

 at drive advokatvirksomhed i aktieselskabsform.
 Det lovforslag, der i foråret 1982 blev fremsat på grundlag af udvalgets  

 betænkning, indeholdt ikke udvalgets forslag om at skabe mulighed for at  

 drive advokatvirksomhed i aktieselskabsform.
 I bemærkningerne til lovforslaget anførte Justitsministeriet som  

 begrundelse herfor følgende:
 »Som det fremgår . . . har udvalget foreslået, at advokater på visse  

 betingelser opnår adgang til at drive advokatvirksomhed i aktie~ eller  

 anpartsselskabsform.
I forbindelse med høringen over advokatudvalgets betænkning er der af  

 flere af domstolene og Den danske Dommerforening givet udtryk for  

 betænkelighed ved indførelsen af en sådan ordning.
Der henvises navnlig til,  

 at der opstår risiko for, at advokatens personlige ansvar og det særlige  

 tillidsforhold, som er forbundet hermed, ville kunne forflygtiges, såfremt  

 der blev åbnet adgang for at drive advokatvirksomhed i aktieselskabsform.
Justitsministeriet kan tiltræde denne opfattelse, og der er ikke medtaget  

 regler herom i lovforslaget.
Der vil derfor fortsat ikke være adgang til at  

 drive advokatvirksomhed i aktie- eller anpartsselskabsform.« Lovforslaget blev ikke ændret på dette punkt under behandlingen i  

 Folketinget, og der gælder således fortsat et forbud mod at udøve  

 advokatvirksomhed i selskabsform.
 3. I sin henvendelse til Justitsministeriet foreslår Advokatrådet, at der  

 åbnes adgang til at drive advokatvirksomhed i selskabsform, samt at forbudet  

 mod at udøve advokatvirksomhed i flere retskredse ophæves (retsplejelovens §  

 124). Advokatrådet har til brug for overvejelserne herom udarbejdet et udkast  

 til ændring af retsplejeloven og et udkast til bekendtgørelse om udøvelse af  

 advokatvirksomhed i aktieselskabsform, der er medtaget som bilag . . .
 For så vidt angår anpartsselskaber bemærkes, at Advokatrådet har meddelt,  

 at en bekendtgørelse om advokatanpartsselskaber vil kunne affattes på  

 tilsvarende måde som med hensyn til advokataktieselskaber.
Advokatrådet har til støtte for forslaget bl.a. anført, at det ud fra  

 strukturmæssige betragtninger må anses for tidssvarende og hensigtsmæssigt at  

 tilrettelægge en advokatvirksomhed i selskabsform.
Der peges herved på, at  

 behovet for samarbejde mellem advokater må antages at ville stige som følge  

 af, at lovgivningen og den øvrige samfundsregulering bliver stadigt mere  

 kompliceret.
På baggrund af den internationale udvikling, herunder EF's  

 »indre marked«, forudses det endvidere, at der vil opstå et øget  

 behov for sammenslutninger på internationalt plan.
 Advokatrådet henviser i øvrigt til, at almindelige grundlæggende  

 betragtninger om fri adgang til at organisere sin erhvervsvirksomhed bør føre  

 til, at der åbnes adgang til at udøve advokatvirksomhed i selskabsform.
Indtil gennemførelsen af skattereformen kunne der være visse skattemæssige  

 fordele forbundet med at få adgang til at udøve advokatvirksomhed i  

 selskabsform.
Som et led i skattereformen indførtes der imidlertid fra den 1.  

 januar 1987 også for advokater adgang til at benytte den såkaldte  

 virksomhedsordning om indkomstbeskatning af selvstændige erhvervsdrivende.  

 Der er herefter generelt ikke skattemæssige fordele forbundet med at udøve  

 advokatvirksomhed i selskabsform.
 Efter forslaget bør advokatvirksomhed ikke blot kunne udøves i  

 aktieselskabsform og anpartsselskabsform, men også i datterselskaber i disse  

 samt ved etablering af en fond.
Ønsket om i en advokatvirksomhed at kunne anvende en  

 moder/datterselskabskonstruktion skal ses i sammenhæng med forslaget om at  

 ophæve forbudet i retsplejelovens § 124 mod at have kontor i flere  

 retskredse.
Ophæves dette forbud, forventes det fra advokatside, at der vil  

 opstå behov for at kunne etablere advokatsamvirker på tværs af retskredsene,  

 hvilket i mange tilfælde mest hensigtsmæssigt kan gennemføres ved  

 koncerndannelse.
 Som begrundelse for ønsket om at kunne etablere advokatvirksomhed på  

 grundlag af en fond, angiver Advokatrådet, at man derved får mulighed for at  

 bevare en kontinuitet og stabilitet i virksomheden, selv om der sker  

 ændringer i kredsen af aktive deltagere, idet ændringerne i så fald ikke vil  

 få financielle følger.
 Advokatrådet forudsætter imidlertid, at der i forbindelse med  

 gennemførelsen af en lovændring vedrørende disse spørgsmål fastlægges en  

 række kauteler (betingelser), som skal sikre, at advokatvirksomhed i  

 selskabsform udøves på for klienterne lige så betryggende vilkår som  

 advokatvirksomhed i et personligt ejet firma.
 Advokatrådets begrundelse for at foreslå forbudet i den gældende § 124  

 ophævet er navnlig, at reglen findes utidssvarende og uforenelig med de  

 stadigt stigende krav til specialisering som følge af, at lovgivningen m.m.  

 bliver stadig mere kompliceret.
4. Til brug for behandlingen af forslaget har Retsplejerådet indhentet en  

 udtalelse herom fra Industriministeriet og Skatteministeriet, der ikke har  

 generelle bemærkninger til forslaget.
Udtalelserne vedlægges som bilag . . .
 Retsplejerådet har i øvrigt ikke foretaget en nærmere gennemgang og  

 vurdering af forslaget ud fra selskabsretlige, fondsretlige og  

 erhvervspolitiske synspunkter.
5. Efter Retsplejerådets opfattelse vil de af Advokatrådet foreslåede  

 betingelser for udøvelse af advokatvirksomhed i selskabsform sikre, at den  

 enkelte advokats personlige, faglige ansvar og advokatens særlige  

 tillidsforhold til klienterne ikke svækkes som følge af, at der åbnes adgang  

 til at udøve advokatvirksomhed i selskabsform.
Retsplejerådet finder  

 herefter, at der ikke foreligger retsplejemæssige hensyn, der taler imod  

 forslaget, og har på den baggrund ikke bemærkninger til, at der gennem en  

 ændring af retsplejeloven skabes hjemmel for, at advokatvirksomhed kan udøves  

 i aktieselskabs- eller anpartsselskabsform m.v.
 Rådet har endvidere ikke retsplejemæssige bemærkninger til, at forbudet i  

 retsplejelovens § 124 mod at drive advokatvirksomhed i flere retskredse  

 ophæves.
Retsplejerådet har ved behandlingen af forslaget om advokatselskaber  

 overvejet, om de særlige betingelser, der bør gælde for disse  

 advokatselskaber, bør fremgå direkte af lovteksten.
Betingelsernes afgørende  

 betydning for gennemførelsen af lovændringen taler for, at disse fastlægges i  

 selve loven.
 Retsplejerådet kan således tiltræde, at det i overensstemmelse med  

 Advokatrådets udkast til § 124 anføres i lovteksten, at et advokatselskab  

 alene må have til formål at udøve advokatvirksomhed, jf. udkastets stk. 2, og  

 at adgangen til at besidde aktier/anparter i et advokatselskab begrænses,  

 således som det fremgår af stk. 3 og stk. 5, 2. og 3. pkt., i udkastet.  

 Retsplejerådet kan endvidere tilslutte sig, at det i lovteksten anføres,  

 hvilke begrænsninger der skal gælde med hensyn til, hvem der kan være medlem  

 af bestyrelse og direktion, jf. udkastets stk. 4.
 Det bør i øvrigt af lovforslaget klart fremgå, at selskabsformen ikke  

 medfører nogen indskrænkning i det strafferetlige, disciplinære eller  

 civilretlige professionsansvar for den advokat, der yder rådgivning eller  

 bistand til den enkelte klient, jf. herved bekendtgørelsesudkastets § 1, stk.  

 3, og § 10, stk. 2.
 Retsplejerådet har endvidere navnlig lagt vægt på, at der fastsættes  

 bestemmelser som angivet i § 2 i Advokatrådets udkast til bekendtgørelse.
Rådet skal endelig understrege, at hvervet som rettergangsfuldmægtig  

 fortsat kun kan være et personligt hverv.
Et advokatselskab kan således  

 f.eks. ikke beskikkes i en fri processag.
 Retsplejerådet har ikke anset det som sin opgave i denne udtalelse nærmere  

 at fastlægge, hvad der forstås ved advokatvirksomhed, men alene at tage  

 stilling til, hvorvidt advokatvirksomhed bør kunne udøves i selskabsform.  

 Retsplejerådet har endvidere ikke foretaget en lovteknisk gennemgang af det  

 af Advokatrådet udarbejdede lov- og bekendtgørelsesudkast.
 6. Retsplejerådet har ved afgivelsen af denne udtalelse haft følgende  

 sammensætning: Landsretspræsident Ole Agersnap (formand), retspræsident Knud  

 Arildsen, retsassessor Otto Bisgaard, advokat Karen Dyekjær-Hansen,  

 kontorchef i Justitsministeriet Torsten Hesselbjerg, landsretssagfører  

 Kristian Mogensen og dommer Hans Peter Rosenmeier.
 Hvervet som sekretær for rådet har været varetaget af fuldmægtig Anette  

 Burkø, Justitsministeriet.
Bilag 2 I dette bilag er (med mindre skrift) indsat de bestemmelser i  

 retsplejeloven, der ændres ved lovforslagets § 1, nr. 3-5, 8, 10-18 og 28.
 3. § 60, stk. 2 , affattes således:
» Stk. 2 . Ingen må deltage som dommer under domsforhandlingen  

 i en straffesag, såfremt den pågældende, inden domsforhandling er begyndt,  

 vedrørende det forhold, som tiltalen angår, har truffet afgørelse om at  

 varetægtsfængsle den tiltalte efter § 762, stk. 2, eller om foretagelse af  

 foranstaltninger som nævnt i § 754 a eller om brevåbning og brevstandsning i  

 medfør af § 781, stk. 3. Dette gælder dog ikke, hvis sagen behandles efter §  

 925 eller § 925 a, eller sagen i øvrigt vedrørende det forhold, der har  

 begrundet indgreb som nævnt i 1. pkt., ikke omfatter bedømmelsen af beviserne  

 for tiltaltes skyld.« § 60. ...
 Stk. 2. Ingen må deltage som dommer under domsforhandlingen i en  

 straffesag, såfremt han tidligere i sagen har truffet beslutning om at  

 varetægtsfængsle den pågældende alene efter § 762, stk. 2, medmindre sagen  

 behandles efter § 925 eller § 925 a.
 Stk. 3. ...
 4. § 61 affattes således:
» § 61 . Ingen må handle som dommer i en sag, når der i øvrigt  

 foreligger omstændigheder, som er egnede til at rejse tvivl om dommerens  

 fuldstændige upartiskhed.« § 61. Parterne kan ikke blot fordre, at en dommer skal vige sit sæde i de  

 i § 60 angivne tilfælde, men enhver af dem kan fremsætte indsigelse mod, at  

 en dommer beklæder retten, når andre omstændigheder foreligger, som er egnede  

 til at vække tvivl om hans fuldstændige upartiskhed.
I tilfælde af den  

 sidstnævnte beskaffenhed kan også dommeren selv, når han frygter for, at  

 parterne ej kan have fuld tillid til ham, vige sit sæde, selv om ingen  

 indsigelse mod ham fremsættes.
Beklædes retten af flere dommere, kan enhver  

 af disse rejse det spørgsmål, om nogen af rettens dommere på grund af  

 omstændigheder af heromhandlede art bør fratræde.
 Stk. 2. De spørgsmål, som måtte opstå i henhold til nærværende paragraf,  

 afgøres på samme måde, som i § 61 er bestemt med hensyn til de i § 60  

 omhandlede tilfælde.
 5. § 62 affattes således:
» § 62 . Dommeren skal påse, om der efter § 60 eller § 61  

 foreligger grunde, der kan medføre inhabilitet.
Beklædes retten af flere  

 dommere, skal hver enkelt dommer give retten meddelelse om omstændigheder,  

 der efter § 60 eller § 61 kan medføre den pågældendes eller en af de andre  

 dommeres inhabilitet.
Endvidere kan spørgsmål om en dommers habilitet rejses  

 af sagens parter.
Stk. 2. Afgørelse om en dommers habilitet træffes af retten ved kendelse.  

 Beklædes retten af flere dommere, er den dommer, om hvis habilitet der er  

 rejst spørgsmål, ikke udelukket fra at deltage i afgørelsen.« § 61. I de i foregående paragraf omhandlede tilfælde er dommeren, hvis han  

 er enkeltdommer, pligtig efter kendelse, afsagt af ham selv, at vige sit  

 sæde.
Beklæder han retten i forening med andre dommere, er han pligtig at  

 gøre retten meddelelse om de omstændigheder, som ifølge foregående paragraf  

 formenes at medføre hans inhabilitet, ligesom enhver af rettens andre  

 dommere, der måtte være bekendt med sådanne omstændigheder, er berettiget og  

 forpligtet til at rejse spørgsmål derom, hvorefter afgørelse træffes ved  

 kendelse af retten, uden at han selv er udelukket fra at deltage i  

 påkendelsen af spørgsmålet.
 8. § 124 affattes således:
» § 124 . Advokatvirksomhed må udover i enkeltmandsvirksomhed  

 eller i et fællesskab af advokater kun udøves af et advokatselskab, der  

 drives i aktie- eller anpartsselskabsform.
Et advokatselskab må alene have  

 til formål at drive advokatvirksomhed og er pligtig og eneberettiget til i  

 navnet at benytte ordene »advokataktieselskab« eller  

 »advokatanpartsselskab« eller deraf dannede forkortelser.
 Stk. 2. En advokat, der udøver virksomhed i et advokatselskab, hæfter  

 personligt sammen med selskabet for ethvert krav, der er opstået som følge af  

 advokatens bistand til en klient.
Stk. 3. Aktier eller anparter i et advokatselskab må, jf. dog stk. 5, kun  

 ejes af 1) advokater, der aktivt driver advokatvirksomhed i selskabet, i dets  

 moderselskab eller dets datterselskab, eller 2) et andet advokatselskab.
Stk. 4. Bestyrelsesmedlemmer, bortset fra medarbejdervalgte  

 bestyrelsesmedlemmer, i et advokatselskab skal aktivt drive advokatvirksomhed  

 i selskabet eller i dets moderselskab eller dets datterselskab.
Medlemmer af  

 direktionen i et advokatselskab skal aktivt drive advokatvirksomhed i  

 selskabet.
 Stk. 5. Justitsministeren fastsætter nærmere regler for udøvelse af  

 advokatvirksomhed i selskabsform, herunder regler om afhændelse af en aktie  

 eller anpart i tilfælde af en aktionærs eller anpartshavers dødsfald eller  

 deponering af beskikkelse.
 Stk. 6. Medmindre højere straf er forskyldt efter den øvrige lovgivning,  

 straffes med bøde den, der overtræder reglerne i stk. 1, 3 eller 4.
 Stk. 7. I forskrifter, der udstedes i medfør af stk. 5, kan der fastsættes  

 straf af bøde for overtrædelse af bestemmelserne i forskrifterne.
Stk. 8. For overtrædelser, der begås af aktieselskaber, anpartsselskaber,  

 andelsselskaber eller lignende, kan der pålægges selskabet som sådant  

 bødeansvar.' § 124. En advokat må ikke samtidig have kontor i flere retskredse.
 Stk. 2. En advokat, som har oprettet kontor mere end eet sted inden for en  

 retskreds, og som ved gennemførelsen af en ændret retskredsinddeling ville  

 blive afskåret fra at fortsætte dermed i medfør af bestemmelsen i stk. 1, kan  

 af justitsministeren få tilladelse til at have kontorer i hidtidigt omfang.
 10. I § 143, stk. 2 , indsættes som 3. pkt.:
»1. og 2. pkt. finder tilsvarende anvendelse for så vidt angår  

 advokatselskaber, jf. § 124.« § 143. ...
Stk. 2. Advokatsamfundets bestyrelse, der benævnes advokatrådet, fører  

 tilsyn med advokaterne og deres autoriserede fuldmægtige.
Finder rådet, at en  

 advokat ikke har handlet i overensstemmelse med de pligter, stillingen  

 medfører, kan det indklage den pågældende for advokatnævnet.
 Stk. 3. ...
 Stk. 4. ...
 11. § 146, 1. pkt. , affattes således:
»Klager over vederlag, som en advokat eller et advokatselskab har  

 forlangt for sit arbejde, kan af den, som har retlig interesse heri,  

 indbringes for bestyrelsen i den advokatkreds, hvor advokaten eller  

 advokatselskabet har sit kontor.« § 146. Klager over vederlag, som en advokat har forlangt for sit arbejde,  

 kan af den, som har retlig interesse heri, indbringes for bestyrelsen i den  

 advokatkreds, hvor advokaten har sit kontor.
Kredsbestyrelsen kan godkende  

 vederlagets størrelse eller bestemme, at vederlaget skal nedsættes eller  

 bortfalde.
 12. I § 147 b, stk. 1 , indsættes efter »advokat«:  

 »eller et advokatselskab«.
§ 147 b.
Klager over, at en advokat har tilsidesat pligter, der følger af  

 denne lov eller af forskrifter fastsat i medfør af denne lov, kan indbringes  

 for advokatnævnet.
 Stk. 2. ...
 Stk. 3. ...
 Stk. 4. ...
 13. § 147 c, stk. 1 , affattes således:
»Finder Advokatnævnet, at en advokat eller et advokatselskab har  

 tilsidesat pligter, der følger af denne lov eller forskrifter fastsat i  

 medfør af loven, kan det tildele advokaten eller advokatselskabet en advarsel  

 eller irettesættelse eller pålægge vedkommende eller selskabet en bøde på  

 indtil 200.000 kr.« 14. I § 147 c, stk. 2, 1. pkt. , indsættes efter  

 »advokat«: »eller et advokatselskab«.
 15. I § 147 c, stk. 5 , indsættes efter »advokaten,»:  

 »advokatselskabet,».
§ 147 c.
Finder advokatnævnet, at en advokat har tilsidesat pligter, der  

 følger af denne lov eller forskrifter fastsat i medfør af loven, kan det  

 tildele advokaten en advarsel eller irettesættelse eller pålægge vedkommende  

 en bøde på indtil 50.000 kr.
 Stk. 2. Advokatnævnet kan under anvendelse af tvangsbøder pålægge en  

 advokat at opfylde en forpligtelse som nævnt i stk. 1. Nævnet kan endvidere,  

 såfremt det skønnes fornødent, fratage advokaten en sag og lade en anden  

 advokat, der er godkendt af klienten, færdiggøre den.
 Stk. 3. ...
 Stk. 4. ...
Stk. 5. Advokatnævnet sender meddelelse om en afgørelse til klageren,  

 advokaten, advokatrådet og justitsministeriet.
Nævnet kan offentliggøre  

 afgørelsen.
 16. I § 147 d, stk. 1 , indsættes efter »advokaten«:  

 »eller advokatselskabet«.
 17. I § 147 d, stk. 3 , indsættes i 1. og 2. pkt. efter  

 »advokaten«: »eller advokatselskabet«.
§ 147 d.
Advokatnævnets afgørelse efter § 147 c, stk. 1 og 2, kan  

 indbringes for landsretten af advokaten.
Landsretten kan stadfæste, ophæve  

 eller ændre afgørelsen.
 Stk. 2. ...
Stk. 3. Afgørelsen indbringes ved, at advokaten anlægger sag mod  

 advokatnævnet i den borgerlige retsplejes former.
Sagen anlægges ved den  

 landsret, i hvis kreds advokaten har kontor.
 18. § 149, stk. 5 , affattes således:
» Stk. 5 . Forhandling med og afhøring af døve og svært  

 hørehæmmede skal så vidt muligt foregå ved hjælp af en uddannet tolk.  

 Forhandling med og afhøring af øvrige hørehæmmede og døvblevne skal efter  

 begæring fra vedkommende så vidt muligt foregå ved hjælp af en uddannet tolk.  

 For så vidt angår stumme kan afhøring eller forhandling foregå ved skriftlige  

 spørgsmål og svar eller efter begæring så vidt muligt ved hjælp af en tolk.  

 Den døve, hørehæmmede, døvblevne eller stumme har endvidere adgang til at  

 lade sig bistå af en døvekonsulent, tunghørekonsulent eller lignende under  

 retsmøder.« § 149....
 Stk. 2. ...
 Stk. 3. ...
 Stk. 4. ...
 Stk. 5. Forhandling med og afhørelse af døve, stumme og døvstumme foregår  

 enten ved hjælp af personer, der er kyndige i tegnsproget eller talemetoden,  

 eller ved skriftlige spørgsmål og svar.
 Stk. 6. ...
 28. § 931, stk. 3 , affattes således:
» Stk. 3 . Vedtagelse af bøden medfører bortfald af videre  

 forfølgning, jf. dog § 749, stk. 3, og har samme gentagelsesvirkning som en  

 dom.« § 931. ...
 Stk. 2. ...
 Stk. 3. Betales bøden i rette tid, eller bliver den efter stedfunden  

 vedtagelse inddrevet eller afsonet, bortfalder videre forfølgning, jfr. dog §  

 749, stk. 3, og afgørelsen har gentagelsesvirkning som en dom.
 Stk. 4. ...
 Stk. 5. ...
Ændringsforslag stillet den 28. maj 1990 Af Pia Gjellerup (S) og Leif Hermann (SF):
Til § 1 2) I den under nr. 8 foreslåede affattelse af § 124  

 indsættes efter stk. 1 som nyt stykke:
»Stk. 2. Uanset bestemmelsen i stk. 1 må advokater, der er  

 ansat i foreninger, interesseorganisationer og lignende, udøve  

 advokatvirksomhed for medlemmerne af den pågældende forening m.v., idet dog  

 sager ved domstolene kun kan føres, såfremt sagens centrale spørgsmål har  

 tilknytning til det interesseområde, der varetages af foreningen m.v.« Stk. 2-8 bliver herefter stk. 3-9.
 3) I den under nr. 8 foreslåede affattelse af § 124  

 ændres i stk. 6, der bliver stk. 7, ordene »stk. 1, 3 eller  

 4« til: »stk. 1, 2, 4 eller 5«.
Bemærkninger Til nr. 2 og 3 Der er under udvalgsbehandlingen opstået tvivl om rækkevidden af de  

 formuleringer om foreningsansatte advokaters virksomhed, der er beskrevet i  

 lovforslagets bemærkninger og i en række besvarelser fra justitsministeren  

 afgivet over for udvalget.
 Det synes nødvendigt at foretage en præcisering i selve lovteksten,  

 således at der kan undgås unødvendige retstvister om advokaters fremmøde ved  

 domstolene.
 Ændringsforslag nr. 2 præciserer således, at foreningsansatte advokater  

 har adkomst til at give møde ved domstolene, ikke alene i sager, der føres  

 for foreningen selv, eller i sager, hvor foreningen indtræder som mandatar  

 for et medlem, men tillige i sager, der vedrører et medlems rettigheder inden  

 for det emneområde, som varetages af foreningen.
 Som eksempler kan nævnes en landboforenings bistand ved et medlems  

 hegnstvist, en arbejdsgiverforenings bistand ved et medlems sag om  

 konkurrenceklausul og en fagforenings bistand ved et medlems sag om  

 udbetaling af bonus i henhold til lønaftale.
Ændringsforslag stillet den 31. maj 1990 Af justitsministeren:
Til § 1 4) I den under nr. 8 foreslåede affattelse af § 124  

 indsættes i stk. 1 efter 2. pkt.:
»Uanset 1. og 2. pkt. må foreninger, interesseorganisationer og  

 lignende som mandatar udføre retssager for deres medlemmer inden for  

 foreningens interesseområde.« Bemærkninger Til nr. 4 Med ændringsforslaget fastsættes det, at foreninger m.v. ved deres ansatte  

 advokater kan føre retssager for medlemmerne inden for foreningens  

 interesseområde.
 Herved tilgodeses de berettigede ønsker og behov, som foreninger og  

 foreningsansatte advokater har for at kunne yde medlemmerne juridisk bistand  

 også ved de almindelige domstole.
