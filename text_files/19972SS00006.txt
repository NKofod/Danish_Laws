Beretning afgivet af Tilsynet i henhold til  

 grundlovens § 71, stk. 7, den 18. september 1998 Beretning vedrørende tilsynets virksomhed i folketingsåret  

 1997-98 Indholdsfortegnelse Side 1.
Indledning 2 2.
Spørgsmål til ministrene og andre 2 2.1.
Indledning 2 2.2.
Tvangsindgreb 2 2.2.1.
Begrebet tvang i psykiatrilovens § 1, stk. 2 2 2.2.2.
Langvarig tvangsfiksering af frivilligt indlagte patienter 2 2.2.3.
Fast vagt ved tvangsfikseringer 3 2.2.4.
Statistisk bearbejdelse af indberetninger over tvangsindgreb 3 2.3.
Retsvirkningerne af værgemål 4 2.4.
Betaling for behandling af psykisk syge fanger på Københavns  

 Amts Sygehus i Glostrup 4 2.5.
Udslusning af færdigbehandlede psykiatriske patienter 5 2.5.1.
Spørgsmål til sundhedsministeren 5 2.5.2.
Henvendelse til Amtsrådsforeningen og Hovedstadens  

 Sygehusfællesskab 5 2.5.3.
Henvendelse fra Amtsrådsforeningen om afgrænsningen af  

 tilsynets kompetence 6 2.6.
Tvangsindlagte børn på voksenpsykiatriske afdelinger 6 2.7.
Visitation af psykiatriske patienter og deres  

 pårørende 7 3.
Besøg på psykiatriske sygehuse 7 3.1.
Københavns Amts Sygehus i Glostrup 7 3.2.
Københavns Kommunehospital 8 3.3.
Augustenborg Sygehus 9 3.4.
Psykiatrisk Sygehus i Frederiksborg Amt 9 3.5.
Dianalund Psykiatrihospital 10 3.6.
Psykiatrisk Afdeling i Randers 11 3.7.
Amtshospitalet i Vordingborg 11 3.8.
Rigshospitalet og Sct.
Hans Hospital 13 3.9.
Besøg på værestedet Vækststedet i  

 Kolding 13 4.
Konkrete sager 13 5.
Høring 13 1. Indledning Tilsynet har i løbet af folketingsåret  

 1997-98 afholdt 9 møder og behandlet en række generelle og  

 konkrete sager.
Tilsynet har endvidere besøgt en række  

 psykiatriske sygehuse og et såkaldt værested.
De generelle og  

 konkrete sager har sammen med besøgene givet anledning til, at  

 tilsynet har stillet en række spørgsmål til  

 justitsministeren, socialministeren og sundhedsministeren samt  

 Amtsrådsforeningen, Hovedstadens Sygehusfællesskab og enkelte  

 amtskommuner.
Endelig har tilsynet i det forløbne folketingsår  

 som noget nyt afholdt en høring om »Frihedsberøvelse af  

 børn og unge i sociale og psykiatriske  

 institutionsmiljøer«.
2. Spørgsmål til ministrene og andre 2.1. Indledning Tilsynet har i det forløbne folketingsår  

 stillet en række spørgsmål til justitsministeren,  

 socialministeren og sundhedsministeren samt Amtsrådsforeningen,  

 Hovedstadens Sygehusfællesskab og enkelte amtskommuner.
Endvidere har  

 tilsynet rettet henvendelse til Retsudvalget.
I det følgende omtales  

 nogle af disse initiativer.
2.2. Tvangsindgreb 2.2.1. Begrebet tvang i psykiatrilovens §  1, stk. 2 I et brev af 30. september 1997 rettede tilsynet  

 henvendelse til Folketingets Retsudvalg om psykiatrilovens afgrænsning  

 af begrebet tvang som »anvendelse af foranstaltninger, som patienten  

 modsætter sig«, jf. psykiatrilovens § 1, stk. 2. Baggrunden for  

 henvendelsen var en artikel i Ugeskrift for Retsvæsen nr. 14, 1997, af  

 professor, dr. jur.
Henrik Zahle.
I artiklen »Indlæggelse eller  

 frihedsberøvelse   frivillighed eller tvang« omtalte Henrik Zahle  

 problemerne for den patientgruppe, der hverken samtykker eller protesterer,  

 og som derfor ikke er omfattet af psykiatrilovens tvangsprocedurer.
Det  

 drejer sig navnlig om nogle demente og konfuse patienter, som ikke har nogen  

 klar forståelse af, hvad der sker omkring dem, og tillige om en gruppe  

 depressive patienter, som er svære at få kontakt med.
I artiklen henledte Henrik Zahle opmærksomheden  

 på, at psykiatrilovens afgrænsning af begrebet tvang afviger fra  

 den gængse opfattelse, hvorefter der kræves informeret samtykke  

 til en lægelig behandling.
Selv om den omtalte patientgruppe ikke er  

 omfattet af psykiatriloven, er der ifølge Henrik Zahle alligevel tale  

 om frihedsberøvelse, som bør kunne prøves ved  

 domstolene.
Deraf følger, at den omtalte patientgruppe også  

 bør være omfattet af tilsynet efter grundlovens § 71, stk. 7.
 I sin henvendelse til Retsudvalget oplyste tilsynet blandt  

 andet, at der ikke i praksis finder nogen registrering sted af denne  

 patientgruppe, og at tilsynet derfor ikke har nogen mulighed for at  

 følge patientgruppens forhold.
2.2.2. Langvarig tvangsfiksering af frivilligt indlagte patienter Efter psykiatrilovens regler kan også frivilligt  

 indlagte patienter tvangsfikseres.
Dog kan en sådan tvangsfiksering  

 betragtes som en (selvstændig) frihedsberøvelse, hvis den under  

 patientens protest udstrækkes længere end nogle få timer,  

 jf.
Lov om frihedsberøvelse og anden tvang i psykiatrien med  

 kommentarer af Poul Dahl Jensen og Jørgen Paulsen, s. 161 ff.
I givet  

 fald kræves, at betingelserne for tvangstilbageholdelse er opfyldt,  

 selv om patienten ikke ønsker sig udskrevet, men alene protesterer  

 imod fikseringen.
Endvidere vil et sådant indgreb kunne indbringes for  

 domstolene efter reglerne i retsplejelovens kap. 43 a.
I en konkret sag, hvor en frivilligt indlagt patient var  

 tvangsfikseret i mere end 24 timer, svarede sygehuset benægtende  

 på tilsynets spørgsmål om, hvorvidt den  

 pågældende patient var blevet orienteret om muligheden for at  

 indbringe spørgsmålet for domstolene.
Efterfølgende  

 forespørgsler på de psykiatriske sygehuse, som tilsynet har  

 besøgt, har efterladt det indtryk, at de psykiatriske sygehuse ikke er  

 bekendt med denne mulighed.
Tilsynet bad derfor justitsministeren om en vurdering af  

 behovet for vejledning om, at lovligheden af sådanne langvarige  

 tvangsfikseringer kan indbringes for domstolene.
Justitsministeren  

 svarede:
»Justitsministeriet har ikke kendskab til  

 afgørelser, hvori der er taget stilling til spørgsmålet  

 om, i hvilket omfang en fiksering i sig selv kan antages at udgøre en  

 frihedsberøvelse.
I mangel af sådanne afgørelser er det  

 vanskeligt at sige noget præcist om afgrænsningen mellem på  

 den ene side ikke-frihedsberøvende fikseringer og på den anden  

 side fikseringer, der samtidig indebærer en  

 frihedsberøvelse.
 Såfremt en patient, der har været fikseret,  

 mener, at fikseringen har indebåret en frihedsberøvelse, vil der  

 efter Justitsministeriets opfattelse være mulighed for at få  

 dette spørgsmål prøvet ved domstolene.
 Justitsministeriet finder ikke, at der på  

 nuværende tidspunkt er grundlag for at vejlede særskilt om denne  

 klagemulighed.
Dette skyldes, at spørgsmålet om, hvorvidt en  

 fiksering tillige udgør en frihedsberøvelse, som anført  

 giver anledning til tvivl.
En vejledning på dette punkt vil  

 således være behæftet med usikkerhed.
Hertil kommer, at  

 selve fikseringen vil kunne påklages til det lokale  

 patientklagenævn efter de almindelige klageregler i  

 psykiatriloven.« 2.2.3. Fast vagt ved tvangsfikseringer Under et besøg på et psykiatrisk sygehus blev  

 det oplyst, at det er fast praksis i forbindelse med fikseringer, at  

 patientens seng flyttes væk fra alarmknappen.
Denne praksis blev  

 forsvaret ud fra sikkerhedsmæssige hensyn og med henvisning til, at der  

 altid er fast vagt, som har øjenkontakt med patienten.
Tilsynet stillede spørgsmål til  

 justitsministeren om denne praksis.
Justitsministeriet indhentede til brug  

 for besvarelsen en udtalelse fra sundhedsministeren, som igen henviste til  

 følgende udtalelse fra Sundhedsstyrelsen:
»Sundhedsstyrelsen finder, at patientens muligheder for at  

 kunne komme i forbindelse med personalet er tilstrækkelig tilgodeset,  

 når der er fast vagt til stede, som patienten kan rette henvendelse  

 til.
Det vil i denne situation ikke være nødvendigt, at der  

 yderligere er en alarmknap.« I sin kontakt med patientorganisationer og  

 patientvejledere er tilsynet ofte blevet orienteret om den såkaldte  

 »håndklædemetode«, hvorefter den faste vagt i forbindelse med  

 tvangsfikseringer »erstattes« af et håndklæde, der vikles rundt  

 om håndtagene på dørens yder- og inderside, således  

 at vagtpersonalet på gangen altid kan høre, men ikke se den  

 fikserede.
Tilsynet stillede spørgsmål til  

 justitsministeren om denne fremgangsmåde.
Justitsministeriet indhentede  

 en udtalelse fra sundhedsministeren, som igen indhentede en udtalelse fra  

 Sundhedsstyrelsen.
Sundhedsstyrelsen var ikke bekendt med, i hvilket omfang  

 den beskrevne metode anvendes.
Sundhedsstyrelsen oplyste videre:
 »Det er Sundhedsstyrelsens opfattelse, at såfremt en  

 fast vagt har opsyn med 2 stuer og jævnligt går mellem de 2 stuer  

 og tilser patienterne og hele tiden kan høre patienterne, kan denne  

 overvågningsform være forsvarlig, medmindre særlige forhold  

 gør sig gældende.
Sundhedsstyrelsen finder derimod ikke, at betingelserne i  

 loven er opfyldt, såfremt personalet alene kan høre patienten og  

 ikke jævnligt tilser denne.« 2.2.4. Statistisk bearbejdelse af indberetninger over tvangsindgreb I folketingsåret 1996-97 stillede tilsynet  

 spørgsmål til sundhedsministeren om udviklingen i antallet af  

 meget lange tvangsfikseringer i perioden 1991-96, opgjort for intervallerne  

 5-10, 11-15, 15-20 og flere end 21 dage for hvert enkelt år.
Sundhedsministeren svarede ved at henvise til et svar fra  

 Sundhedsstyrelsen, hvoraf det fremgik, at de psykiatriske afdelinger hvert  

 kvartal indsender en opgørelse over antallet af tilfælde af  

 tvangsfiksering.
Man kan imidlertid ikke af indberetningen se, hvor mange  

 patienter det drejer sig om.
Det fremgår af de indberetningsskemaer,  

 som Sundhedsstyrelsen modtager fra de enkelte sygehuse, hvor lang tid  

 fikseringerne har varet.
Sundhedsstyrelsen havde imidlertid ikke foretaget en  

 statistisk bearbejdelse af disse indberetninger og var derfor ikke i stand  

 til at besvare det spørgsmål, som tilsynet havde stillet.  

 Sundhedsstyrelsen henviste til, at formålet med indberetningssystemet  

 bl.a. er at sikre et overordnet overblik over brugen af  

 tvangsforanstaltninger, jf. pkt.
II d i tilsynets beretning for  

 folketingsåret 1996-97.
Tilsynet tog sundhedsministerens svar til efterretning og  

 spurgte videre, om ministeren har overvejelser om at tage initiativ til, at  

 der fremover foretages en videregående statistisk bearbejdelse af de  

 kvartalsvise indberetninger fra de psykiatriske sygehuse.
Tilsynet henviste  

 herved til, at statistisk materiale om tvangsindgreb er et overordentlig  

 værdifuldt redskab i tilsynet med forholdene for psykisk syge.
Tilsynet  

 henviste endvidere til, at tilsyns- og kontrolformålet er angivet som  

 delbegrundelse for indberetningsordningen, jf. s. 336-339 i  

 Principbetænkning nr. 1068/1986 om tvang i psykiatrien og s. 79-81 i  

 Betænkning nr. 1109/1989 om frihedsberøvelse og anden tvang i  

 psykiatrien.
Sundhedsministeren svarede:
»Det er korrekt, at de nuværende kvartalsvise  

 registreringer og indberetninger af tvang til Sundhedsstyrelsen kun har  

 begrænset statistisk værdi, idet oplysningerne ikke kan  

 henføres til bestemte personer.
Det fører bl.a. til, at det  

 ikke ud fra indberetningerne kan påvises, i hvilket omfang  

 tvangsanvendelsen angår samme person.
 I forslag til lov om frihedsberøvelse og anden  

 tvang i psykiatrien, retsplejeloven og straffeloven (Revision af  

 psykiatriloven) (L 36), som er fremsat den 27. marts 1998 af  

 justitsministeren, foreslås derfor indsat en bestemmelse, der skal  

 gøre det muligt at forbedre den statistiske værdi af  

 registreringer og indberetninger af tvang til Sundhedsstyrelsen.
 Bestemmelsen, som foreslås indsat i psykiatrilovens  

 § 20, stk. 2, som andet punktum, har følgende ordlyd:  

 »Sundhedsministeren kan i den forbindelse fastsætte regler om, at  

 indberetningerne skal indeholde oplysninger om patientens identitet.«, jf.  

 forslag til lov om frihedsberøvelse og anden tvang i psykiatrien, § 1,  

 nr. 7.
Jeg agter at udnytte denne bemyndigelse til at  

 fastsætte regler om, at indberetninger af tvang til Sundhedsstyrelsen  

 gennem embedslægeinstitutionen skal indeholde patientens navn og  

 CPR-nr. med henblik på at forbedre den statistiske værdi af  

 indberetningerne.« 2.3. Retsvirkningerne af værgemål Tilsynet har drøftet omfanget af en umyndiggjorts  

 rettigheder i situationer, hvor der opstår uenighed mellem den  

 umyndiggjorte, værgen og eventuelle andre, der handler (eller  

 ønsker at handle) i overensstemmelse med den umyndiggjortes  

 ønsker.
Baggrunden for drøftelsen var en konkret sag, hvor et  

 plejehjem og en værge med politiets bistand havde forhindret den  

 umyndiggjorte i at forlade plejehjemmet sammen med en søn for at  

 deltage i et møde.
Tilsynet fandt ikke anledning til at forfølge den  

 konkrete sag, men udtrykte bekymring over for socialministeren med hensyn til  

 spørgsmålet om, hvorvidt plejehjemspersonale i  

 tilstrækkelig grad er orienteret om retsvirkningerne af en  

 umyndiggørelse.
Tilsynet fandt ikke, at det kunne udelukkes, at et  

 ukendskab kan risikere at føre til, at værgemål forveksles  

 med frihedsberøvelse.
I den anledning meddelte socialministeren, at der i  

 forbindelse med ikrafttrædelsen af de love, der med virkning fra 1.  

 juli 1998 erstatter bistandsloven, vil blive udsendt nye vejledninger.
I  

 disse vejledninger vil der blive taget højde for plejepersonalets  

 behov for information om værgemålsloven.
2.4. Betaling for behandling af psykisk syge fanger på  

 Københavns Amts Sygehus i Glostrup I forbindelse med inspektionen på Københavns  

 Amts Sygehus i Glostrup, jf. afsnit 3.1., blev tilsynet opmærksom  

 på, at sygehuset, som var stærkt overbelagt, er belastet af, at  

 der i området er to fængsler, hvoraf det ene - Anstalten ved  

 Herstedvester - modtager fanger med psykiske problemer fra hele landet.  

 Tilsynet bad sundhedsministeren om at redegøre for baggrunden for, at  

 det økonomiske ansvar for behandlingen af patienter fra disse  

 (statslige) institutioner er rent amtskommunalt.
Sundhedsministeren bekræftede, at det  

 økonomiske ansvar for behandlingen af psykisk syge fanger i  

 psykiatriske sygehuse har været amtskommunalt siden  

 ikrafttrædelsen af lov nr. 328 af 26. juni 1975 om statshospitalernes  

 overførelse til amtskommunerne.
Sundhedsministeren oplyste videre, at  

 der i forbindelse med statshospitalernes overførelse til  

 amtskommunerne blev ydet et særligt statstilskud til udligning af de  

 forskelle mellem amterne, som fulgte af institutionernes forskellige standard  

 ved overførelsen eller spredningen i disse institutioners geografiske  

 beliggenhed.
2.5. Udslusning af færdigbehandlede psykiatriske patienter 2.5.1. Spørgsmål til sundhedsministeren Tilsynet har under sine besøg på psykiatriske  

 sygehuse jævnligt modtaget klager over dårlige  

 udslusningsmuligheder og overbelægning.
Tilsynet bad derfor  

 sundhedsministeren om oplysninger om den nærmere anvendelse af  

 sygehuslovens § 12, hvorefter en amtskommune kan opkræve betaling pr.  

 sengedag for færdigbehandlede patienter, der er indlagt på  

 amtskommunale sygehuse, og som har bopæl i den pågældende  

 kommune.
Formålet med bestemmelsen var at tilskynde til, at  

 færdigbehandlede patienter ikke opholder sig længere end  

 nødvendigt på sygehusene som følge af manglende  

 primærkommunale foranstaltninger.
Sundhedsministeren svarede bl.a.:
 »Med henblik på yderligere at motivere kommunerne  

 til at tilvejebringe de nødvendige plejetilbud fik amtskommunerne  

 mulighed for selv at fastsætte den betaling, som kan opkræves fra  

 kommunerne, dog således at sengedagsbetalingen maksimalt kan  

 udgøre 1200 kr. i 1995-pris- og lønniveau for patienter over 67  

 år og det halve for patienter under 67 år.
Ved at lade de enkelte amtskommuner fastsætte  

 taksten inden for et maksimumbeløb bliver det muligt at tage hensyn  

 til bl.a. forskelle i udgiftsniveauer.
Det blev forudsat, at taksterne  

 fastsættes med udgangspunkt i de gennemsnitlige plejehjemsudgifter.
 Opmærksomheden henledes i øvrigt på, at  

 færdigbehandlede patienter på psykiatriske afdelinger også  

 kan vente på udskrivning til amtskommunale tilbud, f.eks. amtskommunale  

 plejehjem (§ 112, stk. 2-institutioner).
For regeringen er udvikling af opfølgende sociale  

 tilbud, herunder især botilbud til sindslidende, et højt  

 prioriteret område.
Siden regeringen i 1993 blev enig med de kommunale  

 parter om bl.a. en kraftig forøgelse af botilbud og væresteder  

 for sindslidende, er der årligt afsat betydelige ressourcer til  

 formålet.
 Det kan i den forbindelse nævnes, at der ved  

 udmøntningen af satsreguleringspuljen for 1996 blev afsat 350 mio. kr.  

 i perioden 1996-1999 primært som tilskud til nyetablering ved den  

 fortsatte udbygning af botilbudene til især de tungere grupper af  

 sindslidende.
Med botilbudspuljen for sindslidende blev der i  

 efteråret 1996 bevilget støtte for ca. 312 mio. kr. til  

 etablering og drift af ca. 700 nye pladser i form af støttecentre,  

 akutboliger samt beskyttede pensionater.
Hertil kommer en amtslig og kommunal  

 medfinansiering på de bevilgede projekter, således at den samlede  

 samfundsmæssige investering i botilbud forventes at øges med 720  

 mio. kr. i løbet af botilbudspuljens varighed.
Det fremgår af den 1. delevalueringsrapport om  

 status for Botilbudspuljen for sindslidende fra november 1997, at der i  

 projektperioden forventes etableret i alt ca. 812 pladser i form af  

 beskyttede pensionater, støttecentre og akutboliger.
Forventningerne  

 om udbygningen med sociale botilbud ser med andre ord ud til at blive mere  

 end opfyldte i projektperioden.« I forbindelse med spørgsmålet om udslusning  

 af psykiatriske patienter bad tilsynet endvidere sundhedsministeren om  

 oplysninger om erfaringerne med de samarbejds- og dialogfora, der er  

 etableret med hjemmel i sygesikringslovens § 27 b.
Sundhedsministeren svarede  

 bl.a.:
 »Samarbejdsbestemmelserne i sygesikringsloven trådte  

 i kraft den 1. januar 1994, og den første planperiode (1994-1997) er  

 netop afsluttet.
 I flere af de vedtagne planer er der særligt  

 fokuseret på samarbejdsstrukturer mellem amt og kommuner med henblik  

 på at skabe rammer for et mere intensiveret samarbejde.
Jeg kan i øvrigt nævne, at regeringens  

 anbefaling fra statusrapporten om tilbudene til sindslidende fra 1995 til  

 amtsråd og kommunalbestyrelser om etablering af dialogfora for  

 samarbejde og dialog på psykiatriområdet i meget vid  

 udstrækning er blevet fulgt.
Oplysninger fra november 1996 til  

 Socialministeriet viste, at alle amter på nær 2 havde oprettet  

 samarbejdsfora.« 2.5.2. Henvendelse til Amtsrådsforeningen og Hovedstadens  

 Sygehusfællesskab I forlængelse af spørgsmålene til  

 sundhedsministeren om anvendelsen af sygehuslovens § 12 rettede tilsynet  

 henvendelse til Amtsrådsforeningen og Hovedstadens  

 Sygehusfællesskab og bad om foreningens konkrete erfaringer med  

 anvendelsen af muligheden for at opkræve betaling efter sygehuslovens §  

 12.
 Amtsrådsforeningen har herefter oplyst, at 1 amt  

 aktuelt benytter sig af muligheden for at opkræve betaling, medens 9  

 amter ikke benytter sig af denne mulighed. 4 amter har ikke svaret.
2.5.3. Henvendelse fra Amtsrådsforeningen om afgrænsningen  

 af tilsynets kompetence Den 17. december 1997 rettede Amtsrådsforeningen  

 henvendelse til Folketingets Præsidium om afgrænsningen af  

 tilsynets kompetence.
Amtsrådsforeningen gengav forløbet i  

 forbindelse med tilsynets forespørgsel om udslusning af  

 færdigbehandlede psykiatriske patienter til kommunale institutioner,  

 jf. ovenfor under afsnit 2.5.2. Amtsrådsforeningen konkluderede, at  

 foreningen »med positiv interesse har fulgt arbejdet i Folketingets §  

 71-tilsyn, men Amtsrådsforeningen finder, at Tilsynet bør  

 afgrænse sin aktivitet, så den falder inden for Tilsynets  

 kompetenceområde.« Amtsrådsforeningens brev blev forelagt for tilsynet,  

 som i et brev af 27. januar 1998 til Folketingets Præsidium redegjorde  

 for, hvorledes tilsynets kompetence er afgrænset, og for, hvorfor  

 tilsynet finder, at den omtalte aktivitet falder inden for tilsynets  

 kompetenceområde.
 I et brev af 10. februar 1998 til Amtsrådsforeningen  

 skrev Folketingets Præsidium, at præsidiet efter at have  

 drøftet foreningens henvendelse kunne henholde sig til tilsynets svar.  

 Tilsynets brev, som var vedlagt svaret fra Folketingets Præsidium, er  

 optrykt som bilag til beretningen.
2.6. Tvangsindlagte børn på voksenpsykiatriske  

 afdelinger Tilsynet tilsluttede sig i beretningen for 1995-96, afsnit  

 VII, sundhedsministerens kritik af, at børn og unge indlægges  

 på voksenpsykiatrisk afdeling.
I forbindelse med senere besøg  

 på psykiatriske afdelinger er tilsynet blevet opmærksom på,  

 at også anbringelse af tvangsindlagte børn og unge på  

 voksenpsykiatriske afdelinger kan forekomme.
Derfor bad tilsynet om  

 justitsministerens vurdering af, om frihedsberøvelse af børn  

 på voksenpsykiatrisk afdeling er forenelig med art. 37, litra c, i  

 FN-konventionen om barnets rettigheder.
Efter denne bestemmelse »skal ethvert  

 barn, der er berøvet friheden, holdes adskilt fra voksne, medmindre en  

 sådan adskillelse ikke anses at tjene barnets tarv.« Justitsministeren  

 svarede bl.a.:
»Bestemmelsen indebærer en forpligtelse til at  

 sikre, at børn, der frihedsberøves, som udgangspunkt holdes  

 adskilt fra voksne.
Bestemmelsen giver dog mulighed for at fravige denne  

 hovedregel, hvis det ikke tjener barnets tarv at blive holdt adskilt fra  

 voksne.
FN's børnekonvention er ratificeret af Danmark i henhold til  

 kongelig resolution af 5. juli 1991, efter at Folketinget den 31. maj 1991  

 havde givet sit samtykke dertil gennem vedtagelse af forslag til  

 folketingsbeslutning nr.
B 22 af 31. januar 1991. Under Folketingets  

 behandling af beslutningsforslaget angik drøftelserne om artikel 37,  

 litra c, navnlig anbringelse af unge indsatte i fængsler, dvs.  

 frihedsberøvelser inden for strafferetsplejen.
 Justitsministeriet finder, at spørgsmålet om,  

 hvorvidt artikel 37, litra c, også finder anvendelse ved  

 frihedsberøvelser uden for strafferetsplejen f.eks. ved  

 tvangsindlæggelse og tvangstilbageholdelse af børn og unge efter  

 reglerne i psykiatriloven, giver anledning til en vis tvivl.
 Bestemmelsens ordlyd og placering giver efter  

 Justitsministeriets opfattelse ikke i sig selv holdepunkter for at antage, at  

 bestemmelsen er begrænset til frihedsberøvelse inden for  

 strafferetsplejen.
 Ved fastlæggelsen af bestemmelsens rækkevidde  

 må det endvidere indgå, at formålet med bestemmelsen bl.a.  

 er at beskytte barnet mod den risiko for udnyttelse, negativ påvirkning  

 og lignende, som frihedsberøvelse sammen med voksne kan udsætte  

 barnet for.
 Det må formentlig antages, at anbringelse af en ung  

 person, der f.eks. er dømt efter straffelovens § 68 til behandling  

 på psykiatrisk afdeling, på en afdeling sammen med voksne  

 retspsykiatriske patienter som udgangspunkt vil være uforenelig med  

 artikel 37, litra c.
 At lade det være afgørende for anvendelsen af  

 artikel 37, litra c, om det tvungne samvær for den unges vedkommende  

 beror på en strafferetlig afgørelse eller er en administrativt  

 bestemt frihedsberøvelse i henhold til psykiatriloven, forekommer  

 vilkårligt og dårligt stemmende med de beskyttelseshensyn, som  

 FN's børnekonvention bygger på.
 Justitsministeriet er på den baggrund mest  

 tilbøjelig til at mene, at forpligtelsen til at sikre, at børn,  

 der frihedsberøves, skal holdes adskilt fra voksne, medmindre en  

 sådan adskillelse ikke anses at tjene barnets tarv, også  

 gælder i tilfælde, hvor børn er tvangsindlagt eller  

 tvangstilbageholdt på en psykiatrisk afdeling efter reglerne i  

 psykiatriloven.
 At artikel 37, litra c, finder anvendelse i tilfælde  

 af frihedsberøvelse på psykiatriske hospitaler, er i  

 øvrigt også antaget i Geraldine Van Bueren, The International  

 Law on the Rights of the Child (1995), hvor det på s. 222  

 anføres:
»Articles 37(c) of the Convention has a broader ambit than  

 article 10(2)(b) and (3) of the International Covenant (FN's konvention om  

 borgerlige og politiske rettigheder), as it applies to all deprivations of  

 liberty and not only to children facing or found guilty of criminal charges.  

 The principle of separation of children from adults, unless it is in their  

 best interests, is equally applicable to children who for example are  

 deprived of their liberty in mental health institutions.«« 2.7. Visitation af psykiatriske patienter og deres  

 pårørende Tilsynet har i forbindelse med besøg på  

 psykiatriske sygehuse spurgt til problemstillingen i forbindelse med  

 forekomst af narkotika på sygehusene.
Det er tilsynets indtryk, at de  

 psykiatriske sygehuse i videst muligt omfang indhenter samtykke fra  

 patienterne, før der afgives blod- og urinprøver, og før  

 der foretages kropsvisitation eller visitation af patientens sygestue.  

 Tilsynet har dog mødt eksempler på, at visitation af patienter  

 foretages uden samtykke.
Reaktionen over for pårørende, der  

 afviser at lade sig visitere, er efter tilsynets erfaring typisk  

 nægtelse af besøg.
Tilsynet bad på den baggrund om justitsministerens  

 vurdering af behovet for, at adgangen til at visitere patienter og deres  

 pårørende reguleres.
Idet der i øvrigt henvistes til  

 justitsministerens svar på spørgsmål fra Folketingets  

 Retsudvalg, hvoraf det bl.a. fremgår, at psykiatrilovens udtrykkelige  

 opregning af hovedformerne for tvangsindgreb ikke antages at udelukke andre  

 former for indgreb og restriktioner, der er mindre vidtgående end de  

 indgreb, der udtrykkeligt er nævnt i loven, svarede  

 justitsministeren:
»Justitsministeriet finder således fortsat ikke, at  

 der bør søges gennemført en detaljeret og  

 udtømmende lovregulering af de former for restriktioner, der anvendes  

 på psykiatriske afdelinger som led i den almindelige husorden med  

 henblik på at holde ro, orden og sikkerhed.« 3. Besøg på psykiatriske sygehuse 3.1. Københavns Amts Sygehus i Glostrup Den 20. september 1995 aflagde tilsynet besøg  

 på Københavns Amts Sygehus i Glostrup.
Efter besøget  

 konkluderede tilsynet blandt andet, at »tilsynet er betænkelig ved den  

 kraftige overbelægning, og tilsynet beklager, at manglende ressourcer  

 fører til øget anvendelse af tvangsfiksering og medicinering.«  

 (Tilsynets beretning for folketingsåret 1995-96).
Den 27. september 1996 aflagde tilsynet endnu et  

 besøg på sygehuset.
Efter dette besøg konkluderede  

 tilsynet blandt andet følgende: »Tilsynet finder, at  

 overbelægningen fortsat er voldsom og kritisabel.
Tilsynet finder det  

 uacceptabelt, at ældre færdigbehandlede patienter skal ligge  

 på psykiatrisk afdeling i lang tid, medens de venter på  

 plejehjemsplads på psykiatrisk plejehjem eller somatisk plejehjem.«  

 (Tilsynets beretning for folketingsåret 1996-97).
I oktober 1997 modtog tilsynet henvendelser fra patienter  

 og patientrådgivere, som klagede over, at der fortsat var  

 overbelægning på Københavns Amts Sygehus i Glostrup.  

 Tilsynet aflagde derfor den 6. november 1997 yderligere et anmeldt  

 besøg på sygehuset.
Tilsynet konkluderede efter  

 besøget:
 »I betragtning af at tilsynets besøg den 6.  

 november 1997 var det tredje i en række af tilsynsbesøg, finder  

 tilsynet det fuldstændig uacceptabelt endnu en gang at måtte  

 konkludere, at sygehuset er stærkt overbelagt, og at en stor del af de  

 indlagte patienter alene er indlagt, fordi de afventer en primær- eller  

 amtskommunal foranstaltning.
Efter tilsynets opfattelse er det ganske overordentlig  

 uheldigt, at psykisk syge mennesker kan risikere at skulle være indlagt  

 på stuer sammen med op til 4 andre psykisk syge patienter, ligesom  

 tilsynet finder det helt umenneskeligt, at patienter i visse tilfælde  

 fikseres i kolde og triste baderum uden adgang til dagslys.
At konsekvensen  

 for de øvrige patienter er, at de må deles om sparsomme toilet-  

 og badefaciliteter, er naturligvis også overordentlig beklageligt.  

 Endvidere beklager tilsynet de dårlige beskæftigelsesmuligheder  

 for de patienter, der på grund af deres sygdom ikke har adgang til  

 sygehusets eksterne beskæftigelsestilbud.
Tilsynet bemærker, at der ikke er grund til at tro,  

 at denne overbelægning forsvarligt vil kunne nedbringes ved en  

 strammere visitationspraksis, og der er efter tilsynets opfattelse heller  

 ingen holdepunkter for at antage, at personalet ikke gør deres yderste  

 for at gøre dagligdagen acceptabel for de indlagte patienter.
Tilsynet  

 finder det i den forbindelse positivt, at sygehusledelsen, vanskelighederne  

 til trods, opretholder kravet om en høj terapeutisk standard og gennem  

 kurser og anden formidling til stadighed arbejder på at opfylde  

 sygehusets overordnede målsætning.
 Herefter skal tilsynet bemærke, at de eksisterende  

 planer om udtynding, renovering og aktivitetsudvidelse forekommer  

 overordentlig positive. Ændringerne vil utvivlsomt bidrage til en  

 afhjælpning af overbelægningsproblemerne og til væsentligt  

 bedre forhold for de indlagte patienter, dersom de gennemføres som  

 planlagt.
Tilsynet skal dog samtidig stille sig noget tvivlende over  

 for, om de eksisterende planer også er tilstrækkelige til at  

 afhjælpe overbelægningsproblemerne på sygehuset, blandt  

 andet fordi de i alt 48 plejehjemspladser, der efter planen skal åbnes  

 i Københavns Amt, også vil skulle aftage patienter fra andre af  

 amtets sygehuse.
Hertil kommer, at sygehusets helt akutte problemer savner en  

 løsning.
Tilsynet er i den forbindelse stærkt betænkelig  

 ved, at amtets belægningsgrænse på et 12-sengs-afsnit er 14  

 senge og 20 senge på et 18-sengs-afsnit.
I amtets  

 løsningsforslag er det således forudsat, at der kan være  

 overbelægning, et udgangspunkt, der efter tilsynets opfattelse  

 gør sygehuset meget sårbart over for akut opståede  

 situationer.
Endvidere finder tilsynet det ikke acceptabelt, at  

 overbelægningen skal kunne fortsætte, indtil den samlede plan er  

 gennemført omkring år 2000, og finder det nødvendigt at  

 henstille, at der også arbejdes på »her og nu-løsninger«  

 både af overbelægningsproblemet og udslusningsproblemet.
I den  

 udstrækning eksisterende lokaliteter ikke findes egnede som ramme  

 omkring akutte foranstaltninger,  skal tilsynet pege på muligheden for  

 at etablere midlertidige pavillonløsninger, således som det har  

 været praktiseret på andre sygehuse med tilsvarende  

 problemer.« 3.2. Københavns Kommunehospital Tilsynet aflagde den 10. december 1997 et uanmeldt  

 besøg på Kommunehospitalets psykiatriske afdeling.
Tilsynet  

 konkluderede efter sit besøg:
»Det er utvivlsomt, at de fysiske rammer på  

 Kommunehospitalets psykiatriske afdeling er helt utidssvarende.
Lokaliteterne  

 er gammeldags og uhensigtsmæssigt indrettede, adgangen til enestue er  

 særdeles begrænset, og langt over halvdelen af patienterne  

 må ligge på rad og række på tre- og firesengsstuer  

 uden mulighed for den beskedne form for privatliv, der ligger i at »kunne  

 vende ryggen til«.
Endvidere er toilet- og badefaciliteterne på flere  

 af afdelingerne helt utilstrækkelige.
De givne ydre rammer taget i betragtning skal det dog  

 siges, at der er ydet en prisværdig indsats i retning af at indrette  

 afsnittene, så de alligevel fremstår venlige og hyggelige.
Stort  

 set overalt er der pænt malet, møbleret og dekoreret, og selv om  

 afsnittene formentlig tager sig lidt anderledes ud ved juletid end på  

 andre årstider, er det dog tilsynets indtryk, at afdelingen også  

 »med fradrag for julepynt« fremstår som venlig og indbydende.
I  

 øvrigt var det tilsynets bestemte indtryk, at patienterne i det hele  

 var tilfredse med personalet på afdelingen, og at personalet   de ydre  

 rammer til trods   var i stand til at opretholde en høj faglig  

 standard i deres arbejde.
Personalets positive indsats kan dog ikke opveje de  

 negative virkninger af overbelægningen blandt andet som følge af  

 dårlige fysiske rammer og manglende udslusningsmuligheder.
Det  

 forekommer helt uacceptabelt, at psykisk syge patienter skal rykkes rundt  

 på som følge af overbelægning og risikere at blive henvist  

 til en seng på en firesengsstue eller på gangarealet.
De negative  

 virkninger, der altid vil følge af overbelægning,  

 forstærkes her af de dårlige fysiske rammer, og uanset hvilken  

 mere langsigtet politisk løsning, der bliver udgangen på de  

 eksisterende overvejelser i Hovedstadens Sygehusfællesskab om  

 nedlæggelse af den psykiatriske afdeling på Kommunehospitalet, er  

 der efter tilsynets opfattelse behov for »her og nu-løsninger«  

 på problemerne med overbelægning og udslusning.
Tilsynet har endvidere noteret sig, at navnlig patienterne  

 på de lukkede afdelinger kun har meget sparsomme muligheder for  

 beskæftigelse.
Det forekommer helt utilfredsstillende, at  

 langtidsindlagte patienter på lukkede afdelinger er henvist til »kaffe  

 og smøger« som deres hovedbeskæftigelse.« 3.3. Augustenborg Sygehus Den 8. januar 1998 aflagde tilsynet et anmeldt  

 besøg på Augustenborg Sygehus.
Tilsynet konkluderede efter  

 besøget:
»De fysiske rammer for patienterne på Augustenborg  

 Sygehus er efter tilsynets opfattelse overordentlig gode og i meget  

 høj grad et eksempel til efterfølgelse for øvrige amter.  

 Ikke blot var lokalerne lyse, pæne, rummelige og velholdte, men  

 sygehuset havde også gjort en ganske betydelig indsats med hensyn til  

 selve indretningen og dekorationen af både sygestuer og  

 fællesrum.
Tilsynet finder det endvidere meget positivt, at en meget  

 stor del af patienterne har mulighed for indlæggelse på  

 enestue.
 Tilsynet har endvidere noteret sig de overordentlig  

 positive udtalelser fra patienterne ikke blot om de fysiske rammer, men  

 også om personalets indsats.
Også de eksterne værkstedsfaciliteter var  

 efter tilsynets opfattelse meget indbydende, men tilsynet må finde det  

 beklageligt, at sygehuset   i lighed med mange andre psykiatriske sygehuse  

 har gjort så forholdsvis lidt for at aktivere de patienter, der ikke  

 kan benytte de eksterne beskæftigelsesfaciliteter, fordi de er indlagt  

 på lukket afdeling.
Tilsynet mangler den faglige ekspertise for at  

 kunne udtale sig om, i hvilket omfang meget psykisk syge patienter lader sig  

 aktivere.
Synet af totalt inaktive patienter, som ydermere gav udtryk for  

 utilfredshed med de manglende beskæftigelsesmuligheder, forekom dog  

 særdeles forstemmende, og tilsynet vil opfordre til, at sygehuset  

 diskuterer, om/på hvilken måde denne patientgruppe lader sig  

 aktivere i højere grad, end det er tilfældet i dag.
Tilsvarende finder tilsynet det beklageligt, at  

 færdigbehandlede patienter forbliver indlagt på psykiatrisk  

 sygehus, alene fordi der er mangel på amts- og primærkommunale  

 døgnforanstaltninger.
Tilsynet finder det helt uacceptabelt, at  

 patienter kan risikere at skulle vente et helt år på en  

 amtskommunal døgnplads.
Ej heller denne beklagelse er specifik for  

 Augustenborg Sygehus, men tilsynet må opfordre amtet til at udnytte den  

 nye struktur med en samling af ansvaret for psykiatriske patienter i  

 ét udvalg   psykiatriudvalget   til at prioritere løsningen af  

 disse udslusningsproblemer meget højt.
 Dog finder tilsynet det meget positivt, at Augustenborg  

 Sygehus på grund af princippet »sidste mand slukker lyset og lukker  

 døren« har været i stand til at undgå de problemer med  

 overbelægning, som mange amter har haft som en konsekvens af, at  

 sengepladser er nedlagt, før distriktspsykiatrien er  

 tilstrækkeligt udbygget.
Endelig finder tilsynet anledning til at udtrykke sin  

 anerkendelse af sygehusets bestræbelser på at efterleve  

 psykiatrilovens krav om »det mindste middels princip«.
Den beskrevne ordning  

 omkring beskikkelse af fast vagt som en form for tvangsforebyggelse er efter  

 tilsynets opfattelse et meget positivt udtryk for hensyn til og omsorg for  

 patienterne, og det er anerkendelsesværdigt, at sygehuset på  

 denne måde arbejder aktivt for at opfylde psykiatrilovens krav, selv om  

 ordningen er ressourcekrævende.« 3.4. Psykiatrisk Sygehus i Frederiksborg Amt Tilsynet aflagde den 16. februar 1998 et anmeldt  

 besøg på den del af Psykiatrisk Sygehus i Frederiksborg Amt, der  

 er beliggende i Hillerød.
Tilsynet konkluderede efter sit  

 besøg:
»Tilsynets indtryk af forholdene for de indlagte patienter  

 på sygehuset i Hillerød var helt overvejende positivt.
Tilsynet  

 har endvidere med tilfredshed noteret sig amtets planer for en udbygning og  

 omlægning af psykiatrien i amtet, som blandt andet vil indebære,  

 at patienterne placeres på mindre enheder, og at adgangen til  

 indlæggelse på enestue forøges.
 Tilsynet finder dog anledning til at knytte  

 følgende bemærkninger til besøget.
Den nyindrettede lukkede afdeling Q er for en umiddelbar  

 betragtning meget attraktiv med lutter nydelige enestuer og en flot og  

 moderne fælles opholdsplads.
Tilsynet finder dog anledning til at rejse  

 spørgsmålet om, hvorvidt en nyindrettet lukket afdeling  

 behøver fremtræde helt så lukket, som tilfældet er  

 med afdeling Q.
Tilsynet sigter herved til, at patienterne kun kan åbne  

 deres vinduer ganske lidt på klem, ligesom de kun kan benytte den  

 fælles gårdhave i følge med personalet.
Tilsynet er fuldt  

 på det rene med kravet om sikkerhedsforanstaltninger på en lukket  

 afdeling og finder ikke grundlag for at fremsætte disse  

 bemærkninger som en kritik.
Derimod vil tilsynet opfordre til, at amtet  

 i forbindelse med realiseringen af de trufne beslutninger om omlægning  

 i psykiatrien er opmærksom på at indrette nye lukkede afdelinger  

 på en sådan måde, at patienterne i videst muligt omfang kan  

 få frisk luft f.eks. i lukkede gårdhaver, således som  

 indretningen af den almene afdeling P giver mulighed for med placeringen af  

 stuer og fælles faciliteter omkring en lukket gårdhave.
Tilsynet har endvidere drøftet det forhold, at der  

 på sygehuset i realiteten ikke sondres mellem åbne og lukkede  

 afdelinger.
Patienter, der i og for sig godt kan færdes frit, placeres  

 på såkaldt »låste« afdelinger sammen med  

 tvangstilbageholdte patienter, således at de i perioder må bede  

 personalet om at låse sig ud og ind.  Tilsynet har forstået, at  

 disse afdelinger er »låste« mere end 50 % af tiden.
Selv om disse  

 patienter uhindret kan blive låst ind og ud efter ønske, finder  

 tilsynet alligevel anledning til kritik af ordningen som en generel ordning.  

 Tilsynet finder det således helt urimeligt, at patienter, hvis sygdom  

 ikke kræver det, skal undergives den indirekte (om end utilsigtede)  

 kontrol, der ligger i at skulle bede om at blive låst ind og ud af et  

 sygehus.
Derfor vil tilsynet opfordre til, at amtet overvejer, på  

 hvilken måde de patienter, hvis sygdomstilstand muliggør det,  

 også bliver placeret på egentlig åbne afdelinger.
Tilsynet har med tilfredshed noteret sig, at sygehuset  

 ikke generelt har problemer med overbelægning og udslusning af  

 færdigbehandlede patienter.
Dog synes børne- og  

 ungdomspsykiatrien at have et problem med ventelister og udslusning til  

 foranstaltninger i primærkommunerne.
Tilsynet skal derfor opfordre til,  

 at amtet intensiverer bestræbelserne på at nedbringe disse  

 ventelister og i samarbejde med primærkommunerne forsøger at  

 forbedre udslusningsmulighederne, således at det også kan  

 undgås, at unge må indlægges på voksenpsykiatrisk  

 afdeling.
Om spørgsmålet om indsmugling af narkotika  

 skal tilsynet endelig oplyse, at interessen for dette spørgsmål  

 har sammenhæng med, at der så vidt ses ikke eksisterer noget  

 hjemmelsgrundlag for visitation og besøgskontrol.
På den anden  

 side har tilsynet betydelig forståelse for de psykiatriske sygehuses  

 bestræbelser på at holde afdelingerne stoffrie.
Tilsynet har  

 derfor rejst dette spørgsmål over for justitsministeren med  

 henblik på, at ministeren kan overveje, om der er behov for en  

 regulering af disse spørgsmål.« Justitsministerens svar på  

 dette spørgsmål er omtalt i afsnit 2.7.
3.5. Dianalund Psykiatrihospital Den 16. februar 1998 aflagde tilsynet et anmeldt  

 besøg på Dianalund Psykiatrihospital.
Tilsynet påpegede i  

 forbindelse med besøget den ret slående forskel mellem den  

 lukkede afdeling E og de øvrige to afdelinger, som tilsynet  

 beså.
Mens de øvrige afdelinger var pæne og indbydende,  

 var afdeling E efter tilsynets opfattelse trist og uindbydende.
Ledelsen  

 medgav, at den lukkede afdeling er alt andet end indbydende, og oplyste, at  

 man var meget opmærksom på, at der skulle ændres på  

 forholdene på netop denne afdeling.
Således drøftedes  

 aktuelt ændringer på afdeling E, men ledelsen påpegede, at  

 det tager tid, før sådanne ændringer kan slå  

 igennem, og forklarede endvidere, at afdelingen for nylig havde  

 undergået store ændringer i ledelsesmæssig henseende.
Efter  

 besøget meddelte sygehusledelsen:
»Vedr. den manglende udsmykning på lukket afdeling E  

 vil vi takke for udvalgets opmærksomhed herpå.
Vi tager kritikken  

 til os og vil gøre noget på de områder, det er  

 muligt.
 Der bliver i denne uge indkøbt en ret stor mængde  

 grønne planter, og fremover vil der blive en ugentlig levering af et  

 vist antal planter, idet de jævnligt lider en krank skæbne.
 Afdelingens gang får bedre belysning, og der bliver igangsat  

 indkøb af et antal vægtæpper.
På patientstuerne vil vi fremover sikre, at der er  

 vægophæng, sengetæppe, passende møblering og  

 grønne planter (hvis det kan lade sig gøre afhængig af  

 patientens urotilstand).« Tilsynet konkluderede herefter:
»Når bortses fra de kritiske bemærkninger til  

 indretningen af den lukkede afdeling E har tilsynet ingen kritik af de  

 fysiske forhold, der tilbydes patienterne.
Tværtimod forekommer  

 omgivelserne i det hele venlige og indbydende, ikke mindst skal tilsynet  

 fremhæve, at distriktsafdeling B var indrettet og dekoreret med omsorg  

 og omtanke for patienterne.
Endvidere har tilsynet med betydelig tilfredshed  

 noteret sig, at sygehusledelsen er i fuld gang med at ændre på  

 forholdene på den lukkede afdeling E.
 Under besøget fik tilsynet i øvrigt et meget  

 positivt indtryk af forholdene på sygehuset, og det var tilsynets klare  

 fornemmelse, at patienterne var af den opfattelse, at de fik en god og  

 kompetent behandling.
 Dog finder tilsynet anledning til at bemærke, at det  

 i Vestsjællands Amt   som i flere andre amter   tilsyneladende volder  

 visse problemer at udsluse færdigbehandlede patienter til  

 efterbehandlende foranstaltninger i amts- eller primærkommunalt regi.  

 Tilsynet må udtrykke stor bekymring over oplysninger om  

 færdigbehandlede patienter, der indtil nu har ventet 9 og 18  

 måneder på udskrivning til henholdsvis primær- og  

 amtskommunale foranstaltninger.
Endelig skal tilsynet opfordre til, at Vestsjællands  

 Amt tager initiativ til at løse sit problem omkring anbringelse af  

 børn og unge på voksenpsykiatriske afdelinger.
Når amtet  

 har valgt ikke selv at indrette børne- og ungdomspsykiatriske  

 afdelinger, forekommer det så meget desto vigtigere, at aftaler med  

 andre amter får ikke blot et formelt, men også et reelt  

 indhold.« 3.6. Psykiatrisk Afdeling i Randers Tilsynet aflagde den 27. maj 1998 et anmeldt besøg  

 på Psykiatrisk Afdeling i Randers.
Tilsynet konkluderede efter sit  

 besøg:
 »Tilsynet vurderer, at de fysiske rammer og forholdene i  

 øvrigt på Psykiatrisk Afdeling i Randers generelt er gode og  

 tidssvarende med hensyn til bygninger, lokaler og udstyr samt  

 beskæftigelse.
 Tilsynet finder det imidlertid beklageligt, at en ikke  

 ubetydelig del af afdelingens senge er placeret på tosengsstuer,  

 hvilket også gælder for det lukkede og det delvis lukkede  

 afsnit.
 Tilsynet finder det ligeledes beklageligt, at ingen stuer  

 har eget toilet eller bad.
 På denne baggrund ser tilsynet meget gerne, at  

 Århus Amt også for Psykiatrisk Afdeling i Randers udarbejder  

 konkrete planer med henblik på opfyldelse af amtets egen  

 målsætning om at sikre enestuer med toilet og bad til alle  

 patienter.
Tilsynet betragter det som utilfredsstillende, at der i  

 praksis er permanent overbelægning på Psykiatrisk Afdeling i  

 Randers.
Overbelægningen medfører, at forholdene på  

 stuerne bliver mere trange, ligesom presset på  

 fællesfaciliteterne bliver større.
Hertil kommer, at personalet  

 skal tage sig af flere patienter.
Samlet vanskeliggør  

 overbelægningen den behandlingsmæssige indsats og øger  

 risikoen for tvangsanvendelse.
I erkendelse af de negative virkninger af  

 overbelægningen samarbejder Århus Amt med amtets kommuner om at  

 opnå sammenhæng og helhed mellem de psykiatriske  

 behandlingstilbud og de socialpsykiatriske tilbud.
Tilsynet finder dette  

 samarbejde positivt og ser det meget gerne fulgt af andre initiativer til  

 etablering af flere og mere differentierede udslusningstilbud.
Viljen fra personalets side til at afbøde de  

 negative virkninger af overbelægningen og den ikke ubetydelige del af  

 senge, som er placeret på tosengsstuer, forekommer tilsynet stor.  

 Således vil tilsynet særligt fremhæve projektet, hvorefter  

 akut psykotiske sindslidende tilbydes et målrettet og intensivt  

 kontakttilbud.
Tilsynet finder i øvrigt den tværfaglighed, som  

 kendetegner projektet, meget positiv.
 Det løbende arbejde med at forebygge konflikter og  

 tvang bl.a. gennem personaleuddannelse viser på tilsvarende måde  

 personalets vilje til at afbøde de nævnte negative  

 virkninger.
 Herudover skal ordningen, hvorefter der i samarbejde med  

 hver enkelt patient udarbejdes en behandlingsoversigt med bl.a. en  

 nærmere redegørelse for patientens deltagelse i forskellige  

 aktiviteter, fremhæves.
Med hensyn til de tilbudte aktiviteter er det dog  

 tilsynets opfattelse, at der i højere grad kunne lægges  

 vægt dels på aktiviteter, som træner patienterne i daglige  

 færdigheder, dels på uddannelsesmæssigt betonede  

 aktiviteter.
Tilsynet finder på den baggrund, at den planlagte  

 etablering af et træningskøkken er et skridt i den rigtige  

 retning.
Endelig skal tilsynet bemærke, at initiativet med  

 etablering af et skærmet afsnit forekommer overordentlig  

 vellykket.« 3.7. Amtshospitalet i Vordingborg Tilsynet aflagde den 29. juni 1998 uanmeldt besøg  

 på Amtshospitalet i Vordingborg.
Tilsynet konkluderede efter sit besøg, at de  

 fysiske rammer og forholdene i øvrigt på de besigtigede  

 afdelinger er væsentligt forskellige.
Når der ses bort fra det  

 lave antal enestuer og mangelen på stuer med eget toilet og bad, er  

 forholdene på de grønlandske afdelinger og den åbne  

 modtageafdeling, som alle er forholdsvis nyrenoverede, generelt gode og  

 tidssvarende.
Det samme gælder derimod ikke de lukkede  

 modtageafdelinger.
Tilsynet finder det uacceptabelt, at dækningen med  

 enestuer i Storstrøms Amt ligger meget betydeligt under det forventede  

 landsgennemsnit.
Tilsynet bemærker i den forbindelse, at hovedparten af  

 sengene på de besete afdelinger befinder sig på stuer med to  

 eller flere senge.
Tilsynet finder det beklageligt, at ingen stuer på  

 de besigtigede afdelinger har eget toilet eller bad.
Tilsynet er på den  

 baggrund helt enig med Storstrøms Amt i, at der i amtet er behov for  

 at sætte fokus på psykiatrien, herunder ikke mindst med hensyn  

 til de fysiske rammer på de psykiatriske afdelinger.
Efter sit besøg på Amtshospitalet i  

 Vordingborg den 10. januar 1996 tilkendegav tilsynet, at det fandt det  

 formålstjenligt, om bestræbelserne på at løse  

 problemet med manglende grønlandsksproget personale fortsatte med  

 uformindsket styrke.
Tilsynet skal på baggrund af de stadige problemer  

 gentage sin tidligere tilkendegivelse.
Med hensyn til en foretagen reduktion i antallet af  

 sengepladser finder tilsynet det af væsentlig betydning, at den ikke  

 forringer forholdene for patienterne.
Reduktionen bør således  

 ikke medføre, at indlæggelse nægtes, eller at udskrivning  

 foretages i tilfælde, hvor indlæggelse eller fortsat  

 indlæggelse vil være lægeligt begrundet.
Reduktionen  

 bør heller ikke betyde, at den i forvejen høje belægning  

   som i sig selv kan vanskeliggøre den behandlingsmæssige  

 indsats og øge risikoen for tvangsanvendelse   stiger, således  

 at der bliver tale om overbelægning.
I forbindelse med sit besøg på Amtshospitalet  

 i Vordingborg den 10. januar 1996 tilkendegav tilsynet, at det gerne så  

 oprettelsen af en psykiatrisk skadestue med overnatningsfunktion.
Tilsynet  

 finder det på den baggrund positivt, at en sådan oprettelse nu er  

 umiddelbart forestående.
Tilsynet anser det for at være uacceptabelt, at et  

 så stort antal færdigbehandlede patienter er indlagt på  

 psykiatrisk afdeling, medens de venter på et passende kommunalt eller  

 amtskommunalt tilbud.
Tilsynet finder på den baggrund og i lyset af den  

 forventede stigning i behovet for udslusningstilbud, at opførelsen af  

 boliger ved hospitalet er et skridt i den rigtige retning.
Flere skridt til  

 etablering af flere og mere differentierede udslusningstilbud bør dog  

 tages.
Tilsynet er af den opfattelse, at børn og unge skal  

 indlægges på afdelinger, der er indrettet på behandling af  

 de sygdomme, som sindslidende børn og unge typisk lider af.
Tilsynet  

 finder det på den baggrund uacceptabelt, at den ungdomspsykiatriske  

 afdeling er blevet nedlagt med den følge, at børn og unge  

 indlægges på voksenpsykiatriske afdelinger.
Tilsynet er af den opfattelse, at det ikke er acceptabelt,  

 at der er færre aktiviteter for patienter indlagt på lukket  

 afdeling end for patienter indlagt på åben afdeling.
Tilsynet  

 finder det ønskeligt, at der i højere grad lægges  

 vægt på aktiviteter, som træner patienterne i daglige  

 færdigheder som eksempelvis tilberedning af mad.
Tilsynet finder det særdeles kritisabelt, at  

 forskellige behandlingstraditioner spiller så stor en rolle, at en  

 behandling som elektrostimulationsbehandling anvendes langt hyppigere  

 på hospitalets Nord-del end på hospitalets Syd-del.
Tilsynet  

 konstaterer derfor med tilfredshed, at hospitalet arbejder på at  

 opnå fælles og ensartede målsætninger og standarder  

 for behandlingen.
I forbindelse med sit besøg på Amtshospitalet  

 i Vordingborg den 10. januar 1996 tilkendegav tilsynet, at det ville finde  

 det hensigtsmæssigt, hvis der var mulighed for, at retspsykiatriske  

 patienter og andre patienter ikke var på samme afdeling.
Tilsynet skal  

   ikke mindst i lyset af afdelingsledelsens synspunkter om forbedret  

 behandling og pleje   gentage sin tidligere tilkendegivelse.
Tilsynet finder  

 det i øvrigt uheldigt, at der indlægges patienter fra  

 forskellige patientgrupper på samme afdeling med den af  

 afdelingsledelsen påpegede virkning, at vilkårene for behandling  

 og pleje ikke bliver optimale.
 Med hensyn til hyppige indlæggelser og fikseringer  

 af en »tungt begavet« patient konkluderede tilsynet:
 »I betragtning af, at hospitalet har påpeget  

 problemerne med de hyppige indlæggelser og fikseringer af den »tungt  

 begavede« patient og tillige har anvist et løsningsforslag, finder  

 tilsynet det uacceptabelt, at patienten til stadighed indlægges og  

 fikseres, når dette har en negativ effekt på såvel  

 patienten selv som de andre patienter.
Tilsynet finder, at der med udgangspunkt i patientens  

 behov bør tilbydes et alternativ til de hyppige indlæggelser og  

 fikseringer på en psykiatrisk afdeling.« Vedrørende indlæggelsen på  

 voksenpsykiatrisk afdeling af en 16-årig asylansøger, som ikke  

 taler dansk, udtalte tilsynet efter at have indhentet nærmere  

 oplysninger hos sundhedsministeren:
»Tilsynet konstaterer på baggrund af  

 sundhedsministerens oplysning om retsgrundlaget for indlæggelsen, at  

 tilsynet ikke er kompetent i den konkrete sag, idet der er tale om en  

 frihedsberøvelse inden for strafferetsplejen.« Forud for inspektionen bad tilsynet Storstrøms Amt  

 om oplysninger om firmasponsoreret forskning på Amtshospitalet i  

 Vordingborg.
Storstrøms Amt svarede i brev af 22. juni 1998, at det er  

 korrekt, at der på hospitalet foregår firmasponsoreret forskning.  

 Amtet oplyste videre, at der for hver patient, der indgår i to  

 firmasponsorerede forskningsprojekter, indbetales henholdsvis 28.700 kr. og  

 37.800 kr. på den behandlingsansvarlige overlæges  

 forskningsfondskonto.
 Efter at have indhentet yderligere oplysninger hos amtet  

 konstaterede tilsynet, at der efter det oplyste er fastsat godkendelses- og  

 kontrolprocedurer for behandlingsansvarlige overlægers anvendelse af  

 midler fra forskningsfondskonti.
3.8. Rigshospitalet og Sct.
Hans Hospital Tilsynet aflagde den 20. august 1998 uanmeldte  

 besøg på Rigshospitalet og på Sct.
Hans Hospital.
Rapport  

 om disse besøg færdiggøres og offentliggøres i det  

 kommende folketingsår og omtales i tilsynets beretning for det kommende  

 folketingsår.
3.9. Besøg på værestedet Vækststedet i  

 Kolding Den 8. januar 1998 besøgte tilsynet  

 værestedet Vækststedet i Kolding.
Besøget var et led i  

 tilsynets almindelige bestræbelser på at følge med i, hvad  

 der sker i amter og kommuner på social- og psykiatriområdet.  

 Under besøget fik tilsynet et overordentlig positivt indtryk af det  

 arbejde, der udføres på Vækststedet, og besøget  

 bekræftede tilsynet i opfattelsen af, at det er vigtigt også i  

 fremtiden at besøge sådanne institutioner.
4. Konkrete sager Tilsynet har i løbet af folketingsåret  

 modtaget et meget stort antal henvendelser fra og om enkeltpersoner, som  

 administrativt er berøvet deres frihed.
En del af disse henvendelser  

 har vedrørt spørgsmål, som ligger uden for tilsynets  

 kompetence, herunder spørgsmål om lovligheden af selve  

 frihedsberøvelsen.
Andre sager har tilsynet fundet det mest  

 hensigtsmæssigt at henvise eller videresende til de administrative  

 klage- eller tilsynsorganer på det pågældende  

 retsområde.
Tilbage er et antal sager vedrørende selve  

 behandlingen under frihedsberøvelsen.
Tilsynet har behandlet disse  

 sager, som bl.a. har givet anledning til anmeldte og uanmeldte besøg  

 på psykiatriske sygehuse.
I den sag vedrørende en psykiatrisk patient  

 på Bispebjerg Hospitals psykiatriske afdeling, som var omtalt i  

 tilsynets beretning for folketingsåret 1996-97, afsnit IV, har tilsynet  

 afgivet sin endelige udtalelse.
I udtalelsen kritiserede tilsynet blandt  

 andet, at det ikke af tvangsprotokollen fremgik, hvornår en  

 tvangsfiksering var ophørt.
Endvidere udtalte tilsynet, at det ville  

 have været rigtigst, hvis afdelingen havde tilkaldt en tandlæge  

 og en øjenlæge til at vurdere behovet for tandbehandling og for  

 briller, således som patienten havde ønsket det.
5. Høring Tilsynet har i det forløbne folketingsår  

 afholdt en høring om »Frihedsberøvelse af børn og unge i  

 sociale og psykiatriske institutionsmiljøer«.
Som oplægsholdere  

 var indbudt en række eksperter, som hver fra deres faglige synsvinkel  

 bidrog til en belysning af ikke mindst de retssikkerhedsmæssige  

 aspekter af brugen af tvang over for børn og unge under 18 år.  

 Til høringen var indbudt repræsentanter for en lang række  

 myndigheder, organisationer og foreninger med tilknytning til og interesse  

 for børne- og ungdomsområdet.
 Høringen danner et værdifuldt udgangspunkt  

 for tilsynets videre arbejde med spørgsmålet om  

 frihedsberøvelse af børn og unge uden for  

 strafferetsplejen.
På tilsynets vegne Anne Baastrup formand Tilsynet i henhold til grundlovens § 71 Den 27. januar 1998 Folketingets Præsidium Amtsrådsforeningen har den 17. december 1997 rettet  

 henvendelse til Folketingets Præsidium om afgrænsningen af §  

 71-tilsynets kompetence.
Amtsrådsforeningen gengiver i brevet  

 forløbet i forbindelse med § 71-tilsynets forespørgsel af 10.  

 oktober 1997 til foreningen om spørgsmålet om udslusning af  

 psykiatriske patienter fra psykiatriske sygehuse og om foreningens konkrete  

 erfaringer med amternes brug af sygehuslovens § 12. Efter denne bestemmelse  

 kan amterne afkræve primærkommunerne betaling for  

 færdigbehandlede patienter, der er indlagt på amtets  

 sygehuse.
 Baggrunden for tilsynets henvendelse til  

 Amtsrådsforeningen var den, at tilsynet under sine  

 inspektionsbesøg på psykiatriske sygehuse ofte er blevet  

 mødt med klager over dårlige udslusningsmuligheder og deraf  

 følgende overbelægning og forringede omsorgs- og  

 behandlingstilbud for den samlede patientgruppe i det psykiatriske  

 sygehusvæsen.
Amtsrådsforeningen har den 18. november 1997 givet  

 en overordentlig grundig og detaljeret bevarelse af spørgsmålet,  

 som vil være til stor nytte for tilsynets virksomhed.
Tilsynet må  

 imidlertid forstå, at det er Amtsrådsforeningens opfattelse, at  

 det falder uden for tilsynets kompetenceområde at beskæftige sig  

 med dette spørgsmål.
 I den anledning skal jeg på tilsynets vegne  

 bemærke følgende:
 § 71-tilsynets kompetenceområde er i grundlovens §  

 71, stk. 7, afgrænset til at vedrøre »behandlingen af de i stk.  

 6 nævnte personer.« Stk. 6 har følgende ordlyd:
»Uden for strafferetsplejen skal lovligheden af en  

 frihedsberøvelse, der ikke er besluttet af en dømmende  

 myndighed, og som ikke har hjemmel i lovgivningen om udlændinge,  

 på begæring af den, der er berøvet sin frihed, eller den,  

 der handler på hans vegne, forelægges de almindelige domstole  

 eller anden dømmende myndighed til prøvelse.« Det antages sædvanligvis, at grundloven  

 forudsætter, at selve legalitetsprøvelsen med hensyn til  

 frihedsberøvelsens lovlighed tilkommer domstolene alene, mens  

 tilsynets kompetence i henhold til grundlovens § 71, stk. 7, er  

 afgrænset til at vedrøre en række spørgsmål,  

 som ikke har at gøre med lovligheden af frihedsberøvelsen.
Jeg  

 forstår da også Amtsrådsforeningens henvendelse  

 sådan, at det er spørgsmålet om afgrænsningen af  

 begrebet »behandlingen« i § 71, stk. 7, der drages i tvivl.
§ 71 blev indføjet i grundloven ved  

 grundlovsrevisionen i 1953. Det er imidlertid ikke i forarbejderne til  

 bestemmelsen angivet, hvorledes tilsynets kompetence nærmere skal  

 afgrænses, og den retsvidenskabelige litteratur indeholder kun beskedne  

 bidrag til fortolkningen af udtrykket »behandlingen«.  

 Spørgsmålet er dog omhandlet i flere responsa blandt andet af 1.  

 juni 1971 af professor, dr. jur.
Ole Espersen og af 9. februar og 5. april  

 1978 af professor, dr. jur.
Peter Germer.
Endvidere foreligger et notat af  

 30. august 1971 fra Justitsministeriet.
De to responsa og notatet er vedlagt  

 i kopi.
Det er dog den almindelige opfattelse, at tilsynet har en  

 slags residuel kompetence i forhold til domstolenes legalitetsprøvelse  

 med hensyn til selve frihedsberøvelsens lovlighed, og at der ikke i  

 udtrykket »behandlingen« ligger nogen selvstændig materiel  

 begrænsning af tilsynets kompetence.
I praksis har tilsynet da  

 også gennem årene anset sig for kompetent ikke blot i forhold til  

 (faktiske og retlige) spørgsmål, som ud fra lægelige eller  

 sociale betragtninger må karakteriseres som behandling, men også  

 til spørgsmål om anvendelse af tvangsindgreb over for patienter,  

 spørgsmål om værgesbeskikkelse, brevcensur,  

 lommepengespørgsmål etc.
Endvidere har tilsynet anset sig for  

 kompetent til at beskæftige sig med generelle spørgsmål  

 som f.eks. indretning af institutioner, reglementer, beskæftigelse,  

 belægningsprocenter, personalenormeringer, liggetider etc.
§ 71-tilsynets kompetence er afgrænset til alene at  

 vedrøre forholdene for patienter, der er frihedsberøvet.
En af  

 de mest hyppigt anvendte metoder, tilsynet anvender, når det skal  

 føre dette tilsyn med »behandlingen«, er at aflægge enten  

 anmeldte eller uanmeldte besøg på de institutioner, der har til  

 opgave at behandle de personer, der er omfattet af grundlovens § 71, stk. 6.  

 Herved vil tilsynet naturligvis indirekte komme til at forholde sig til  

 forholdene for indlagte psykiatriske patienter i al almindelighed, idet  

 frihedsberøvede i praksis er indlagt sammen med  

 ikke-frihedsberøvede.
Alene i den udstrækning, tilsynet  

 går ind i konkrete enkeltsager, er det muligt at frasortere sager  

 vedrørende enkeltpersoner, der ikke er omfattet af tilsynets  

 kompetence.
I øvrigt kan det anføres, at forholdene  

 både for frihedsberøvede og ikke-frihedsberøvede på  

 f.eks. psykiatriske sygehuse i praksis er reguleret i et kompliceret samspil  

 mellem navnlig sundheds- og socialretlige bestemmelser, som ikke alle kan  

 henføres snævert til det, der foregår inden for  

 institutionens fire vægge.
Forholdene i institutioner for f.eks.  

 psykisk syge påvirkes således af den generelle social- og  

 sundhedsretlige lovgivning og planlægning i amter og kommuner.
I det tilfælde, Amtsrådsforeningen refererer  

 til, kan det således anføres, at den generelle mangel på  

 udslusningspladser har (negative) konsekvenser også for behandlingen af  

 frihedsberøvede patienter, fordi den skal foregå på  

 overbelagte afsnit.
Det er således ofte anført, at  

 overbelægning påvirker brugen af tvangsindgreb i form af  

 fiksering og tvangsmedicinering, ligesom overbelægning efter  

 omstændighederne også kan påvirke varigheden af en  

 frihedsberøvelse.
Det er da også sådanne forhold, der har  

 ført til, at nogle amter har valgt at oprette psykiatriudvalg, som  

 på tværs af den social- og sundhedsretlige regulering  

 beskæftiger sig med forholdene for psykisk syge.
Tilsynet anser sig  

 derfor også for kompetent til at undersøge og påtale  

 forhold og mangler, som på denne måde har afledte konsekvenser  

 for de personer, der er omtalt i grundlovens § 71, stk. 6.
Afslutningsvis skal jeg bemærke, at et organ som  

 udgangspunkt selv afgør tvivlsspørgsmål vedrørende  

 sin kompetence.
Tilsynet kan derfor ved afgørelsen af  

 kompetencespørgsmål, som måtte forekomme tvivlsomme,  

 anlægge en selvstændig fortolkning af grænserne for den  

 grundlovsumiddelbare kompetence.
Hertil kommer, at tilsynet   i situationer, hvor  

 kompetencespørgsmålet kan give anledning til tvivl   anser sig  

 for berettiget til at foretage nærmere undersøgelser af en sag  

 med henblik på at tilvejebringe et tilstrækkeligt grundlag for en  

 afgørelse heraf.
I en række tilfælde vil en sådan  

 undersøgelse imidlertid føre til, at tilsynet må  

 afstå  fra at foretage noget i en konkret sag, fordi det  

 pågældende spørgsmål falder uden for tilsynets  

 kompetenceområde.
I andre sager vil en foreløbig  

 undersøgelse føre til, at tilsynet henleder et fagudvalgs  

 opmærksomhed på en given problemstilling, i praksis oftest  

 Social-, Sundheds- eller Retsudvalget, som de udvalg under hvem den social-,  

 og sundhedsretlige regulering sorterer.
Tilsynet er således ikke   som  

 fagudvalgene   et lovforberedende organ.
Endelig skal jeg bemærke, tilsynet ikke kan  

 træffe afgørelser.
Tilsynet har alene en udtaleret  

 vedrørende de spørgsmål, som falder ind under dets  

 kompetence.
