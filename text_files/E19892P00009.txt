1. Indledning 2. Skattebegunstigede pensionsordninger 3. Andre pensions-, forsikrings- og opsparingsformer 4. Forsikringsselskabers, pensionskassers og  

 pengeinstitutters pligter 5. Hjælpe- og understøttelsesfonds 1. Indledning I dette afsnit fremstilles reglerne i pensionsbeskatningsloven (PL), jf.  

 lovbekg. nr 569 af 26.august 1987. Forinden vil blive givet en kort  

 gennemgang af ordninger, der ikke er omfattet af PL.
Se også I 3.
 Pensionsbeskatningsloven behandles i Helkett (15. udg.) s. 651ff, den af  

 skattedepartementet i december 1987 udsendte vejledning om  

 pensionsbeskatningsloven (8. udg.), Hanne Søgaard Hansen m.fl.:  

 Skattereformen og pensionsbeskatning, Skattepligt og skatteflugt, kapitel 5,  

 samt skd.cirk. nr.24 af 16. december 1986 og skd.cirk. nr.237 af 30.dec. 1987  

 (kap.7).
1.1. Ordninger der ikke er omfattet af PL Visse ordninger er hverken omfattet af afsnit I eller afsnit II i  

 pensionsbeskatningsloven.
Fradrag for præmier til sådanne ordninger  

 tilligemed beskatningsreglerne for udbetaling fra sådanne ordninger må derfor  

 søges i andre regler end pensionsbeskatningslovens.
Dette gælder syge- og  

 ulykkesforsikringer, hvor forsikrede er en fra ejeren forskellig person, jf.  

 modsætningsvis PL § 50, stk. 1, nr. 7. Er præmien for sådanne ordninger  

 fastsat ud fra en konkret vurdering af det forventede driftstab, vil denne  

 kunne fradrages efter SL § 6 a, jf. skd. 70.435, hvor præmien til en  

 forsikring, der dækkede tab ved såvel klinikejerens som ansatte tandlægers  

 midlertidige arbejdsudygtighed som følge af sygdom eller ulykke, blev anset  

 for fradragsberettiget i henhold til nævnte bestemmelse.
Se endvidere skd.  

 77.896, vedrørende de såkaldte nøglepersonsforsikringer. (Afgørelsen er  

 omtalt under afsnit I 3.4.). Livsforsikringer, der er tegnet på den ansattes  

 liv, og hvor et selskab som arbejdsgiver er ejer, tilhører ligeledes den  

 gruppe af ordninger, som falder uden for pensionsbeskatningsloven, jf.
PL §  

 54. Selskabet vil som hovedregel ikke kunne fradrage præmien efter SL § 6 a,  

 jf. lsr.1950.169 og 1984.26. I skattedepartementets afgørelse refereret i  

 Skat 1988.8.487 antages det, at udgift til »nøglepersonforsikring«  

 på en medarbejders liv under visse betingelser kan betragtes som en  

 fradragsberettiget driftsomkostning.
Betingelsen er, at der er tale om en ren  

 risikoforsikring uden opsparingselement, at forsikringssummen er fastsat ud  

 fra en konkret vurdering af virksomhedens forventede økonomiske tab ved  

 medarbejderens død, og at erstatningen ikke overstiger det således opgjorte  

 tab.
Det antages endvidere, at udbetaling fra en sådan livsforsikring er  

 skattepligtig indkomst for virksomheden efter SL § 4, idet den dækker et  

 driftstab.
 Nævnes skal endvidere de såkaldte uafdækkede  

 »direktørpensionsordninger.« Se herom afsnit 2.2.1.2.
I afgørelsen skd. 34.268 fandt skattedepartementet, at ordningen ikke  

 henhørte under PL's regler.
Der var tale om en forening, der ønskede at indgå  

 en pensionsaftale med en medarbejder således, at foreningen båndlagde  

 værdipapirer til en nærmere angiven værdi, og der af den således båndlagte  

 kapital skulle udbetales medarbejderen en årlig pension indtil hans død,  

 hvorefter den resterende kapital skulle tilbageføres til foreningens aktiver.  

 Departementet fandt, at de livsbetingede udbetalinger var  

 indkomstskattepligtige for medarbejderen, medens ordningen ikke i øvrigt  

 havde skattemæssige konsekvenser for ham.
1.1.1. Udenlandske ordninger Udenlandske livsforsikrings- og pensionsordninger er ikke omfattet af PL  

 afsnit 1, jf. §§ 3, stk.1, 4 stk. 1, 6, 8, nr.1, 10, stk.1, nr.1, 11 A,  

 stk.1, nr.1 og 12, stk.1, nr.1.
 Udenlandske ordninger tegnet i et forsikringsselskab er imidlertid  

 omfattet af reglerne i PL afsnit II, § 50. Vedrørende bidrag til WHO's syge-  

 og gruppelivsforsikring, tegnet i et udenlandsk forsikringsselskab, se skd.  

 31.12. Der henvises iøvrigt til afsnit I 3.
Er den udenlandske ordning oprettet som andet end en forsikringsordning,  

 falder den ikke ind under PL § 50. For så vidt angår udenlandske  

 pensionskasselignende ordninger, se § 50, stk.1, nr.3 sammenholdt med §§ 3, 6  

 og 7 samt skd. 31.12 om FN's pensionsordning.
Se endvidere lsr.1978.162 om  

 bidrag til EF's pensionskasse og skd.34.270 om bidrag til UNICEF's  

 pensionsordning.
 De skattemæssige regler for disse ordninger må søges i SL, hvoraf som  

 udgangspunkt følger, at der ikke er fradrag for bidrag til ordningen efter SL  

 § 6 a og engangsudbetalinger er skattefri efter SL § 5, litra b, medens  

 løbende livsbetinget alderspension og enkepension er skattepligtig personlig  

 indkomst i medfør af SL § 4, litra c.
 Tilsvarende er antaget om udenlandske statslige pensionsordninger.
Dobbeltbeskatningsoverenskomst med England og Schweiz Ovennævnte regler for udenlandske pensionsordninger er fraveget ved  

 dobbeltbeskatningsoverenskomsterne med England og Schweiz, jf.  

 overenskomsternes artikel 28, stk. 3, idet der i visse tilfælde er fuld  

 fradragsret for egne bidrag og ret til at bortse fra arbejdsgivers bidrag.  

 Vedrørende bidrag til den britiske pensionsordning The Provencial Insurance  

 Company Pension Fund, se skd. nr. 73.230. Vedrørende bidrag til den  

 schweiziske AHV, se lsr.1983.62.
2. Skattebegunstigede pensionsordninger I det følgende fremstilles reglerne om pensionsordninger m.v. hvor bidrag  

 eller præmier efter reglerne i PL afsnit I er »skattefri« d.v.s. at  

 der enten kan bortses fra både arbejdsgiverens og den ansattes egne bidrag  

 ved opgørelsen af den skattepligtige indkomst for ejeren af forsikringen m.v.  

 (arbejdsgiverordninger) eller bidraget af ejeren kan fradrages i dennes  

 personlige indkomst (private ordninger). Følgende pensionsordninger er  

 omfattet af disse regler: Pensionsordninger med løbende udbetalinger, PL §§  

 2, 5 og 7.
 Rateforsikringer i pensionsøjemed, PL §§ 8 og 9.
 Rateopsparing i pensionsøjemed, PL § 11 A.
 Kapitalforsikring og opsparing i pensionsøjemed, PL §§ 10 og 11 samt 12 og  

 13.
 Indeksordninger, PL § 15.
 De enkelte ordninger vil blive beskrevet nedenfor.
 I den udstrækning reglerne er fælles for flere af ordningerne, vil disse  

 regler blive beskrevet under et.
 Følgende systematik vil blive anvendt:
2.1.1. Hvornår kan en forsikringspræmie fradrages Præmierne skal fratrækkes det år, hvori de efter forsikringsaftalen  

 forfalder til betaling, uanset om de er betalt.
Hvis det allerede i  

 forfaldsåret er klart, at skatteyderen ikke vil være i stand til at betale  

 præmien, må fradragsret dog nægtes.
I forbindelse med tegning af en forsikring anses det første præmiebeløb  

 ikke at være forfaldent før der foreligger en endelig aftale.
Endelig aftale  

 foreligger først, når forsikringsselskabet - efter at have modtaget  

 forsikringsbegæring - antager forsikringen, jfr. lsr.1964.84, lsr.1967.164,  

 UfR 1974.997H (skd.32.158) og Skat 1987.8.596.
 Det er ikke nødvendigt, at forsikringspolice er oprettet på  

 fradragstidspunktet.
 2.1.2. Arbejdsgivers fradrag m.v.
Ved opgørelsen af en arbejsgivers skattepligtige indkomst sidestilles  

 beløb, som af ham indbetales til en af kap.1 omfattet ordning for en  

 arbejdstager,  der er ansat hos ham,  med beløb, der er udbetalt til  

 arbejdstageren selv, jfr.
PL § 23. At en arbejdsgiver har taget forbehold,  

 der er foreneligt med PL § 17 (se om dette I 2.1.3) vil ikke udelukke  

 fradragsretten.
Hvor betingelserne for at behandle beløbet som en udgift vedrørende  

 arbejdsgiverens erhvervsvirksomhed herefter er til stede, er beløbet, uanset  

 om det udgør løbende bidrag/præmie eller engangsbidrag/-præmie,  

 fradragsberettiget ved opgørelsen af den skattepligtige indkomst for det  

 indkomstår, udgiften vedrører.
Det samme gælder beløb, der indbetales til en  

 tidligere ansat arbejdstagers pensionsordning med løbende udbetalinger, samt  

 beløb, der efter en arbejdstagers død, indbetales til en ordning med løbende  

 udbetalinger til sikring af ægtefælle- eller børnepension.
 Beløb, der ved en pensionsordnings opløsning eller bortfald tilfalder  

 arbejdsgiveren, skal medregnes til hans særlige indkomst, når han har  

 fratrukket de af ham præsterede tilskud, LOSI § 2, nr.11.
Beløb, der tilfalder en arbejdsgiver i medfør af et forbehold efter PL §  

 17, jfr.
I 2.1.3, skal medregnes i arbejdsgiverens almindelige skattepligtige  

 indkomst, når indbetalingerne til ordningen er fradraget ved opgørelse af den  

 skattepligtige indkomst.
2.1.3. Ejerbegrebet ved forsikring - Arbejdsgiverforbehold Ejerbegrebet anvendes udelukkende ved forsikringsordninger, idet begrebet  

 »kontohaver« anvendes ved opsparingsordninger.
Ejer og forsikrede skal som altovervejende hovedregel være samme person,  

 for at de særlig skattebegunstigede regler i PL kapitel 1 kan anvendes.
Samme  

 krav stilles til syge- og ulykkesforsikringer for at de er omfattet af PL  

 afsnit II.
For opsparingsordninger er kravet i PL kapitel 1, at opsparingen  

 med tilhørende renter skal tilhøre kontohaveren.
For forsikringsordninger og  

 opsparingsordninger omfattet af kapitel 1 stilles endvidere det krav, at  

 beløb, som kommer til udbetaling medens forsikrede/kontohaveren lever, skal  

 udbetales til ham.
At afgøre hvem der er kontohaver volder i reglen ikke nogen problemer,  

 hvorimod det kan være vanskeligt at afgøre, hvem der er ejer af en  

 forsikring.
Da der ud over ovennævnte forhold er knyttet yderligere  

 retsvirkninger til det at være ejer, se f.eks.
PL §§ 54 og 56 gives nedenfor  

 en omtale af ejerbegrebet ved forsikring.
Hvem er ejer Ved »ejer« forstås den person, som har ejerbeføjelser i henhold  

 til forsikringsaftalen, herunder navnlig retten til at oppebære samtlige  

 forsikringsydelser, sålænge han lever, og til at bestemme, hvem der som  

 begunstiget skal være berettiget til forsikringsydelserne efter hans død samt  

 til at disponere over forsikringen ved genkøb eller lignende - i det omfang  

 sådan disposition er mulig.
Ejervilkåret er ikke til hinder for, at der  

 indsættes uigenkaldelige begunstigede, ligesom der f.eks. med arbejdsgiveren  

 kan aftales begrænsinger i ejerens adgang til at belåne eller genkøbe  

 ordningen.
Derimod er der ikke - bortset fra de i PL § 17 omfattede tilfælde,  

 jf. nedenfor og de i afsnit 2.11 omhandlede udlodningstilfælde - mulighed for  

 at aftale, at en forsikrings genkøbsværdi skal tilfalde en anden end ejeren,  

 eller at en anden end ejeren kan indsætte begunstigede eller belåne  

 forsikringen m.v.
I så fald indtræder der afgiftspligt, og den, der herefter  

 har dispositionsretten, anses fra dette tidspunkt som ejer, med de deraf  

 følgende konsekvenser vedrørende fradragsret for præmier m.v.
Arbejdsgiveren tager forbehold PL § 17 Uanset kravet om at arbejdstageren skal være ejer af forsikringen, kan  

 arbejdsgiveren i henhold til PL § 17 tage forbehold om, at bonus fra  

 livsforsikringen helt eller delvis skal tilfalde ham selv.
Efter samme  

 bestemmelse kan arbejdsgiveren endvidere tage forbehold om, at værdien af  

 forsikringen eller det indestående beløb på kontoen m.v., helt eller delvis  

 skal tilfalde ham selv i tilfælde af, at arbejdsforholdet af andre grunde end  

 arbejdstagerens død eller erhvervsudygtighed ophører før hans fyldte 30. år  

 og før udløbet af en periode på indtil 5 år efter forsikringens oprettelse.  

 Et forbehold om, at bonus skal udbetales til arbejdsgiveren, må alene omfatte  

 beløb, der udbetales i form af bonus og ikke f.eks. forhøjelser af  

 forsikringsydelser, hidrørende fra tidligere tilskrivning af bonus.
Endelig  

 kan der tages forbehold om, at løbende forsikringsydelser skal tilfalde  

 arbejdsgiveren, hvis de kommer til udbetaling, medens ansættelsesforholdet  

 endnu består.
Beløb, der er tilfaldet arbejdsgiveren som følge af et forbehold, skal  

 medregnes til hans personlige indkomst, når han tidligere har fratrukket sine  

 indbetalinger til ordningen, PL § 24. Til gengæld skal der ikke svares  

 afgift, jf.
PL § 33.
 Hvis arbejdsgiveren tager andre forbehold end de ovenfor nævnte, falder  

 ordningen, såfremt der er tale om en livsforsikring, ind under reglerne om  

 ordninger uden fradragsret i PL § 50. Er der tale om rateopsparing eller  

 opsparing i pensionsøjemed, falder ordningen uden for PL.
Efter RFL er virkningen af et arbejdsgiverforbehold, der er i strid med  

 RFL's regler herom, kun at arbejdsgiveren mister fradragsretten for sine  

 bidrag, medens forbeholdet ikke ændrer arbejdstagerens skattemæssige  

 stilling.
Når et forbehold, der er optaget i en pensionsaftale før PL's  

 ikrafttræden er foreneligt med RFL § 2, vil pensionsordningen også efter 1.  

 januar 1972 være omfattet af reglerne om pensionsordninger med løbende  

 udbetalinger, idet de nye regler dog skal iagttages, hvis der sker en  

 forøgelse af forsikringsydelserne med andet end bonus, se nærmere PL § 17,  

 stk. 2.
2.2. Pensionsordninger med løbende udbetalinger 2.2.1. Kravene til ordningen For så vidt angår ordninger, oprettet før 1.jan. 1972, henvises til LV  

 1987, I 2.2.1.1 (side 641).
 Efter PL § 2 skal en af bestemmelsen omfattet ordning gå ud på at sikre  

 pension i form af løbende ydelser, der bortfalder ved den  

 pensionsberettigedes død (livsbetingede ydelser). Bestemmelsen omfatter  

 følgende ordninger:
1) Tjenestemandspension, d.v.s. pension fra det offentlige som følge af  

 tidligere ansættelse i statens, folkeskolens, folkekirkens eller kommunernes  

 tjeneste.
For disse pensionsordninger gælder det særlige, at de løbende  

 pensionsudbetalinger sker direkte fra arbejdsgiveren.
Pensionsordningen er  

 altså ikke afdækket, d.v.s. at der ikke under ansættelsesperioden er opsamlet  

 pensionsmidler, der tilhører den ansatte.
2) Pension fra ordninger, der modtager statsstøtte.
Reglen omfatter  

 pensionsordninger i institutioner, hvis drift helt eller delvis betales af  

 staten og pensionsordninger, som reelt finansieres af staten gennem dækning  

 af de pågældende pensionskassers eventuelle underskud.
 3) Pension fra Arbejdsmarkedets tillægspension.
4) Ydelser fra pensionskasser, der er omfattet af tilsynsloven eller af  

 loven om forsikringsvirksomhed.
Efter loven om tilsyn med pensionskasser  

 (tilsynsloven) kan private arbejdsgivere ikke oprette pensionsordninger med  

 løbende ydelser, uden at der sker afdækning af forpligtelsen, d.v.s. at  

 arbejdsgiverens pensionstilsagn skal »afdækkes« ved tegning af en  

 forsikring eller oprettelse af en pensionskasse, således at pensionsmidlerne  

 er unddraget arbejdsgiverens rådighedssfære.
Den eneste undtagelse fra kravet om afdækning er de såkaldte  

 »direktørpensionsordninger«.
Direktørpensionsordningerne er hverken  

 omfattet af RFL eller PL, og der skal derfor ikke svares afgift ved  

 udbetaling af et engangsbeløb fra en sådan ordning, hvorimod løbende ydelser  

 skal medregnes til den skattepligtige indkomst i henhold til SL § 4 c.
En  

 kapitaludbetaling til afløsning af et sådant uafdækket pensionstilsagn,  

 beskattes som særlig indkomst i henhold til LOSI § 2, nr. 15.
For pensionskasser, der er indrettet med henblik på indkøb af livrente  

 eller lignende for de bidrag, der er opsparet for det enkelte medlem, er det  

 yderligere en betingelse, at indkøb af livrente eller lignende ikke kan  

 undlades uden forsikringsrådets samtykke.
En pensionskasse havde for  

 medlemmer, der på grund af helbredsforhold m.v. ikke kunne optages på normale  

 vilkår, oprettet en opsparingsordning, hvor de opsparede midler som  

 hovedregel skulle anvendes til køb af livrente ved pensioneringen m.v.
Også  

 denne ordning ansås som en pensionsordning med løbende udbetalinger, skd.  

 38.211.
 Pensionskasser, pensionsfonds o.lign., der ikke er omfattet af  

 tilsynsloven eller af loven om forsikringsvirksomhed, men som virker her i  

 landet og har til formål at udbetale pension i overensstemmelse med reglerne  

 i PL, kan godkendes af statsskattedirektoratet med den virkning, at  

 pensionsordningerne behandles efter reglerne om skattebegunstigede ordninger.
 5) Ydelser i henhold til en forsikring, der er oprettet i et  

 forsikringsselskab, der er berettiget til at drive forsikringsvirksomhed her  

 i landet, se herom skd. 33.190. Endvidere skal forsikringstageren (den, der  

 har tegnet forsikringen) være forsikret (d.v.s. at forsikringen skal være  

 tegnet på hans liv). Bestemmelsen omfatter renteforsikringer, der er tegnet  

 som livrente, invaliderente eller pensionsforsikring.
 Forsikringen kan dog også tegnes som en overlevelsesrente med ejerens  

 ægtefælle eller tidligere ægtefælle som forsikret, PL § 4. Det typiske  

 eksempel herpå vil være en overlevelsesrente, der er tegnet på mandens liv,  

 og som ejes af hustruen.
 Såfremt en  forsikring  er tegnet efter aftale mellem en  

 arbejdstager og dennes arbejdsgiver, og præmier eller kapitalindskud  

 indbetales af arbejdsgiveren, skal arbejdstageren være forsikret og ejer af  

 forsikringen.
 Ydelserne fra pensionskassen eller i henhold til en forsikring skal have  

 karakter af:
 a. alderspension, hvis udbetaling tidligst begynder ved det fyldte 60. år,  

 medmindre lavere aldersgrænse er godkendt af ligningsrådet (se I 2.7.2.).
b. invalidepension.
Da udtrykket »invalidepension« ikke er  

 defineret i denne lovbestemmelse, er det overladt til pensionskasserne og  

 forsikringsselskaberne at fastsætte, hvilken invaliditetsgrad, der skal være  

 indtruffen, for at pensionen kan udbetales.
En erhvervsudygtighedsforsikring  

 med løbende udbetalinger sidestilles med invalidepensionsforsikring, skd.  

 33.91, jf. også I 3.2.2.
 c. pension til efterlevende ægtefælle, herunder fraskilt ægtefælle.
 d. pension til efterlevende børn, herunder stedbørn, dog længst til  

 børnenes fyldte 24. år eller til den følgende policedag (årsdag for policens  

 oprettelse).
En række pensionskasser har af Forsikringstilsynet fået tilladelse til at  

 udbetale visse kapitalbeløb.
Dette er ikke i sig selv til hinder for, at  

 ydelser fra kasserne er omfattet af PL § 2, men det er en forudsætning, at  

 vedtægtsbestemmelserne om indsættelse af begunstigede udformes i  

 overensstemmelse med principperne i PL § 5, stk. 2. Det er endvidere en  

 betingelse, at den årlige præmie for engangsydelserne ikke overstiger 10 pct.  

 af den samlede årlige præmie.
 Forsikringsordninger kan ikke i samme udstrækning påregne at kunne  

 udbetale kapitalbeløb og stadig være omfattet af PL § 2, se dog afsnit I 2.10  

 om samlet udbetaling af bonus, når forsikringen bliver virksom eller  

 bortfalder.
Garanterede ydelser, PL § 5 Efter PL § 5 sidestilles forsikringer, hvis ydelser i alle tilfælde  

 udbetales i en vis periode uanset den forsikredes død (garanterede ydelser)  

 med pensionsordninger med løbende udbetalinger, såfremt præmien for garantien  

 ikke overstiger 10 pct. af præmien for den samlede forsikring, og såfremt  

 forsikringen opfylder de ovennævnte krav til forsikringsordninger - bortset  

 fra kravet om, at ydelserne skal være livsbetingede.
Det er dog en  

 betingelse, at der ikke i policen er indsat andre begunstigede end enten  

 forsikredes »nærmeste pårørende«, jf. forsikringsaftalelovens §  

 105, eller forsikredes ægtefælle, herunder fraskilt ægtefælle, eller  

 livsarvinger.
Hvis forsikringen er en overlevelsesrente med garanti, skal den  

 principalt berettigede tilhøre den personkreds, som er nævnt ovenfor.
I  

 øvrigt stilles der ikke krav om indsættelse af begunstigede.
 2.2.2. Præmier og bidrag.
Ordninger uden for ansættelsesforhold Ved opgørelsen af den personlige indkomst for ejeren af ordningen kan  

 fradrages de i indkomståret forfaldne bidrag eller præmier til  

 pensionsordninger med løbende udbetalinger, medmindre bidragene eller  

 præmierne er betalt af en hjælpe- og understøttelsesfond, der er godkendt  

 efter § 52 eller efter lov om beskatningen af renteforsikringer m.v. § 21, PL  

 § 18.
 Når indbetalingsperioden er under 10 år eller hvis indbetalingerne  

 forhøjes, hvor den resterende indbetalingsperiode er under 10 år samt ved  

 indbetaling af engangsindskud til ordningen, skal fradragsretten evt.  

 fordeles over en årrække, se I 2.5.
 Det er en betingelse for fradragsretten til »private« ordninger,  

 at skatteyderen er fuldt skattepligtig her i landet, PL § 54.
 Om betingelserne i øvrigt for at opnå fradrag for forsikringspræmie, se I  

 2.1.1.
I lsr 1985.138 havde et pensionkassemedlem ved opgørelsen af den  

 skattepligtige indkomst fradraget et »pensionsbidrag«, der var  

 finansieret ved fradrag i medlemmets præmiereserve.
Denne fremgangsmåde blev  

 anvendt, for at medlemmet, der var arbejdsløs, kunne bevare sin  

 pensionsdækning.
Den stedfundne reduktion af pensionsdækningen kunne ikke  

 sidestilles med en indbetaling af pensionsbidrag, hvorfor fradrag blev  

 nægtet.
Ordninger i ansættelsesforhold For så vidt angår præmier til pensionsordninger, der er oprettet som led i  

 et ansættelsesforhold, gælder PL § 19, hvorefter beløb, der af arbejdsgiveren  

 indbetales til en af lovens kapitel 1 omfattet ordning for arbejdstageren,  

 herunder ordninger, der omfattes af overgangsreglerne, ikke medregnes ved  

 opgørelsen af arbejdstagernes skattepligtige indkomst.
Bestemmelsen skal  

 forstås således, at alle beløb, som faktisk indbetales af arbejdsgiveren,  

 uanset om indbetalingerne efter den indbyrdes aftale benævnes arbejdsgiver-  

 eller arbejdstagerbidrag (egne bidrag), skal holdes uden for arbejdstagerens  

 skattepligtige indkomst.
På tilsvarende måde som en arbejdstager kan se bort fra arbejdsgiverens  

 bidrag til en pensionsordning, så længe ansættelsesforholdet består, kan  

 arbejdstageren også se bort fra indbetalingen, hvor denne sker i forbindelse  

 med arbejdstagerens fratræden af stilling, selv om ydelsen måtte kunne  

 sidestilles med godtgørelse i anledning af fratræden af stilling, jfr.
LOSI §  

 2, nr.9, se Skat 1988.1.45. Derudover kan en skatteyder se bort fra bidrag,  

 der indbetales af en tidligere arbejdsgiver til en pensionsordning med  

 løbende udbetalinger.
Efter arbejdstagerens død gælder det samme for  

 indbetalinger til sikring af ægtefælle - og børnepension.
 Om præmier og bidrag vedrørende ordninger og forsikringer, der er valgt  

 beskattet efter PL § 50, se I 3.5.
Når andre end ejeren betaler præmien Ifølge PL § 54 tilkommer fradragsretten for indbetalinger til forsikringer  

 m.v. ejeren af forsikringen, uanset hvem der har foretaget indbetalingen.
Beløb, der ydes ved, at forsikringspræmier m.v. betales af en anden end  

 ejeren af forsikringen m.v., skal medregnes ved opgørelsen af ejerens  

 personlige indkomst.
Dette gælder dog ikke ydelser, der er omfattet af arve-  

 eller gaveafgiftsreglerne, samt indbetalinger fra en arbejdsgiver, som  

 arbejdstageren kan se bort fra ved indkomstopgørelsen, jf. foran, og  

 indbetalinger fra hjælpe- og understøttelsesfonde, der er godkendt efter § 52  

 eller efter RFL § 21, jf.
PL § 56, stk. 1.
 Præmier til gruppelivsforsikring, der med forsikringsrådets godkendelse er  

 tegnet af en pensionskasse for dens medlemmer, skal ligeledes medregnes som  

 personlig indkomst, PL § 56, stk. 3. Det indkomstskattepligtige beløb er  

 B-indkomst, skd. 19.5. Om den med virkning fra indkomståret 1987 indførte  

 tilsvarende regel i PL § 56, stk. 4, vedrørende præmieudgifter afholdt af en  

 faglig sammenslutning omfattet af LL § 13, se afsnit I 3.2.3.1.
Reglerne om indkomstskattepligt eller afgift omfatter også ydelser i form  

 af overdragelse af ejendomsretten til livsforsikring m.v. samt udbetaling af  

 forsikringssum m.v. til en anden end ejeren eller til en anden end den, der i  

 henhold til bestemmelserne i policen m.v. er berettiget til de pågældende  

 udbetalinger, jf.
PL § 56, stk. 2.
2.2.3. Formue Retten i henhold til en pensionsordning med løbende udbetaling skal ikke  

 medregnes i den skattepligtige formue.
Formueskattefriheden fremgår af PL §  

 22 og SL § 12, nr. 3.
2.3. Rateforsikring i pensionsøjemed 2.3.1. Kravene til ordningen Rateforsikringer er i forsikringsteknisk forstand kapitalforsikringer med  

 ratevis udbetaling.
For så vidt angår de før 1.jan. 1972 oprettede  

 annuitetsforsikringer og arverenteforsikriner m.v., som efter overgangsreglen  

 i lovens § 9 behandles efter reglerne i PL, henvises til LV 1987, afsnit I  

 2.3.1.1. (side 647).
 Efter PL § 8 skal en rateforsikring i pensionsøjemed indeholde bestemmelse  

 om, at forsikringssummen udbetales i lige store rater over mindst 10 år, og  

 at rater, der kommer til udbetaling, medens forsikrede lever, tilfalder ham.
 Da forsikringssummen således  skal  komme til udbetaling, kan en  

 rateforsikring i pensionsøjemed ikke tegnes som en ophørende forsikring, skd.  

 20.78, jf. skd. 25.142.
 En rateforsikring i pensionsøjemed skal endvidere opfylde følgende  

 betingelser:
a) Policen skal være oprettet i et livs- eller pensionsforsikringsselskab,  

 der er berettiget til at drive livsforsikringsvirksomhed her i landet, se  

 skd. 33.190. Efter forsikredes fyldte 55. år kan en police kun oprettes som  

 tillæg til en før denne alder oprettet police og kun med en forsikringssum  

 der ved samme udbetalingstidspunkter som efter den tidligere police ikke vil  

 overstige halvdelen af den tidligere forsikringssum.
Oprettelse af  

 tillægspolice efter det fyldte 55. år vil kunne ske i tilslutning til en  

 bestående annuitetsforsikring eller arverente, der er omfattet af  

 overgangsreglerne, men tillægspolicen skal i så fald opfylde de almindelige  

 betingelser i PL § 8.
b) Forsikringstageren skal være forsikret og ejer af forsikringen.
Hvis  

 forsikringen er tegnet efter aftale mellem en arbejdstager og dennes  

 arbejdsgiver, og præmier eller kapitalindskud indbetales af arbejdsgiveren,  

 skal arbejdstageren være forsikret og ejer af forsikringen.
Arbejdsgiveren  

 kan dog tage forbehold, som nævnt i PL § 17, se I 2.1.
c) Der kan ikke aftales senere forfaldstidspunkt for sidste rate end  

 første policedag efter den forsikredes fyldte 80. år.
Rateudbetalingen kan  

 tidligst påbegyndes ved forsikredes fyldte 60. år, med mindre lavere  

 aldersgrænse er godkendt af ligningsrådet.
Det kan dog tillige aftales, at  

 udbetalingerne påbegyndes i tilfælde af forsikredes død eller invaliditet før  

 hans fyldte 60. år, uden at der stilles særlige krav til invaliditetsgraden.
 d) Der kan ikke i policen indsættes andre begunstigede end forsikredes  

 »nærmeste pårørende«, jf. forsikringsaftalelovens § 105, eller  

 forsikredes ægtefælle, herunder fraskilt ægtefælle, eller livsarvinger,  

 herunder stedbørn og disses livsarvinger.
 2.3.2. Indbetalinger til ordningen.
Ordninger uden for ansættelsesforhold Når en rateforsikring er oprettet uden for et ansættelsesforhold og  

 indbetalingsperioden er 10 år eller mere, kan ejeren af ordningen efter PL §  

 18 ved opgørelsen af den personlige indkomst fradrage de i indkomståret  

 forfaldne præmier.
Fradragsretten gælder dog kun personer, der er fuldt skattepligtige her  

 til landet, jf.
PL § 54.
 Når indbetalingsperioden er under 10 år, eller hvis indbetalingerne  

 forhøjes, hvor den resterende indbetalingsperiode er under 10 år samt ved  

 indbetaling af engangsindskud til ordningen, skal fradragsretten eventuelt  

 fordeles over en årrække, se I 2.5.
 Hvis indbetalingerne til ordningen ikke overholdes, skal der eventuelt ske  

 regulering af indkomstansættelserne efter PL § 18 A, se 2.5.3.
 Om betingelserne i øvrigt for at opnå fradrag for forsikringspræmier, se  

 2.1.1.
 I et tilfælde, hvor ægtefællen fratrak de af hustruen til dennes 2  

 rateforsikringer indbetalte præmier, idet denne ingen indtægter havde haft,  

 fandt Landsskatteretten ikke grundlag for at tilsidesætte ordningerne som  

 faldende uden for PL uanset hustruens foretagne gentagne hævninger fra de  

 omhandlede ordninger, jfr. skat 1989.7.547.
Ordninger i ansættelsesforhold Når en rateforsikring er oprettet som led i et ansættelsesforhold, skal  

 arbejdsgiveren foretage indbetalingerne til ordningen.
Sådanne indbetalinger  

 skal ikke medregnes ved opgørelsen af arbejdstagerens skattepligtige  

 indkomst, jf.
PL § 19. Dette gælder uanset om der mellem arbejdsgiveren og  

 arbejdstageren er aftalt en fordeling af præmierne og uanset om  

 arbejdstageren kun er begrænset skattepligtig her til landet.
 Forsikredes arbejdsgiver kan ind- og udtræde af en aftale om en  

 rateforsikring. Ændres en rateforsikring fra at være tegnet som led i et  

 ansættelsesforhold til at være tegnet uden for et ansættelsesforhold eller  

 omvendt, medregnes den periode, hvor arbejdsgiveren har foretaget  

 indbetalingerne, til 10 års-perioden ved fradrag efter PL 18.
 Det bemærkes, at særreglen i PL § 19, 2. og 3. pkt. om bortseelsesret for  

 en arbejdsgivers indbetalinger efter ansættelsesforholdets ophør på grund af  

 pensionering eller død kun gælder for ordninger med løbende udbetalinger.
 Der er ikke bortseelsesret for præmier vedrørende forsikringer, der er  

 valgt henført til beskatning efter PL § 50, og arbejdstageren har ikke  

 fradragsret, se I 3.3.
2.3.3. Bonus - Renter - Formue Med hensyn til beskatning af bonus, se I 2.10.
Eventuel beskatning af rentetilvækst Efter PL § 53 beskattes rentetilvækst af kapitalforsikring, herunder  

 rateforsikring, som ikke omfattes af kapitel 1. Bestemmelsen finder også  

 anvendelse på rateforsikringer, der har været omfattet af kapitel 1 om  

 skattebegunstigede pensionsordninger, men hvor der er indtrådt afgiftspligt  

 på grund af belåning af policen eller af andre grunde.
Bestemmelsen gælder  

 endvidere for rateforsikringer, der er oprettet før 1. januar 1954, dog kun  

 for så vidt angår den del af rentetilvæksten, som efter at afgiftspligten er  

 indtrådt, kan henføres til indbetalinger, der er forfaldne før den nævnte  

 dato samt tilvækst hertil, PL 20, stk. 3.
 Derimod gælder reglen ikke, så længe udbetalingerne på rateforsikringen i  

 medfør af PL § 20 skal medregnes i modtagerens skattepligtige indkomst, idet  

 ordningen i så fald stadig henhører under PL kap. 1.
Beskatning af rentetilvæksten skal ske fra det tidspunkt, hvor ordningen  

 ophører med at være omfattet af PL kap. 1., d.v.s. når afgiftspligten  

 indtræder.
Den skattepligtige rentetilvækst opgøres som forskellen mellem på  

 den ene side forsikringens kapitalværdi ved indkomstårets udgang med tillæg  

 af eventuelle udbetalinger i årets løb og på den anden side forsikringens  

 kapitalværdi ved indkomstårets begyndelse.
Se i øvrigt afsnit I 3.2.1.
Formue Indtil afgiftspligtens indtræden er retten til forsikringen  

 formueskattefri, PL § 22. Om formueskattepligt efter afgiftspligtens  

 indtræden, se SL § 12.
2.3.4. Udbetaling Om den skatte- og afgiftsmæssige behandling af udbetalinger fra ordningen,  

 se I. 2.6. og I. 2.12.
2.4. Rateopsparing i pensionsøjemed 2.4.1. Kravene til ordningen Fra og med indkomståret 1987 er der åbnet mulighed for at oprette  

 rateopsparingsordninger i pengeinstitutter m.v.
Reglerne herom er indsat i PL  

 § 11 A.
Endvidere er der i bkg. nr. 732 af 17. oktober 1986 fastsat  

 yderligere bestemmelser om administrationen af ordningen.
 En rateopsparing i pensionsøjemed er en kapitalopsparing, hvor det er  

 aftalt, at det opsparede beløb udbetales i rater over mindst 10 år, og at  

 rater, der kommer til udbetaling, medens kontohaveren lever, skal udbetales  

 til denne.
 En rateopsparing i pensionsøjemed skal endvidere opfylde følgende  

 betingelser:
a) Opsparingen skal være påbegyndt før kontohaverens fyldte 55. år i en  

 bank eller sparekasse, der virker her i landet, eller med ministeren for  

 skatter og afgifters godkendelse i en anden institution her i landet.  

 Vilkårene for ordningen, herunder indbetalingsperioden og størrelsen af det  

 årlige indskud, skal fastsættes i en aftale mellem pengeinstituttet og  

 kontohaveren samt dennes arbejdsgiver, såfremt arbejdsgiveren bidrager til  

 ordningen.
Adgangen til at foretage indskud til en rateopsparing i  

 pensionsøjemed ophører med udgangen af det kalenderår, der ligger forud for  

 det år,  hvori  første rateudbetaling vil finde sted.
b) Efter det fyldte 55. år kan en rateopsparing i pensionsøjemed kun  

 oprettes som tillæg til en før denne alder oprettet ordning.
Indbetalingerne  

 til tillægget kan i alt højst udgøre et beløb svarende til halvdelen af  

 ordningens værdi ved det fyldte 55. år samt et beløb svarende til halvdelen  

 af de på dette tidspunkt aftalte fremtidige indbetalinger.
c) De opsparede midler skal indsættes på indlånskonto i det pågældende  

 pengeinstitut m.v.
Med hensyn til midlernes anbringelse henvises til I 2.8.
d) Til kontoen skal være knyttet bestemmelse om, at opsparingen med  

 påløbne renter m.v. tilhører kontohaveren.
Arbejdsgiveren kan dog tage  

 forbehold som nævnt i PL § 17, se I 2.1.3. Endvidere skal der være truffet  

 bestemmelse om udbetaling i tilfælde af kontohaverens død.  Undladelse af  

 at indsætte begunstigede i ordningen medfører dog ikke, at ordningen af den  

 grund falder uden for PL afsnit I, Skat 1989.6.484.
e) Der kan ikke aftales senere udbetaling for sidste rate end det  

 kalenderår, hvori kontohaveren fylder 80 år.
Rateudbetalingen kan tidligst  

 påbegyndes ved kontohaverens fyldte 60. år, medmindre lavere aldersgrænse er  

 godkendt af ligningsrådet.
Det kan dog tillige aftales, at udbetalingerne  

 påbegyndes i tilfælde af kontohaverens død før det fyldte 60. år eller  

 invaliditet, som efter reglerne i lov om social pension berettiger  

 kontohaveren til at oppebære højeste eller mellemste førtidspension.
 f) Der kan ikke træffes bestemmelse om udbetaling efter kontohaverens død  

 til andre end ægtefælle, herunder fraskilt ægtefælle, eller livsarvinger,  

 herunder stedbørn og disses livsarvinger.
 2.4.2.
Indbetalinger til ordningen Indbetalingerne til en rateopsparing kan tidligst påbegyndes i det  

 indkomstår, hvori aftalen er indgået.
Er rateopsparingsordningen oprettet som  

 led i et ansættelsesforhold, kan der aftales en regulering af arbejdstagerens  

 løn for det pågældende år således, at hele den for et år aftalte indbetaling  

 kan tilbageholdes af lønnen.
 Før det fyldte 55. år er der hverken begrænsninger for hvor mange  

 rateopsparingsordninger, der kan oprettes eller hvor store indbetalinger der  

 kan aftales indbetalt til ordningen.
Efter det fyldte 55. år kan en rateopsparing kun oprettes som tillæg til  

 en bestående ordning.
Om beregningen af tillæg henvises til taleksemplet  

 nedenfor.
Ordninger uden for ansættelsesforhold Når en rateopsparing er oprettet uden for et ansættelsesforhold, og  

 indbetalingerne skal foretages over en årrække, skal der træffes aftale med  

 pengeinstituttet om størrelsen af det årlige indskud, der skal udgøre et fast  

 beløb.
Der kan dog træffes aftale om løbende pristalsregulering af den  

 fastsatte årlige indbetaling.
Ved pristalsreguleringen kan anvendes et pris-  

 eller lønindeks beregnet og offentliggjort af Danmarks Statistik.
Eventuelle  

 forhøjelser ud over pristalsregulering omfattes af reglerne om fordeling af  

 fradragsretten, jf.
PL § 18. En rateopsparing kan også oprettes ved  

 engangsindskud.
Lovens krav til størrelsen af de årlige indskud anses for  

 opfyldt med en aftale om, at indbetalingerne til ordningen højst kan udgøre  

 et beløb, svarende til det til enhver tid gældende opfyldningsfradrag, jfr.  

 skat 1988.11.694.
Når en rateopsparing er oprettet udenfor et ansættelsesforhold og  

 indbetalingsperioden er 10 år eller mere, kan ejeren af ordningen efter PL §  

 18 ved opgørelsen af den personlige indkomst fradrage de indbetalinger, der i  

 løbet af indkomståret er foretaget til ordningen.
Fradragsretten gælder dog  

 kun personer, der er fuldt skattepligtige her til landet, jf.
PL § 54.
 Når den aftalte indbetalingsperiode er under 10 år, eller hvis  

 indbetalingerne forhøjes, hvor den resterende indbetalingsperiode er under 10  

 år samt ved indbetaling af engangsindskud til ordningen skal fradragsretten  

 eventuelt fordeles over en årrække, se I 2.5. Hvis indbetalingerne til  

 ordningen ikke overholdes, skal der eventuelt ske regulering af  

 indkomstansættelserne efter PL § 18 A, se I 2.5.
Ordninger i ansættelsesforhold Når en rateopsparing er oprettet som led i et ansættelsesforhold, kan det  

 aftales, at indbetalingen til ordningen skal udgøre enten et fast beløb eller  

 en vis procentdel af arbejdstagerens løn.
Indbetalingerne til ordningen kan  

 kun foretages af arbejdsgiveren.
Indbetalinger, der foretages af  

 arbejdsgiveren, skal ikke medregnes ved opgørelsen af arbejdstagerens d.v.s.  

 kontohaverens skattepligtige indkomst, jf.
PL § 19. Dette gælder, uanset om  

 der indbyrdes mellem arbejdsgiveren og arbejdtageren er aftalt en fordeling  

 af de indbetalte beløb.
Er der som led i et ansættelsesforhold truffet aftale om både en  

 kapitalpensionsordning og en rateordning, kan der træffes aftale om en  

 bestemt årlig indbetaling, der omfatter begge ordninger.
Det skal dog  

 samtidig aftales, hvor stor en del af indbetalingen, der skal indsættes på  

 kapitalpensionsordningen, og hvor stor en del, der skal indsættes på  

 rateopsparingen.
Der kan således træffes aftale om, at der altid på  

 kapitalpensionsordningen skal indsættes 25.000 kr. med den i lovens § 16  

 fastsatte regulering efter reguleringstallet i § 20 i personskatteloven, og  

 at det overskydende beløb skal indsættes på rateopsparingen.
Det er dog en  

 betingelse for en sådan aftale, at arbejdsgiveren altid kan give oplysning om  

 størrelsen af det beløb, som inden for kalenderåret er indbetalt til  

 kapitalpensionsordningen.
Arbejdsgivers ind- og udtræden af ordningen Det er muligt at have en ordning i et ansættelsesforhold ved siden af en  

 privattegnet ordning.
Som ovenfor nævnt skal indbetalingerne dog holdes  

 adskilt.
Arbejdsgiveren kan kun indbetale til en arbejdsgiverordning og kan  

 således ikke foretage indbetaling til en af en ansat privattegnet ordning.
 En arbejdsgiver kan indtræde i en privattegnet rateopsparing, der er  

 oprettet af en ansat, således at ordningen ændres til en arbejdsgiverordning.
Hvis en arbejdsgiver udtræder af en rateopsparingsordning, kan  

 kontohaveren fortsætte ordningen.
Kontohaveren skal inden udgangen af  

 kalenderåret træffe aftale med pengeinstituttet om den fremtidige årlige  

 indbetaling.
 Når en rateopsparing ændres fra at være en ordning som led i et  

 ansættelsesforhold til at være en ordning uden for et ansættelsesforhold  

 eller omvendt, medregnes den periode, hvor arbejdsgiveren har foretaget  

 indbetalingerne, til 10 års-perioden ved fradrag efter PL § 18.
Forhøjelser og tillæg Der kan foretages forhøjelser af en rateopsparing inden kontohaverens  

 fyldte 55. år.
Efter kontohaverens fyldte 55. år kan forhøjelser kun  

 foretages ved oprettelse af tillæg til en ordning, der er oprettet før denne  

 alder.
Forhøjelser og tillæg skal oprettes for hver ordning for sig.  

 Forhøjelser og tillæg skal udbetales på samme tidspunkter, med samme  

 udbetalingsperiode og med samme udbetalingsforløb som den ordning, de er  

 oprettet i tilknytning til.
Et tillæg, der oprettes efter kontohaverens fyldte 55. år, kan efter PL §  

 11 A, stk. 1, nr. 2, ikke overstige et beløb svarende til halvdelen af den  

 hidtidige ordnings værdi ved kontohaverens 55. år samt et beløb svarende til  

 halvdelen af de på dette tidspunkt aftalte fremtidige indbetalinger til den  

 hidtidige ordning.
Er den hidtidige ordning oprettet som led i et  

 ansættelsesforhold, og er der aftalt procentvis indbetaling, må tillægget  

 fastsættes dels på grundlag af ordningens værdi ved kontohaverens 55. år og  

 dels på grundlag af den seneste årlige indbetaling til ordningen før  

 oprettelsen af tillægget.
De fremtidige indbetalinger til ordningen efter det  

 55. år opgøres således som summen af de foretagne indbetalinger frem til  

 oprettelsen af tillægget og summen af de fra dette tidspunkt fremtidige  

 indbetalinger normalt beregnet på grundlag af den seneste årlige indbetaling  

 til ordningen.
I tilfælde, hvor rateopsparingen er oprettet som led i en  

 pensionsordning med en arbejdsgiver, og hvor det er aftalt, at  

 indbetalingerne foretages »så længe ansættelsesforholdet vedvarer«  

 kan tillægget højst andrage et beløb svarende til halvdelen af ordningens  

 værdi ved det fyldte 55. år.
Tilsvarende gælder, hvor indbetalingerne til en  

 rateopsparing højst udgør et beløb svarende til det til enhver tid gældende  

 opfyldningsfradrag, Skat 1989.7.557.
Beregningen af et tillæg til en rateopsparing, hvor der ikke foretages  

 procentvis indbetaling, er vist nedenfor.
Det forudsættes, at tillægget  

 oprettes umiddelbart før kontohaverens fyldte 60. år, og at rateopsparingen  

 med tillæg skal komme til udbetaling fra det fyldte 70. år.
Ordningens værdi  

 ved det 55. år er 500.000 kr., og i perioden fra 55 år til 70 år er der  

 aftalt en årlig indbetaling til rateordningen på 18.000 kr.
Til brug for beregningen af tillæg skal pengeinstituttet m.v. efter § 4 i  

 bekendtgørelse nr. 732 af 17. oktober 1986 foretage en opgørelse af  

 ordningens værdi på tidspunktet for kontohaverens fyldte 55. år.
Opgørelsen  

 af ordningens værdi foretages efter reglerne i bekendtgørelsens § 16, stk. 2,  

 og rateopsparingsaftalen forsynes med en påtegning om denne værdi.
2.4.3. Renter - formue Renter der tilskrives en rateopsparingskonto, skal ikke medregnes i den  

 skattepligtige indkomst.
Det samme gælder fortjeneste og tab ved indfrielse  

 eller salg af værdipapirer, salg af tegningsrettigheder, udlodning af  

 likvidationsprovenu eller lignende, når værdipapirerne er led i en  

 rateopsparing, PL § 45. Dette gælder indtil der eventuelt indtræder  

 afgiftspligt, jf.
PL § 37.
Tilsvarende skal indeståendet i en rateopsparing ikke medregnes til den  

 skattepligtige formue sålænge der ikke er indtrådt afgiftspligt, jf.
PL § 22.
Eventuel beskatning af rentetilvækst Såfremt en rateopsparing efter PL § 1, stk. 2, er valgt beskattet efter PL  

 § 50 skal der efter udbetalingernes påbegyndelse ske beskatning af den årlige  

 rentetilvækst til ordningen, i det omfang ordningen hidrører fra  

 indbetalinger, der er foretaget, medens ordningen er henført til beskatning  

 efter PL § 50.
Den skattepligtige rentetilvækst opgøres som forskellen mellem på den ene  

 side opsparingens værdi ved indkomstårets udgang med tillæg af udbetalinger i  

 årets løb og på den anden side opsparingens værdi ved indkomstårets  

 begyndelse, jf.
PL § 53.
2.4.4. Beregning af den årlige rate ved udbetaling Før rateudbetalingerne påbegyndes, skal kontohaveren efter PL § 11 A, stk.  

 2, vælge et af to udbetalingsforløb.
Det valgte udbetalingsforløb skal følges  

 i hele udbetalingsperioden.
Valget af udbetalingsforløb skal foretages for  

 hver enkelt rateopsparingsordning.
For begge udbetalingsforløb gælder, at renter m.v., der tilskrives i det  

 sidste udbetalingsår, skal udbetales sammen med sidste rate.
Er der til en  

 konto knyttet et værdipapirdepot, skal eventuelle kursgevinser i det sidste  

 udbetalingsår udloddes sammen med sidste rate.
Medfører f.eks. kurstab, at  

 den faktiske værdi af en konto i løbet af det sidste udbetalingsår bliver  

 mindre end den beregnede rate, nedsættes raten til det indestående beløb.
 Udbetalingsforløbene er fastsat i lovens § 11 A, stk. 2, som nr. 1 og 2,  

 medens der i lovens § 11 A, stk. 3, er en beregningsregel for  

 udbetalingsforløbet i § 11 A, stk. 2, nr. 2.
 Udbetalingstidspunktet, udbetalingsperiodens længde og udbetalingsforløbet  

 kan ændres, indtil første rateudbetaling finder sted.
 Årsraten kan udbetales månedsvis, kvartalsvis, halvårligt eller som et  

 samlet beløb.
Udbetaling efter PL § 11 A, stk. 2, nr. 1 Efter udbetalingsforløbet i PL § 11 A, stk. 2, nr. 1, udgør den årlige  

 rate et beløb svarende til ordningens værdi ved kalenderårets begyndelse delt  

 med det antal år, hvori der endnu ikke er foretaget udbetaling.
Hvis  

 ordningens værdi f.eks. udgør 500.000 kr. ved udbetalingens begyndelse, og  

 den aftalte udbetalingsperiode er 10 år, vil første rate udgøre 1/10 heraf  

 eller 50.000 kr.
Den anden rate udgør herefter 1/9 af ordningens værdi ved  

 begyndelsen af år 2, idet ordningens værdi også omfatter værditilvæksten i år  

 1. Den tredie rate vil være en 1/8 afordningens værdi ved begyndelsen af år  

 3, og så fremdeles.
Da udbetalingens rentetilvækst først påvirker beregningen  

 af det følgende års rate, medfører dette ved uændret rente i hele  

 udbetalingsperioden, at den årlige rate vil være stigende.
Udbetaling efter PL § 11 A, stk. 2, nr. 2 Efter udbetalingsforløbet i PL § 11 A, stk. 2, nr. 2, udgør den årlige  

 rate et beløb, som ved uændret rente i hele udbetalingsperioden vil give lige  

 store årlige rater.
 Efter PL § 11 A, stk. 3, opgøres årsraten i § 11 A, stk. 2, nr. 2, ved  

 hvert kalenderårs begyndelse og beregnes som en annuitet på grundlag af  

 ordningens værdi på dette tidspunkt og en nærmere fastsat amortisationsrente.  

 Den årlige rate fastsættes som:
(Ko) er ordningens værdi ved kalenderårets begyndelse, (n) er antallet af  

 endnu ikke udbetalte rater og (i) er den ved loven fastlagte  

 amortisationsrente d.v.s. obligationsrenten efter realrenteafgift.
Renten  

 udgør for  udbetalingsåret 1989 5 pct., jfr.
SDcirk.1988-66.
Ved beregning af den årlige rate følges kalenderåret, jf. § 8, stk. 1, i  

 bekendtgørelse nr. 732 af 17. oktober 1986. Til brug for beregningen af  

 årsraten skal pengeinstitutter m.v. efter bekendtgørelsens § 7 foretage en  

 opgørelse af ordningens værdi pr. 31. december året før det kalenderår, hvori  

 rateudbetalingen skal finde sted.
Opgørelsen af ordningens værdi skal ske  

 efter reglerne i bekendtgørelsens § 16, stk. 2. Den beregnede årsrate skal  

 senest udbetales ved kalenderårets udløb.
Eventuel reduktion af 1. årsrate Hvis udbetalingen af den første årsrate ifølge aftalen, skal finde sted  

 efter den 1. januar i kalenderåret, kan kontohaveren efter § 8, stk. 2, i  

 bekendtgørelse nr. 732 af 17. oktober 1986 vælge enten at få hele den  

 beregnede årsrate udbetalt i den resterende del af kalenderåret eller at lade  

 en forholdsmæssig del af den beregnede rate indestå i ordningen som en del af  

 ordningens værdi.
Den del af den første rate, der kan forblive indestående i  

 ordningen, er det beløb, som forholdsmæssigt kan henføres til perioden fra 1.  

 januar i kalenderåret og til det aftalte tidspunkt for rateudbetalingens  

 påbegyndelse.
Midlerne anbragt i værdipapirer Såfremt midlerne i en rateopsparing er anbragt i værdipapirer, skal  

 kursværdien af de værdipapirer, der udtages af ordningen til betaling af den  

 beregnede årsrate, ansættes på grundlag af værdien på udtagelsestidspunktet.  

 Opgørelsen af værdien foretages efter § 16, stk. 2, i bekendtgørelse nr. 732  

 af 17. oktober 1986. Ved opgørelsen medregnes de vedhængende renter.  

 Pengeinstituttet skal efter bekendtgørelsens § 9, stk. 3, sælge værdipapirer  

 under ordningen i nødvendigt omfang, hvis der ikke på den i forbindelse med  

 rateordningen oprettede indlånskonto er tilstrækkelige kontantbeløb til  

 indeholdelse af A-skat ved rateudbetalingen.
Udbetaling ved død Rateudbetalingen skal påbegyndes ved kontohaverens død, uanset om  

 kontohaveren afgår ved døden før det fyldte 60. år.
Er der ikke ved  

 kontohaverens død truffet valg af udbetalingsforløb efter lovens § 11 A, stk.  

 2, skal valget foretages af den, der er begunstiget ifølge aftalen om  

 rateopsparingen, jfr. § 6, stk. 2, i bekendtgørelse nr. 732 af 17. oktober  

 1986.
Udbetaling efter udlodning ved separation og skilsmisse Er der i forbindelse med separation og skilsmisse foretaget udlodning, kan  

 udbetalingen af den udloddede del påbegyndes, når det udbetalingstidspunkt,  

 der var aftalt på skilsmissetidspunktet, indtræder, jfr. i øvrigt afsnit I  

 2.11.
2.4.5. Udbetalingernes skattemæssige behandling Om den skatte- og afgiftsmæssige behandling af udbetalinger fra ordningen,  

 se I 2.6. og I 2.12.
2.5. Fælles fradragsregler for kapitalindskud til pensionsordninger med  

 løbende udbetalinger, rateforsikring og rateopsparing 2.5.1. Kapitalindskud før 21. juni 1979 Efter den tidligere bestemmelse i PL § 18, stk. 2, jf. lovbekg. 409 af 14.  

 august 1975 kunne fradragsretten for kapitalindskud på over 10.000 kr. til en  

 pensionsordning med løbende udbetalinger eller til en rateforsikring i  

 pensionsøjemed vælges fordelt over en periode på indtil 15 år, således at  

 indskuddet kunne fradrages med lige store årlige beløb i indkomsten for  

 indskudsåret og hvert af de følgende år.
Skatteyderen kunne frit vælge  

 længden af afskrivningsperioden (dog højst 15 år). Da afskrivningen skulle  

 foretages med lige store årlige beløb, kunne den afskrivningsperiode, der var  

 valgt ved periodens begyndelse, ikke senere ændres.
Dør den skattepligtige, før afskrivningen er afsluttet, kan den  

 efterlevende ægtefælle, hvis denne ved dødsfaldet var samlevende med afdøde,  

 enten straks fradrage det resterende beløb eller afskrive det over en periode  

 på indtil 15 år.
Denne regel skal anvendes i alle tilfælde, hvor den  

 skattepligtige er død den 1. januar 1972 eller senere, PL § 64, og reglen kan  

 stadig anvendes af enker og enkemænd, såfremt restbeløbet hidrører fra  

 kapitalindskud i henhold til begæring fremsat før 21. juni 1979.
 Hvis der ingen efterlevende ægtefælle er, bortfalder restfradraget.
Fradragsretten for et uafskrevet beløb bortfalder, når der er indtrådt  

 afgiftspligt for hele den pågældende ordning.
Ved afgiftsberegningen fragår  

 den uafskrevne del af kapitalindskud m.v. i det afgiftspligtige beløb, PL §  

 35.
 2.5.2. Nugældende regler om kapitalindskud m.v.
Med lov nr. 288 af 29. juni 1979 om ændring af pensionsbeskatningsloven  

 blev foran omtalte stk. 2 i PL § 18 ophævet og erstattet af stk. 2-6. Ved lov  

 nr. 148 af 19. marts 1986 er stk. 2-6 ændret til stk. 3-7, idet bidrag til  

 rateopsparing i pensionsøjemed samtidig er blevet omfattet af bestemmelsen og  

 opfyldningsfradraget i PL § 18, stk. 5 fremover bliver reguleret efter  

 reguleringstallet i § 20 i personskatteloven.
Begge ændringer har virkning  

 fra og med indkomståret 1987.
 Herefter skal fradragsretten for kapitalindskud til en pensionsordning med  

 løbende udbetalinger eller til en rateforsikring eller rateopsparing i  

 pensionsøjemed fordeles over en periode på 10 år, således at indskuddet  

 fradrages med 1/10 i indskudsåret og hvert af de følgende 9 år.
 Om den skattemæssige behandling af arbejdstagers eget indskud i en  

 arbejdsgiverordning til forhøjelse af pensionsanciennitet, samt den  

 skattemæssige behandling af arbejdstagers fortsatte bidragsbetaling efter  

 fratræden af stilling, se skd. cirkulære af 16. december 1986, pkt. 13 samt  

 pkt. 53 og 70, hvoraf fremgår, at den periode, hvor arbejdsgiveren har  

 foretaget indbetalingerne, medregnes til 10 års-perioden.
Hvis præmie- og bidragsperioden for en pensionsordning med løbende  

 udbetalinger, en rateforsikring eller rateopsparing i pensionsøjemed er  

 mindre end 10 år, fordeles fradragsretten for det præmie- eller bidragsbeløb,  

 der i alt skal betales, med lige store beløb over en periode på 10 år.
Hvis  

 præmierne (bidraget) forhøjes på et tidspunkt, hvor den resterende  

 præmiebetalingsperiode er under 10 år, fordeles fradraget for forhøjelsen på  

 tilsvarende måde over en periode på 10 år.
Såfremt det samlede årlige fradrag, beregnet efter de nævnte regler udgør  

 et mindre beløb end 25.000 kr. (reg.) (27.100 kr. for 1989) kan skatteyderen  

 dog vælge at foretage et årligt fradrag på indtil 25.000 kr. (reg.) indtil  

 samtlige præmier og indskud er bragt til fradrag (opfyldningsfradrag), jfr.  

 PL § 18, stk.5. Der kan dog i et indkomstår højst fradrages et beløb svarende  

 til forfaldne (for rateopsparing i pensionsøjemed indbetalte) præmier  

 (bidrag) og indskud, som ikke tidligere er fratrukket Alle kapitalindskud og præmier med en betalingsperiode på under 10 år  

 betragtes under et ved beregningen af det årlige fradrag.
Samlevende ægtefæller har hver for sig fradragsret for kapitalindskud m.v.  

 i overensstemmelse med foranstående regler.
Der er ikke mulighed for  

 overførsel af uudnyttede »opfyldningsfradrag« mellem ægtefællerne.
Beløb, hvormed præmier eller bidrag forhøjes i henhold til en aftale om  

 løbende pristalsregulering af præmier eller bidrag, kan dog fradrages i det  

 år, hvor beløbet forfalder til betaling.
Denne regel gælder dog ikke  

 pristalsregulerede kapitalindskud, jfr. skd.64.49.
 Dør den pågældende, før afskrivning af kapitalindskud eller præmier efter  

 de nævnte regler er afsluttet, kan den efterlevende ægtefælle, hvis denne ved  

 dødsfaldet var samlevende med afdøde, fortsætte afskrivningen. (Ægtefællen  

 kan altså ikke fradrage det uafskrevne beløb straks). Fradragsretten for et  

 resterende beløb bortfalder, når der er indtrådt afgiftspligt for hele den  

 pågældende ordning efter reglerne i §§ 29-31, f.eks. fordi ordningen ophæves  

 i utide eller belånes.
 Er der indtrådt afgiftpligt efter §§ 29-31 for hele den pågældende  

 ordning, og har der været foretaget kapitalindskud eller præmie- eller  

 bidragsbetaling med afskrivning over en årrække, fragår i det afgiftspligtige  

 beløb den del af indskuddet eller præmierne m.v. for hvilket fradragsretten  

 bortfalder, PL § 35, stk. 1.
 De foran omtalte regler vedrørende pensionsordninger med løbende  

 udbetalinger og rateforsikringer har virkning for:
 1) kapitalindskud samt præmier og bidrag til pensionsordninger med løbende  

 udbetalinger og rateforsikringer i pensionsøjemed i henhold til en begæring,  

 som den skattepligtige efter den 20. juni 1979 har fremsat over for  

 forsikringsselskabet m.v. eller dettes repræsentant.
 2) beløb, hvormed præmier og bidrag til ældre forsikringer m.v. forhøjes i  

 henhold til en begæring som nævnt i nr. 1.
 Reglerne vedr. rateopsparing i pensionsøjemed har virkning fra og med  

 indkomståret 1987.
 Skatteydere, der foretager fradrag for indskud og præmier m.v., som er  

 omfattet af loven, skal, når de vælger at foretage  

 »opfyldningsfradrag« op til 25.000 kr. (reg.), udfylde og  

 underskrive et særligt skema, S 423. Der henvises til vejledningen til dette  

 skema.
Af hensyn til afgiftsberegningen, jfr. ovenfor, indeholder S 423 en særlig  

 rubrik, »Uafskrevet beløb«, som det påhviler ligningsmyndigheden at  

 udfylde.
I øvrigt henvises til bekendtgørelse nr. 732 af 17/10 1986, kapitel  

 4 samt skattedepartementets cirkulære af 16. december 1986, kapitel 3.
2.5.3. Efterbeskatning ved ophør eller nedsættelse af indbetalingerne For indbetalinger, der ophører eller nedsættes i indkomståret 1987 eller  

 senere, skal der ske efterbeskatning efter PL § 18A, stk.1. Dette gælder  

 også, når indbetalingerne ophører som følge af ophævelse af ordningen i  

 utide.
For forsikringsordninger er præmiernes forfaldstidspunkt afgørende  

 for, hvilket år efterbeskatningen skal finde sted.
Bestemmelsen omfatter også  

 fradrag, der er foretaget før indkomståret 1987.
Ophører en skatteyder f.eks. efter det 6. års indbetaling til en  

 rateforsikring med indbetalingerne, indebærer bestemmelsen i PL § 18 A, stk.  

 1, at de faktisk indbetalte beløb skal fordeles over 10 år.
Dette gælder  

 hvadenten den oprindelig aftalte indbetalingsperiode er 10 år eller derover  

 eller mellem 7-10 år.
Omregning skal ikke ske, når den årlige indbetaling kan  

 fratrækkes under opfyldningsfradraget (de 25.000 kr. reguleret).
Er der f.eks. tegnet en rateforsikring i pensionsøjemed med årlig præmie  

 på 75.000 kr. og en præmiebetalingsperiode på 10 år og nedsættes den årlige  

 præmie i år 5 til 50.000 kr., kan præmien opdeles således, at der kalkuleres  

 dels med en årlig præmie på 50.000 kr. i 10 år, for hvilken der er fuld  

 fradragsret, dels med en årlig præmie på 25.000 kr. i 4 år.
Der skal herefter  

 alene ske omregning af fradragsretten for de 4 præmier a 25.000 kr., men  

 anvendelse af opfyldningsfradraget kan medføre, at spørgsmålet om  

 efterbeskatning bortfalder.
Skat 1987.10.734.
 Der skal ikke ske omberegning, når en skatteyder inden for 10 års-perioden  

 opgiver sin fulde skattepligt her til landet og eventuelt vælger ordningen  

 henført til beskatning efter PL § 50, hvis indbetalingerne opretholdes i den  

 resterende del af perioden, Skat 1988.4.231.
Ophæves ordningen i ovennævnte situation inden for 10-årsperioden  

 finder PL § 18 A og § 48 A anvendelse.
Omskrives ordningen til en fripolice  

 finder alene § 18 A anvendelse.
Ophører en forsikringstagers fulde  

 skattepligt og omskrives forsikringen derefter til fripolice eller ophæves  

 forsikringen finder PL § 18 A henholdsvis PL § 18 A og § 48 A anvendelse,  

 jfr.
Skat 1989.7.556, pkt.7 Overføres en ordning efter reglerne i PL § 41 inden for 10 års-perioden  

 til en anden nyoprettet ordning, der er omfattet af fordelingsreglen i PL §  

 18, skal indbetalingerne til henholdsvis den afgivende og den modtagende  

 ordning ses i sammenhæng ved anvendelsen af PL § 18 og § 18A.
Der skal  

 herefter ikke ske omberegning, hvis indbetalingerne til den nyoprettede  

 ordning videreføres uændret indtil den samlede 10 års-periode er udløbet,  

 Skat 1988.4.231.  Se også Skat 1989.12.965.
 Den omstændighed, at ejeren standser indbetalingerne i forbindelse med, at  

 dennes arbejdsgiver indtræder i ordningen og fortsætter indbetalingerne med  

 samme beløb, medfører ikke omberegning, uanset det sker inden for 10  

 års-perioden, Skat 1988.2.99.
For så vidt angår tiden før indførelse af bestemmelsen i PL § 18 A har  

 Landsskatteretten i et tilfælde, hvor der på en rateforsikring kun blev  

 indbetalt præmie i et år, hvorefter forsikringen blev omskrevet til  

 fripolice, godkendt fuldt fradrag for præmieindskudet under henvisning til,  

 at der i et andet forsikringsselskab var tegnet en tilsvarende forsikring  

 året efter, således at præmiebetalingen fremstod som kontinuerlig, jfr.
Skat  

 1989.7.546.
 Ophører eller nedsættes indbetalingerne på grund af ejerens død eller  

 invaliditet, og dette efter udbetalingsvilkårene berettiger til påbegyndelse  

 af udbetalingerne, skal der ikke ske omberegning.  Tilfælde, hvor der er  

 tegnet en overlevelsesrente med ejerens ægtefælle som forsikret, og hvor  

 ægtefællen afgår ved døden inden der er forløbet 10 år fra tegningen af  

 forsikringen, sidestilles med de tilfælde, hvor ejeren selv afgår ved døden.
 Skattedepartementet har i en række afgørelser tilkendegivet, at  

 præmienedsættelser som skyldes visse udefrakommende omstændigheder, som  

 forsikringstageren ikke har nogen indflydelse på, ikke medfører omberegning  

 mv. i medfør af § 18 A.
 Præmienedsættelse, der skyldes ændrede risikoforhold som følge af  

 jobskifte, teknologiske ændringer samt forbedrede helhedsvilkår i tilfælde,  

 hvor forsikringen p.g.a. skærpede helbredsvilkår er antaget med forhøjet  

 præmie, falder således udenfor reglerne i PL § 18 A, idet sådanne  

 præmienedsættelser må betragtes som led i den oprindelige indgåede  

 forsikringsaftale.
 Der er imidlertid ikke fundet hjemmel til at undtage situationer, hvor  

 præmienedsættelsen skyldes, at ejeren af rateforsikringen m.v. bliver invalid  

 indenfor 10-årsperioden, og dette efter forsikringens vilkår berettiger til  

 præmiefritagelse.
 Tilfælde, hvor forsikringen er tegnet med en overlevelsesrente for ejerens  

 ægtefælle og hvor nedsættelse/ophør af forsikringen skyldes seperation eller  

 skilsmisse inden 10 år efter tegningen, findes ligeledes at være omfattet af  

 efterbeskatningsreglerne i § 18 A.
 Om ovennævnte afgørelser samt afgørelser vedr. kollektiv  

 gruppeforsikringsordninger med svingende præmier, manglende præmiebidrag i en  

 periode, ændring af forfaldstidspunkterne, dispositioner efter PL § 30 og  

 produktmix, se skat 1989.7.557.
Efter bestemmelserne i PL § 18 A, stk. 1, skal de for meget fratrukne  

 beløb forhøjes med 6 pct. pr. år fra udløbet af fradragsårene og indtil  

 udløbet af det indkomstår, hvori præmie- eller bidragsbetalingen nedsattes  

 eller ophørte.
Hvor der er tale om en ordning, som er overgået fra at være  

 en ordning i ansættelsesforhold til en ordning uden for ansættelsesforhold  

 eller omvendt, skal der ved anvendelse af procenttillægget tages hensyn til  

 såvel arbejdsgiverperioden som de af arbejdsgiveren indbetalte bidrag, i det  

 det dog i givet fald kun vil være de private indbetalinger, der skal  

 fradragsmæssigt omfordeles, jfr.
Skat 1989.7.556, pkt.4. Tillægget skal  

 som den øvrige del af forhøjelsen medregnes i den personlige indkomst for  

 hvert indkomstår i ovennævnte periode.
 Eksempel:
 En pensionsopsparer, som oprindeligt har indgået aftale om 10 årlige  

 indbetalinger a 80.000 kr. til en rateforsikring, ophører med indbetalingen  

 efter det 5. års indbetaling.
 Indkomstansættelsen for 1. indbetalingsår skal derfor forhøjes således:
6 pct.'s tillæg fra 31.december i 1. indbetalingsår til 31.december i det  

 år, hvori indbetalingen ophørte (år 6, idet det forudsættes, at samtlige  

 præmier for 5. indbetalingsår er betalt) 2.5.4. Ophævelse af ordningen Da krav om efterbeskatning vil kunne ramme den skattepligtige unødigt  

 hårdt, er der i bestemmelserne i PL § 18 A, stk. 2, givet den skattepligtige  

 mulighed for at vælge mellem efterbeskatning (og opretholdelse af ordningen)  

 eller fuldstændig ophævelse af ordningen uden afgiftsmæssige konsekvenser.
Hvis skatteyderen vælger at ophæve ordningen efter PL § 18 A, stk. 2, vil  

 det medføre, at den pågældende i skattemæssig henseende stilles som om,  

 ordningen aldrig var oprettet.
Dette skal ske på den måde, at de foretagne  

 fradrag fuldt ud medregnes i den skattepligtiges indkomst (fra indkomståret  

 1987 som personlig indkomst) for fradragsårene.
Også i denne situation skal  

 de tilbageregulerede fradragsbeløb forhøjes med 6 pct., jf. § 18 A, stk. 1,  

 for hvert år fra udløbet af fradragsårene og indtil udløbet af ophørsåret.  

 Ordningen betragtes herefter skattemæssigt som bortfaldet.
Hvis der til en ordning, der ophæves efter PL § 18 A, stk.2, er overført  

 beløb fra en anden pensionsordning efter PL § 41, er det kun den del af  

 ordningen, der omfattes af omberegningen, der kan hæves afgiftsfrit.
Hvis det  

 overførte beløb hæves sammen med den øvrige del af ordningen, skal der  

 betales afgift og indkomstskat af det overførte beløb efter lovens  

 almindelige regler om ophævelse i utide, Skat 1988.4.231.
Opfyldningsfradraget efter PL § 18, stk.5, gælder også ved omberegning  

 efter PL § 18A.
Ophævelsesbestemmelsen i PL § 18 A, stk.2, kan derfor kun  

 benyttes, hvis omberegningen under anvendelse af opfyldningsfradraget faktisk  

 medfører en ændring af fradraget i forhold til det fradrag, der følger af  

 pensionsaftalen.
 En skatteyder, der kan ophæve en pensionsordning efter PL § 18 A, stk. 2,  

 kan i stedet vælge at ophæve ordningen efter lovens § 29, jf. § 48. Ophæves  

 ordningen efter PL § 29, vil der foruden afgift og indkomstskat efter § 48  

 blive efterbeskatning efter PL § 18 A, stk. 1. Der henvises i øvrigt til §§  

 21-22 i ministeriet for skatter og afgifters bekendtgørelse nr. 732 af 17.  

 oktober 1986.
2.6. Fælles beskatnings- og afgiftsregler for pensionsordninger med  

 løbende udbetalinger, rateforsikring og rateopsparing 2.6.1. Beskatning ved normal udbetaling Alm. indkomst Efter PL § 20, stk. 1, nr. 1, skal pension fra  en pensionsordning med  

 løbende udbetalinger  medregnes til den skattepligtige indkomst  

 (personlig indkomst).
Løbende - garanterede - ydelser fra forsikringer, der omfattes af PL § 5,  

 er dog kun indkomstskattepligtige, såfremt de udbetales til forsikrede selv  

 eller i kraft af en begunstigelsesbestemmelse til forsikredes ægtefælle,  

 herunder fraskilt ægtefælle, eller livsarvinger, herunder stedbørn og disses  

 livsarvinger, under 24 år.
Bestemmelsen om indkomstskat ved udbetaling til  

 ægtefælle, livsarvinger m.v. skal kun anvendes, hvor udbetaling med hjemmel i  

 policen sker direkte til den pågældende.
Beskatningstidspunktet for løbende pensionsudbetalinger blev i lsr.  

 1986.34 fastlagt til forfaldstidspunktet for den enkelte månedlige  

 pensionsudbetaling.
Retten fastslog, at retserhvervelsestidspunktet til  

 første ydelse fra en enkepension var indtruffet ved ægtefællens dødsfald og  

 ikke først på det tidspunkt, hvor forsikringsselskabet formelt anerkendte  

 erstatningspligten og foretog en samlet udbetaling af de tidligere forfaldne  

 beløb.
Efter PL § 20, stk. 1, nr. 2, medregnes udbetalinger fra  en  

 rateforsikring eller rateopsparing i pensionsøjemed  til forsikrede selv  

 i overensstemmelse med policens vilkår om ratevis udbetaling til den  

 skattepligtige indkomst.
Det samme gælder udbetaling af rater efter  

 forsikredes død, såfremt raterne i kraft af en begunstigelsesbestemmelse  

 udbetales til forsikredes ægtefælle, herunder fraskilt ægtefælle, eller  

 livsarvinger, herunder stedbørn og disses livsarvinger, under 24 år.
 Rater fra en annuitetsforsikring eller arverente, der er omfattet af  

 overgangsreglen, er fortsat indkomstskattepligtige, selv om udbetalingen sker  

 til andre end ægtefælle eller livsarvinger under 24 år.
 Den del af raterne fra en annuitetsforsikring eller arverente i  

 pensionsøjemed, der hidrører fra indbetalinger, der forfaldt før 1. januar  

 1954, skal ikke medregnes til den skattepligtige indkomst, men  

 rentetilvæksten af denne del af forsikringen er skattepligtig efter reglerne  

 i PL § 53, se I 2.3.4.
 Vedrørende løbende udbetalinger og rateudbetalinger til ejerens fraskilte  

 eller fraseparerede ægtefælle som tilfalder denne i kraft af udlodning ved  

 skifte af fællesbo eller som tilfalder en af denne indsat begunstiget, se  

 afsnit I 2.11.
Afgift Tilfalder løbende ydelser fra forsikringer omfattet af PL § 5  

 (garanterede) eller rateudbetalinger fra rateforsikring eller rateopsparing i  

 pensionsøjemed ejerens ægtefælle, herunder fraskilt ægtefælle, eller  

 livsarvinger, herunder stedbørn og disses arvinger, under 24 år i kraft af  

 ægteskabs- og arvelovgivningens almindelige regler samt begunstigede  

 livsarvinger over 24 år, vil udbetalingerne ikke være indkomstskattepligtige.  

 Virkningen af, at retten til ydelserne tilfalder en person, der ikke er eller  

 ikke længere er indkomstskattepligtig af beløbene efter PL § 20, er, at  

 ordningen skal afgiftsberigtiges, PL § 29, stk. 2. Afgiften beregnes af det  

 beløb, som på tidspunktet for rettens erhvervelse eller  

 indkomstskattepligtens ophør kunne være udbetalt til den pågældende ved  

 ordningens ophævelse.
 Der svares ingen indkomstskat, jf. § 48, stk. 1.
Løbende livsbetingede ydelser, der forfalder til udbetaling efter  

 afgiftsberigtigelserne, vil stadig være indkomstskattepligtige for  

 modtageren, jf.
PL § 50, stk. 4, 1 pkt., skd. 20.78.
 Om udbetalinger fra ordninger, der er valgt beskattet efter PL § 50, se I.  

 3.5.
2.6.2. Beskatning ved ophævelse i utide Afgift Ved engangsudbetaling og lignende udbetaling, som ikke er  

 indkomstskattepligtig efter PL § 20, skal der svares en afgift på 40 pct., PL  

 § 29, stk. 1. Vedr. engangsudbetaling af bonus, se dog I 2.10. Af  

 forsikringsordninger med løbende udbetalinger og rateforsikring samt  

 rateopsparing i pensionsøjemed skal der endvidere svares indkomstskat efter  

 reglerne i PL § 48. Der skal ikke svares indkomstskat ved ophævelse m.v. af  

 pensionskasseordninger.
Efter bekendtgørelse nr. 75 af 16. marts 1972 vil der  

 kunne fritages for tillægsskat (nu indkomstskat) i visse tilfælde ved  

 tilbagekøb af en forsikring, der er omfattet af PL §§ 2, 5 eller 7. Der  

 findes ikke tilsvarende mulighed for rateforsikring og rateopsparing i  

 pensionsøjemed.
Vedrørende indkomstskat efter § 48, se afsnit I. 2.12.
I det afgiftspligtige beløb skal fragå evt. uafskrevne kapitalindskud,  

 hvis der er indtrådt afgiftspligt for hele den pågældende ordning, jfr.
PL §  

 35.
I henhold til Statsanstaltens regulativ for pensionsforsikringer kan der  

 ske forlods udbetaling af forsikringssummen efter en livs- og  

 invaliderenteforsikring i tilfælde, hvor forsikrede i forsikringstiden rammes  

 af stedsevarende 2/3 invaliditet.
I så fald reduceres invaliderentens  

 årsbeløb med et beløb svarende til helårsrenten af den forlods udbetalte sum.  

 En sådan forlodsudbetaling er kun omfattet af PL § 25, nr. 2 (25 henholdsvis  

 40 pct. afgift), for så vidt angår den del af det udbetalte beløb, der  

 hidrører fra kapitalforsikringen, medens der af den del, der aktuarmæssigt  

 tilvejebringes gennem reduktion af invaliderentens årsbeløb, skal svares 35  

 henholdsvis 40 pct. afgift og eventuel indkomstskat efter PL § 29, stk. 1, §§  

 33 A og 48 (tilbagekøb), se skd. 30.253.
Afgiftspligten indtræder på tidspunktet for udbetalingen og ikke f.eks.  

 ved forsikredes anmodning om udbetaling af forsikringen, jf. lsr. 1986.37.,  

 hvor opsigelse af en rateforsikring var indgivet den 29. december 1981,  

 medens forsikringen var opgjort pr. 2. februar 1982. Under henvisning til  

 bl.a.
PL § 29, blev det lagt til grund, at udbetalingstidspunktet var  

 afgørende for afgiftspligtens indtræden og dermed også for tidspunktet for  

 tillægsskattens beregning.
2.6.3. Beskatning ved dispositioner i strid med pensionsformålet Afgift Ved overdragelse eller anden overførsel til eje eller pant svares en  

 afgift på 40 pct. af det beløb, der på tidspunktet for dispositionen m.v.  

 kunne være udbetalt ved ordningens ophævelse, eventuelt af kapitalværdien af  

 fripolice eller lignende.
Det samme gælder, hvis der foretages en disposition  

 m.v., der medfører, at ordningen ikke længere opfylder betingelserne i  

 kapitel 1, PL § 30. Der skal også i disse tilfælde svares indkomstskat, jf.
I  

 2.6.2. Med de nævnte dispositioner sidestilles ændring af  

 udbetalingsvilkårene for en rateforsikring eller en rateopsparing i  

 pensionsøjemed efter det aftalte tidspunkt for første udbetaling, jf.
PL §  

 30, stk. 1.
 Reglerne om afgiftspligt ved dispositioner i strid med pensionsformålet  

 anvendes også på ændringer i pensionsordninger, der er oprettet før PL's  

 ikrafttræden, men som omfattes af overgangsreglerne, medmindre ændringen kan  

 forenes med PL's almindelige betingelser for en ordning af den pågældende  

 art.
 Såfremt en afgiftspligtig disposition eller overførsel kun vedrører en del  

 af ordningen, og der inden udløbet af fristen for afgiftens indbetaling  

 oprettes selvstændig police eller konto for den resterende del, skal afgiften  

 kun beregnes af det beløb, som dispositionen m.v. vedrører, PL § 30, stk. 4.
Der indtræder ikke afgiftspligt ved udlodning til ægtefælle ved skifte af  

 et fællesbo med respekt af udbetalingsvilkårene m.v.
Det betragtes ikke som  

 en afgiftspligtig disposition, hvis ægtefællen efter udlodningen indsætter  

 begunstigede efter reglen i PL § 5, stk. 2. Der indtræder heller ikke  

 afgiftspligt for overgang af en overlevelsesrente til en fraskilt ægtefælles  

 fri rådighed efter reglerne i lov om bevarelse af enkepensionsret ved  

 separation og skilsmisse jf.
PL § 30, stk. 2. Se i øvrigt afsnit I. 2.11.
 I det afgiftspligtige beløb skal fragå et eventuelt uafskrevet  

 kapitalindskud, hvis der er indtrådt afgiftspligt for hele den pågældende  

 ordning, PL § 35.
Såfremt klage over en foretagen afgiftsberigtigelse medfører, at en del af  

 afgiften tilbagebetales, ydes der en indkomstskattefri rentegodtgørelse.  

 Rentegodtgørelsen udgør 1 pct. pr. påbegyndt måned og beregnes fra det  

 tidspunkt, hvor afgiften blev indbetalt til Statsskattedirektoratet, jf.
PL §  

 39, stk. 3.
 Når der er indtrådt afgiftspligt, er ordningen ikke længere omfattet af  

 kapitel 1. Dette medfører, at skatteyder er skattepligtig af arbejdsgivers  

 bidrag til forsikringen (herunder også af de beløb, der eventuelt er  

 tilbageholdt af arbejdstagerens løn). Hvor afgiftspligten kun omfatter en del  

 af ordningens værdi, gælder dette dog kun for den hertil svarende del af  

 ordningen, PL § 37.
2.6.4. Afgiftspligt - uanset skattepligt, PL § 32 I PL § 32 er optaget en bestemmelse om afgiftspligten, hvor arbejdstageren  

 eller ejeren af forsikringen ikke har været skattepligtig her i landet i den  

 periode, hvor indbetalingerne til ordningen har fundet sted.
Reglen er fælles  

 for alle skattebegunstigede ordninger, skd. 27.9 og går ud på, at der også i  

 disse tilfælde skal svares afgift.
Hvis ordningen er oprettet før lovens ikrafttræden 1.januar 1972 og  

 arbejdstageren ikke har været fuldt skattepligtig på noget tidspunkt under  

 ordningens beståen, skal der ikke svares afgift, i det omfang udbetalingen  

 eller ordningens værdi hidrører fra indbetalinger, der forfaldt før lovens  

 ikrafttræden.
Hvis skatteyderen derimod har været fuldt skattepligtig her til  

 landet i en periode, hvor ordningen har bestået, skal der svares afgift ved  

 ophævelsen, uanset om der i skattepligtsperioden er sket indbetalinger til  

 ordningen (er foretaget fradrag for præmier m.v.), se lsr 1976.172.
 Personer, der skal betale afgift i henhold til PL, kan ikke få denne  

 tilbagebetalt eller reduceret med henvisning til de af Danmark indgåede  

 dobbeltbeskatningsoverenskomster, da bestemmelserne heri ikke omfatter  

 sådanne afgifter, jf. skd.cirk. nr.24 af 16.dec. 1986, pkt.1.
 I ØLD af 16. august 1979 (Skd. 53.162) er det fastslået, at en  

 pensionsordning i relation til PL § 32, stk. 2, må anses for ophørt allerede  

 ved medlemmets indgivelse af begæring om udtræden og ikke når  

 pensionstilgodehavendet udbetales.
2.6.5. Overgangsregler for ordninger fra før 1980 Overgangsregler vedrørende beregningen af afgiften findes i PL §§ 33 A og  

 34. For ordninger oprettet efter 1. januar 1980 udgør afgiften 40 pct.
 Vedrører udbetalingen eller dispositionen m.v. en del af ordningen, anses  

 denne del efter PL § 34, stk. 1, fortrinsvis at hidrøre fra de seneste bidrag  

 eller præmier.
 Afgiftssatserne fremgår af nedenstående skema:
2.7. Kapitalpension 2.7.1. Indledning En kapitalpensionsordning kan enten etableres som en forsikringsordning  

 (kapitalforsikring i pensionsøjemed, jf.
PL §§ 10-11) eller som en opsparing  

 i et pengeinstitut (opsparing i pensionsøjemed, jfr.
PL §§ 12-13). For begge  

 ordninger gælder, at udbetalingen sker i form af et eengangsbeløb.  

 Ordningerne, der til og med indkomståret 1986 alene kunne oprettes som led i  

 et ansættelsesforhold, kan nu oprettes såvel i som uden for  

 ansættelsesforhold.
En skatteyder, der tidligere har haft en  

 kapitalpensionsordning som led i et ansættelsesforhold, kan fra 1987 selv gå  

 over til at indbetale til den bestående ordning, uanset om ordningen  

 eventuelt har været hvilende i nogle år, og uanset om han i mellemtiden er  

 fyldt 60 år, jfr SKAT 1986.9.562, og cirkulære af 16.december 1986 pkt.92.  

 Fælles gælder det, at der er fastsat et maximum for indbetalinger, der kan  

 godkendes med skattemæssig virkning, jfr.
I 2.7.7.2. Inden for dette maximum  

 har arbejdstageren bortseelsesret for det indskudte beløb.
Er der tale om en  

 privat ordning, fragår beløbet - med visse begrænsninger - i indskyderens  

 personlige indkomst.
Endelig kan der fra og med 27. marts 1986 knyttes en  

 invalidesumsforsikring til kapitalpensionsordninger, jfr.
I 2.7.5 Med hensyn  

 til valg af § 50-beskatning for gruppelivsordninger, PL § 1, stk. 1, jfr. §  

 50, stk. 1, nr. 2, og for ikke fuldt skattepligtige personer, PL § 1, stk. 2,  

 henvises til I 3.5.
 Af det efterfølgende vil fremgå, at kapitalpensionsordninger skal  

 indeholde bestemmelse om udbetaling til ejeren/kontohaveren selv tidligst ved  

 hans fyldte 60. år, medmindre lavere aldersgrænse er godkendt af  

 Ligningsrådet.
Pensionsalder under 60 år godkendt Ligningsrådet har godkendt  lavere pensionsalder  bl.a. for  

 følgende grupper: Piloter i Falck, 55 år # Stewarder, stewardesser og piloter  

 i SAS, 55 år # Piloter i Flying Enterprise, 55 år # Piloter i Faroe Airways,  

 55 år # Piloter i Conair, 55 år # Pilotforeningen for Grønland, 55 år #  

 »Flyvende personel« samt flyveledere i flyvevåbnet, 52 år #  

 Hovedagenter i Dansk Folkeforsikringsanstalt, 55 år # Incasso-inspektører i  

 forsikringsselskabet Danmark, 55 år # Incasso-inspektører i Dansk  

 Spareselskab, 55 år # Assurandører i forsikringsselskabet Alka, 55 år #  

 Sergenter i forsvaret, 45 år # Dykkere i Svitzer, 55 år # Piloter i  

 Maersk-air, 55 år # Statsansatte flyveledere under luftfartsvæsen, 55 år #  

 Overordnet personale i Dansk Unilever A/S, 55 år # A-officerer, 52  

 henholdsvis 55 år # Søofficerer af reserven med navigatøruddannelse, 52  

 henholdsvis 55 år # Kontraktansatte piloter i Forsvaret, 55 år.
 # Balletdansere ved Det Kongelige Teater, 48 år. # Ansatte i Det  

 Kongelige Operakor, kvinder 53 år, mænd 56 år.
Den lavere pensionsalder gælder kun arbejdsgiverordninger, som en  

 arbejdstager har indgået, mens han havde et ansættelsesforhold inden for et  

 af de ovennævnte områder.
Private ordninger må derfor oprettes med sædvanligt  

 udbetalingstidspunkt.
Ved fratræden før den nedsatte pensionsalder bevares  

 denne, såfremt indbetalingerne til ordningen ikke videreføres af ejeren eller  

 eventuelt af en ny arbejdsgiver.
2.7.2. Ordninger oprettet før 1.jan. 1972 For så vidt angår ordninger, der er oprettet før 1.jan. 1972, henvises til  

 LV 1987, afsnit I 2.7.2 (side 665).
2.7.3. Særligt vedrørende kapitalforsikring Særligt gælder for kapitalforsikring i pensionsøjemed, at følgende  

 betingelser skal være opfyldt:
a.
Policen skal være oprettet i et livs- eller pensionsforsikringsselskab,  

 der er berettiget til at drive livsforsikringsvirksomhed her i landet.  

 Forsikringen skal oprettes inden forsikredes fyldte 60. år.
Efter denne alder  

 kan en police dog oprettes som tillæg til en før denne alder oprettet police.
b.
Policen skal være oprettet med forsikringstageren som forsikret og ejer  

 af forsikringen.
Er policen oprettet efter aftale mellem en arbejdstager og  

 dennes arbejdsgiver med sidstnævnte som forsikringstager, skal arbejdstageren  

 være forsikret og ejer af forsikringen.
Arbejdsgiveren kan dog tage forbehold  

 som nævnt i PL § 17. Det kan aftales, at forsikringssummen kun kommer til  

 udbetaling, såfremt arbejdstageren lever på det aftalte tidspunkt.  

 Forsikringen kan også tegnes som en ren dødsfaldsforsikring, men må i så fald  

 ikke give ret til udbetaling, hvis arbejdtageren dør senere end første  

 policedag efter hans fyldte 70. år.
Bestemmelsen omfatter bl.a. de såkaldte  

 blandede livs- og kapitalforsikringer (livsforsikring med udbetaling), hvor  

 forsikringssummen udbetales på et forud fastsat tidspunkt eller ved død  

 forinden.
Gruppelivsforsikringer er omtalt under 3.4.1. Ordninger, der er  

 valgt henført til beskatning efter PL § 50, er omtalt under pkt 3.5.
c.
Er forsikringen ikke tegnet som en ren dødsfaldsforsikring, skal  

 policen indeholde bestemmelse om udbetaling til den forsikrede selv tidligst  

 ved hans fyldte 60. år, medmindre lavere aldersgrænse er godkendt af  

 ligningsrådet, og senest ved 1. policedag efter hans fyldte 70. år.
Se I  

 2.7.1. om godkendelse af pensionsalder under 60 år.
Der kan dog tillige  

 aftales udbetaling til arbejdstageren i tilfælde af tidligere indtruffen  

 invaliditet.
Fra den 27. marts 1986 kan forsikringen kombineres med en  

 invalidesumforsikring, der udbetales til forsikrede i tilfælde af  

 invaliditet, som medfører en varig nedsættelse af erhvervsevnen med mindst  

 2/3. Se nærmere pkt 2.7.5.
Forbudet i RFL mod at pensionen kommer til udbetaling, medens  

 ansættelsesforholdet består, er ikke opretholdt ved PL.
PL har endvidere  

 ophævet særreglen om kvindelige arbejdstageres mulighed for at få kapitalen  

 udbetalt ved ansættelsesforholdets ophør som følge af indgåelse af ægteskab.
d.
Der kan ikke i policen indsættes andre begunstigede end forsikredes  

 »nærmeste pårørende«, jf. forsikringsaftalelovens § 105, eller  

 forsikredes ægtefælle, herunder fraskilt ægtefælle, eller livsarvinger,  

 herunder stedbørn og disses livsarvinger.
2.7.4. Særligt vedrørende opsparing i pensionsøjemed For opsparing i pensionsøjemed skal følgende betingelser være opfyldt:
a.
Opsparingen skal være påbegyndt før arbejdstagerens fyldte 60. år i en  

 bank eller sparekasse, der virker her i landet, eller med skatteministerens  

 godkendelse i en anden institution her i landet.
b.
Til kontoen skal være knyttet bestemmelse om, at kapitalen med påløbne  

 renter m.v. skal udbetales til kontohaveren.
Er ordningen led i et  

 ansættelsesforhold, kan arbejdsgiveren dog tage forbehold som nævnt i PL §  

 17. Endvidere skal der være truffet bestemmelse om udbetaling i tilfælde af  

 arbejdstagers død.  Undladelse af at indsætte begunstigede i ordningen  

 medfører dog ikke, at ordningen af den grund falder uden for PL afsnit I,  

 Skat 1989.6.484.
c.
Til kontoen skal endvidere være knyttet bestemmelse om, at udbetaling  

 til kontohaveren sker tidligst ved hans fyldte 60. år, medmindre lavere  

 aldersgrænse er godkendt af ligningsrådet og senest ved hans fyldte 70. år.  

 Se I 2.7.1. om godkendelse af pensionsalder under 60 år.
Det kan tillige  

 aftales, at der sker udbetaling til kontohaveren i tilfælde af invaliditet.  

 Udbetaling fra opsparingsordning i anledning af invaliditet kan i modsætning  

 til, hvad der gælder for pensionskasse- og forsikringsordninger, kun ske,  

 hvis invaliditeten berettiger til at oppebære højeste eller mellemste  

 førtidspension efter reglerne i lov om social pension.
Fra den 27. marts 1986  

 kan opsparingskontoen knyttes til en invalidesumsforsikring, som udbetales i  

 tilfælde af invaliditet, som efter reglerne i lov om social pension  

 berettiger forsikrede til at oppebære højeste eller mellemste førtidspension,  

 jf.
PL § 12, stk. 2. Se nærmere pkt. 2.7.5.
d.
Der kan ikke træffes bestemmelse om udbetaling efter kontohaverens død  

 til andre end hans ægtefælle, hverunder fraskilt ægtefælle, eller  

 livsarvinger, herunder stedbørn og disses livsarvinger.
2.7.5. Invalidesumsforsikring Fra og med den 27. marts 1986 åbnedes der mulighed for til en  

 kapitalpensionsordning at knytte en invalidesumsforsikring, der udbetales ved  

 en varig nedsættelse af erhvervsevnen med 2/3 eller mere, jf.
PL § 10, stk.  

 2, og § 12, stk. 2.
 En invalidesumsforsikring er en ren risikoforsikring, der kun kommer til  

 udbetaling i tilfælde af, at forsikrede bliver invalid inden det aftalte  

 udbetalingstidspunkt for kapitalpensionsordningen.
Invalidesumsforsikring, der oprettes i tilknytning til en  

 kapitalpensionsordning, er omfattet af PL's afsnit I.
Tegnes en  

 invalidesumsforsikring uden tilknytning til en kapitalpensionsordning, er den  

 omfattet af PL's afsnit II, hvor den behandles efter reglerne for en syge- og  

 ulykkesforsikring.
Se nærmere pkt. 3.3. Præmierne til en  

 invalidesumsforsikring indgår i det beløb, der maximalt kan anvendes til en  

 kapitalpensionsordning, jf.
PL § 16 og afsnit 2.7.7.2.
Når der er tegnet invalidesumsforsikring i tilknytning til en  

 kapitalforsikring eller opsparing i pensionsøjemed, kan invalidesummen  

 udbetales uafhængig af kapitalpensionen og den afgiftsberigtiges særskilt,  

 jf.
PL § 25, nr. 3. PL § 26, stk. 1, er udformet således, at udbetaling af  

 invalidesum ikke medfører samtidig pligt til at afgiftsberigtige den samlede  

 værdi af den pågældendes kapitalpensionsordninger.
 Ejeren kan således fortsætte sin kapitalpensionsordning, uanset at  

 invalidesummen er udbetalt ham.
 Ønsker ejeren i tilfælde af invaliditet selve kapitalpensionsordningen  

 udbetalt, helt eller delvis, efter reglerne i lovens § 10, stk. 1, nr. 3,  

 eller § 12, stk. 1, nr. 3, sammenholdt med § 25, nr. 2, vil bestemmelserne i  

 lovens § 26 derimod medføre, at der skal betales afgift af hele ordningens  

 værdi, og at eventuelle andre kapitalpensionsordninger skal afgiftsberigtiges  

 samtidig. Ønsker ejeren kun en del af ordningen udbetalt, kan afgiftspligten  

 dog begrænses til denne del mod betaling af afgift og indkomstskat efter  

 reglerne i lovens § 28 og § 48.
2.7.6. Præmier og bidrag Efter at der med skattereformen er indført mulighed for at oprette en  

 privat kapitalpensionsordning, er reglerne om præmie- og bidragsbetaling  

 ændret således, at disse skal indbetales af ejeren selv på en privat ordning,  

 medens arbejdsgiveren fortsat skal indbetale på en ordning oprettet som led i  

 et ansættelsesforhold.
Private ordninger Indbetalinger til en privat oprettet kapitalpensionsordning kan af ejeren  

 fradrages i hans personlige indkomst, jf. personskatteloven § 3, stk. 2, nr.  

 3, og PL § 18, stk. 1.
Indskud på en forsikringsordning fradrages i forfaldsåret, medens indskud  

 på en opsparingsordning fradrages i det indkomstår, hvori indbetalingerne har  

 fundet sted.
Denne forskel skyldes, at der ved opsparingsordninger - i  

 modsætning til forsikringsordninger - ikke er et egentligt forfaldstidspunkt  

 for indbetalingerne.
Arbejdsgiverordninger Foretages indbetalingerne af arbejdgiveren, er der ifølge PL § 19  

 bortseelsesret for de af arbejdsgiveren foretagne indbetalinger.  

 Indbetalingerne skal således ikke medregnes til arbejdstagerens  

 skattepligtige indkomst.
Gebyr til pengeinstituttet for forvaltning af værdipapirer under en  

 kapitalpensionsordning er ikke fradragsberettiget, da gebyret betales med  

 midler fra pensionsordningen og der efter PL § 19 ved indkomstopgørelsen  

 bortses fra indbetalingerne til ordningen.
Såfremt arbejdstageren selv  

 betaler gebyret, gives der heller ikke fradrag ved indkomstopgørelsen, når  

 indbetalingen skal erstatte det depotgebyr, der årligt fratrækkes den  

 pågældende kapitalpensionskonto.
2.7.7. Maximering 2.7.7.1. 25.000 kr.grænsen Fra og med indkomståret 1987 er maksimeringsreglerne i lovens § 16 ændret  

 således, at der til kapitalforsikring og opsparing i pensionsøjemed for et  

 indkomstår i alt kan anvendes højst 25.000 kr. for hver person.
Beløbet  

 reguleres efter reguleringstallet i § 20 i personskatteloven og udgør for  

 indkomståret 1989 27.100 kr.
Beløbsgrænsen på 25.000 kr. (reguleret) er som  

 tidligere et samlet fradrag, der omfatter både indbetalinger til  

 kapitalforsikring og indbetalinger til opsparing i pensionsøjemed, ligesom  

 beløbsgrænsen gælder samlet for kapitalpensionsordninger, der oprettes i og  

 uden for ansættelsesforhold.
Endelig omfatter beløbsgrænsen også  

 indbetalinger til invalidesumsforsikringer, der oprettes i tilknytning til  

 kapitalpension.
Fra og med indkomståret 1987, hvor der er blevet en almindelig adgang til  

 at oprette kapitalpension, blandt andet af selvstændige erhvervsdrivende med  

 svingende indtægter, gælder kravet om faste årlige bidrag ikke længere.
Det  

 skal således ikke påvirke den skattemæssige gyldighed af en  

 kapitalpensionsordning, hvis indbetalingerne nedsættes eller standses.
Der  

 vil endvidere være mulighed for at foretage engangsindskud i ordninger, der  

 tegnes privat.
Hvor det drejer sig om kapitalpensionsordninger i  

 ansættelsesforhold, vil aftalen mellem arbejstager og arbejdgiver dog fortsat  

 kunne medføre en forpligtelse for parterne til at indbetale bestemte årlige  

 bidrag på grundlag af den indgåede aftale.
Fuld udnyttelse ved kombination Ønsker en person at udnytte det maksimale fradrag (25.000 kr. reguleret),  

 kan han ved siden af arbejdsgiverordningen oprette en privat ordning, på  

 hvilken han kan indbetale forskellen mellem de af arbejdsgiveren indbetalte  

 bidrag og det maksimale bidrag.
Den private ordning kan i nævnte tilfælde  

 oprettes efter det fyldte 60.år, Skat 1988.2.93. Den pågældende kan dog ikke  

 vælge at indbetale differencen på selve arbejdsgiverordningen.
De 2 ordninger  

 skal af hensyn til forskellen i den skattemæssige behandling af indskuddene  

 (bortseelsesret for arbejdsgiverbidrag contra fradrag i den personlige  

 indkomst for egne bidrag, se pkt. 2.7.6.) holdes adskilt, jf. § 10 i  

 bekendtgørelse nr. 732 af 17/10 1986. Dette er dog ikke til hinder for, at  

 arbejdstageren, for eksempel efter fratræden, selv kan fortsætte  

 indbetalingerne til den tidligere arbejdsgiverordning.
En fratrådt  

 arbejdstager, der har en hvilende kapitalpensionsordning fra før 1987, kan  

 således efter 1987 genoptage indbetalingerne for egen regning.
Dette gælder,  

 selv om den pågældende i mellemtiden er fyldt 60 år.
Der er heller ikke noget  

 til hinder for, at en privat tegnet kapitalpension senere kan inddrages som  

 led i en pensionsordning med en arbejdsgiver.
Af hensyn til kontrollen med  

 indbetalingerne er det pålagt forsikringsselskaber og pengeinstitutter m.v.  

 at give alle kapitalpensionsaftaler påtegning om, hvorvidt de er oprettet som  

 led i en pensionsordning med en arbejdsgiver, eller om de er oprettet privat.  

 Det er endvidere pålagt forsikringsselskaber og pengeinstitutter m.v. at give  

 aftalerne påtegning om ændringer heri, jf. §§ 7, 10 og 13 i bekendtgørelse  

 nr. 743 af 17/10 1986.
Tilskrivning af bonus og renter Tilskrivning af bonus og renter m.v. betragtes ikke som indbetalinger og  

 medregnes derfor ikke i foran nævnte beløbsgrænse, PL § 16, stk. 2. Der kan  

 indbetales til kapitalpensionsordning inden for de nævnte grænser, selv om  

 der tillige er oprettet rente- eller rateforsikring.
Det maksimale beløb kan  

 indskydes, selv om forsikrede ikke har været skattepligtig til Danmark i hele  

 indkomståret, lsr.1980.47.
2.7.7.2. Overskridelse af 25.000 kr.grænsen Hvis der i et indkomstår indbetales et større beløb end 25.000 kr.  

 (reguleret) til kapitalpension for arbejdstageren, skal det overskydende  

 beløb medregnes ved opgørelsen af arbejdstagerens skattepligtige indkomst for  

 det pågældende indkomstår som personlig indkomst, jf.
PL § 21, 1. pkt.
For  

 private ordninger mistes fradragsretten for bidrag udover 25.000 kr.-grænsen.  

 Der er dog i begge situationer mulighed for tilbagebetaling efter  

 bestemmelsen i lovens § 21 A, stk. 2, jf.
I 2.7.9.3.
Ved beregning af 25.000 kr.-grænsen medregnes bidrag til  

 arbejdstagerordninger, private ordninger og invalidesumsforsikring.  

 Overskrider et års samlede indbetalinger for en ejer, der både har en ordning  

 som led i et ansættelsesforhold og en privat ordning, 25.000 kr., reduceres  

 det fradragsberettigede bidrag til den private ordning til differencen mellem  

 arbejdsgiverens bidrag og 25.000 kr. (reguleret), jf.
PL § 18, stk. 2, 2.  

 pkt.
2.7.7.3. Tilbagebetaling ved overskridelse af 25.000 kr.-grænsen Overskrides 25.000 kr.-grænsen har ejeren ikke krav på tilbagebetaling af  

 det for meget indskudte beløb, jfr.
PL § 21A, stk.2 og 3. Han har dog  

 mulighed for, efter ansøgning til kommunens skatteforvaltning, at opnå  

 dispensation til tilbagebetaling af det overskydende beløb.  

 Dispensationsbestemmelsen bør praktiseres meget lempeligt.
Det gælder også,  

 selv om fejlen måske forholdsvis let kunne være undgået, eller den skyldes  

 mangelfuldt kendskab til reglerne, medmindre det må antages, at der er tale  

 om bevidst parkering af penge i en kapitalpensionsordning.Tilbagebetaling  

 eller udbetaling kan betinges af, at det for meget indbetalte beløb medtages  

 ved opgørelsen af den skattepligtige formue fra og med det indkomstår, som  

 tilbagebetalingen vedrører.
Klage over kommunens afgørelse kan indbringes for den regionale told- og  

 skatteforvaltning, hvis afgørelse kan indbringes for den centrale told- og  

 skatteforvaltning.
I Københavns og Frederiksberg kommuner kan kommunens  

 afgørelse påklages til den centrale told- og skatteforvaltning.
2.7.7.4. Fradraget skal kunne rummes i personlig indkomst Indenfor 25.000 kr.-grænsen gælder, at det indbetalte beløb - både for så  

 vidt angår arbejdstagerordninger og for så vidt angår private ordninger -  

 skal kunne rummes i forsikredes personlige indkomst, jf.
PL § 18, stk. 2.
Den personlige indkomst opgøres efter reglerne i PSL § 3, men før fradrag  

 for kapitalpensionsbidraget.
Præmier og bidrag til andre pensionsordninger  

 fradrages derimod fuldt ud ved opgørelsen af den personlige indkomst.
Kapitalpensionsbidraget skal kunne rummes i den således opgjorte  

 personlige indkomst, men før regulering efter overgangsreglerne i  

 personskattelovens §§ 21, 22 og 23 og inden anvendelse af reglerne om  

 overførsel/fremførsel af negativ personlig indkomst.
Der henvises i øvrigt  

 til skd.cirk. af 16.dec. 1986, pkt 93-96 samt 98 og 99.
2.7.7.5. Overskridelse af den personlige indkomst.
Privat ordning Personer, der har oprettet en privat tegnet ordning, kan herefter ikke  

 opnå fradrag for indbetalinger, der overstiger den personlige indkomst i det  

 pågældende indkomstår.
Er der i et indkomstår indbetalt 25.000 kr., og den  

 personlige indkomst uden fradrag for kapitalpensionsbidraget udgør 10.000  

 kr., kan der kun opnås fradrag for 10.000 kr. af indskuddet, og den  

 personlige indkomst bliver 0. Det overskydende beløb kan heller ikke  

 umiddelbart overføres som indskud i det følgende år, men det kan kræves  

 tilbagebetalt, jf. nedenfor.
Fradraget for de resterende 15.000 kr. går tabt,  

 idet beløbet hverken kan overføres til fradrag ved indkomstopgørelsen for den  

 pågældendes eventuelle ægtefælle eller fremføres til fradrag i senere  

 indkomstår.
Fradraget kan således ikke gøre den personlige indkomst negativ  

 eller forøge et skattemæssigt underskud, jf PL § 18, stk 2.
Arbejdsgiverordning For personer, der har oprettet en kapitalpension som led i en  

 pensionsordning med en arbejsdgiver, gælder i princippet samme regler, jf.
PL  

 § 21. Det gør dog en forskel i disse tilfælde, at indbetalingerne til en  

 arbejdsgiverordning holdes uden for arbejdstagerens skattepligtige indkomst  

 efter reglerne i PL § 19. Det medfører, at pensionsbidrag inden for 25.000  

 kr.-grænsen normalt vil kunne rummes i arbejdstagerens personlige indkomst,  

 da bidraget i realiteten er en lønindtægt for arbejdstageren, der modsvares  

 af et fradrag af samme størrelse.
Kravet om, at bidraget skal kunne rummes i  

 den personlige indkomst, bliver derfor kun aktuelt i tilfælde, hvor  

 arbejdstagerens personlige indkomst er negativ.
Dette vil kunne forekomme,  

 hvis arbejdstageren ved siden af ansættelsesforholdet driver en selvstændig  

 virksomhed, der giver underskud.
Er arbejdstagerens personlige indkomst negativ, skal en til det negative  

 beløb svarende del af pensionsbidraget medregnes ved arbejdstagerens  

 indkomstopgørelse, jf.
PL § 21, 2. pkt.
Herved udlignes det fradrag,  

 arbejdstageren indirekte har fået gennem bortseelsesretten, således at der  

 skattemæssigt bliver ligestilling mellem arbejdstageren og den, der har en  

 privat tegnet ordning.
Er pensionsbidraget for eksempel 25.000 kr., og  

 arbejdstagerens personlige indkomst er minus 10.000 kr., skal indkomsten  

 forhøjes med 10.000 kr. til 0. Det overskydende beløb på 15.000 kr. er i  

 realiteten en lønindtægt, der modsvares af et fradrag af samme størrelse.
Det  

 beløb, der for arbejdstagerens vedkommende kan tilbagebetales efter PL § 21  

 A, er herefter 10.000 kr., hvormed den skattepligtige indkomst er blevet  

 forhøjet, jf.
I 2.7.7.6. Se i øvrigt skd.cirk. af 16.dec. 1986, punkt 91.
2.7.7.6. Tilbagebetaling ved overskridelse af den personlige indkomst I de tilfælde, hvor bidraget ligger indenfor 25.000 kr.-grænsen, men  

 samtidig overstiger den pågældendes personlige indkomst, er der i PL § 21 A,  

 stk. 1, givet mulighed for at få det overskydende beløb udbetalt.
I  

 modsætning til ovenfor under I 2.7.7.3 om overskridelse af 25.000  

 kr.-grænsen, har ejeren - hvis ordningen er privat - krav på at få det for  

 meget indbetalte beløb udbetalt.
Er ordningen led i et ansættelsesforhold,  

 har arbejdstageren ligeledes krav på udbetaling i det omfang, indbetalingerne  

 medregnes i arbejdstagerens indkomstopgørelse efter PL § 21, 2. pkt., og  

 arbejdsgiveren samtykker i udbetalingen.
Er der indbetalt til flere  

 ordninger, kan der fra hver enkelt ordning højst tilbagebetales et beløb, der  

 svarer til det indbetalte beløb i det pågældende indkomstår.
Påløbne renter  

 tilbagebetales ikke.
Anmodning om tilbagebetaling skal fremsættes overfor  

 vedkommende pensions- eller pengeinstitut ved udfyldelse af skema S 532.
2.7.8. Beskatning ved normal udbetaling Ved udbetaling af kapitalforsikring og opsparing i pensionsøjemed ved  

 pensionsbegivenhedens indtræden skal der  svares afgift med 40 pct. af den  

 samlede værdi af alle ejerens kapitalforsikringer og opsparingsordninger i  

 pensionsøjemed,  PL §§ 25, 26 og 26 A.
Af de i pkt. c. og f. omhandlede  

 ordninger svares dog afgift med 40 pct. alene af det udbetalte beløb.
 Ved ændring af pensionsbeskatningsloven i december 1979 og marts 1980 blev  

 afgiften forhøjet fra 25 til 40 pct., således at der for ordninger  

oprettet efter 1. januar 1980  svares en afgift på 40 pct. i følgende  

 tilfælde:
a. ved udbetaling til ejeren efter det fyldte 60. år eller den lavere  

 pensionsalder, der måtte være godkendt af ligningsrådet, men inden hans  

 fyldte 70. år eller første policedag herefter, b. ved udbetaling til ejeren efter indtruffen invaliditet, som berettiger  

 ham til at oppebære højeste eller mellemste førtidspension efter reglerne i  

 lov om social pension eller til at få forsikringssummen udbetalt i medfør af  

 policens bestemmelser om udbetaling ved invaliditet (se skd. 34.269 om  

 udbetaling fra en kapitalforsikring uden tilknyttet invaliderente), Det bemærkes, at udbetaling fra en opsparingsordning mod erlæggelse af  

 40 % i afgift, i tilfælde af indtruffen invaliditet kan ske efter modtaget  

 dokumentation for tilkendt mellemste eller førtidspension.
c. ved udbetaling af invalidesum fra tilknyttet invalidesumsforsikring som  

 nævnt i punkt 2.7.5, eller d. ved ejerens død, e. ved ejerens fyldte 70. år eller første policedag herefter, f. ved udbetaling til en frasepareret eller fraskilt ægtefælle eller  

 eventuelle begunstigede efter dennes død, når ordningen er udloddet til  

 ægtefællen efter § 30, stk. 2 og udbetales i overensstemmelse med  

 udbetalingsvilkårene.
40 pct.-afgiften efter pkt. a.-b. og d.-e. skal som nævnt svares af  

den samlede værdi  af ejerens kapitalforsikringer og opsparinger i  

 pensionsøjemed jfr.
PL § 26. Hvis der i et tilfælde som nævnt ovenfor under  

 a. eller b.  kun udbetales en del  af denne værdi, kan ejeren  

vælge at lade afgiften beregne af de udbetalte beløb, og svare  

 indkomstskat heraf.  PL § 28, jfr. lsr. 1983.115.
 Hvor ligningsrådet har  godkendt en lavere pensionsalder end 60 år   

 (se I 2.7.1.), finder reglen om, at  den samlede værdi  af ejerens  

 kapitalpensionsordninger skal afgiftsberigtiges  samtidig, kun anvendelse  

 for ordninger, der omfattes af godkendelsen.
 Hvis f.eks. en skatteyder med en godkendt pensionsalder på 55 år har  

 etableret 2 kapitalpensionsordninger, der omfattes af ligningsrådets  

 tilladelse til at få disse udbetalt ved det 55. år, skal disse 2 ordninger  

 afgiftsberigtiges  samtidig.  Hvis der i denne situation kun udbetales  

en del af den samlede værdi,  skal der svares afgift og indkomstskat  

 efter ovennævnte regler.
 Har den samme skatteyder  derimod  etableret een  

 kapitalpensionsordning med et udbetalingstidspunkt ved det 55. år, og med den  

 anden arbejsgiver en ordning med et udbetalingstidspunkt ved det 60. år (som  

 ikke omfattes af ligningsrådets godkendelse), kan førstnævnte ordning  

 udbetales ved det 55. år mod normalafgift, og  uden at der skal svares  

 indkomstskat  efter ovennævnte regler.
 Afgiften skal erlægges,  uanset om ejeren har været skattepligtig her  

 til landet  i den periode, hvor indbetalingerne har fundet sted, PL § 32,  

 stk. 1. Se I. 2.12.
I lsr. 1972.79 er der truffet afgørelse vedrørende beskatning ved  

udbetaling fra en kapitalforsikring,  der er  kombineret med en  

 sygeerstatning.  Ved sygdom eller skade udbetales en løbende,  

 livsbetinget ydelse, medens der ved varig uarbejdsdygtighed udbetales en  

 kapitalerstatning.
Udbetalt sygeerstatning fradrages ved udbetaling af  

 kapitalerstatningen.
Landsskatteretten statuerede, at de udbetalte  

 sygeerstatningsbeløb var indkomstskattepligtige, idet beløbene ikke kunne  

 anses som acontoudbetalinger på kapitalerstatningen.
Se også skd. 30.253, hvor der efter statsanstaltens regulativ for  

 pensionsforsikringer kunne ske  forlods udbetaling af forsikringssummen  

 efter en livs- og invaliderenteforsikring,  når forsikrede ramtes af  

 stedsevarende 2/3 invaliditet, sådan at invaliderentens årsbeløb reduceredes  

 med et beløb svarende til helårsrenten af den forlods udbetalte sum.
En sådan  

 forlodsudbetaling kan kun afgiftsberigtiges med normalafgiften på 25 hhv. 40  

 pct., for så vidt angår den del af beløbet, der hidrører fra  

 kapitalforsikringen, medens den del, der tilvejebringes ved reduktion af  

 invaliderentens årsbeløb, skal afgiftsberigtiges med 40 pct., ligesom der  

 skal svares indkomstskat efter PL § 48.
 Om udbetaling af kapitalforsikringer, der er  valgt beskattet efter PL  

 § 50,  se I. 3.5.
 En arbejdstager havde en kapitalpension fra før 1958, hvorpå der siden  

 1972 var blevet indbetalt stigende bidrag samt 2 yderligere  

 kapitalpensionsordninger, oprettet efter 1. januar 1972. De 2 ordninger  

 oprettet efter 1972 samt de forøgede indbetalinger til ordninger fra før  

 1958, skulle afgiftsberigtiges med normalafgift ved det fyldte 70. år, medens  

 ordningen fra 1958 kunne fortsætte til arbejdstageren fratrådte sin stilling,  

 skd. 64.46.
Overgangsregler for ordninger fra før 1980 - procentsatser Ved lovændringen i december 1979 og marts 1980 blev der indført nye  

 overgangsregler for kapitalpensionsordninger (§§ 26 A og 27).
For ordninger,  oprettet i perioden 1. januar 1958 til 31. december  

 1979,  svares en  afgift på 40 pct. af den del  af udbetalingen,  

 der hidrører fra indbetalinger der forfaldt efter 31. december 1979 og  

 vedrører tiden efter denne dato.
Endvidere skal der beregnes 40 pct. i afgift  

 af  rentetilskrivninger  m.v., der foretages  efter 1. januar  

 1980  vedrørende de før denne dato opsamlede midler, mens der af  den  

 øvrige del  af udbetalingen svares en  afgift på 25 pct.
 I forbindelse med lovændringen blev det pålagt pengeinstitutter,  

 forsikringsselskaber m.v. at opgøre  ordningens værdi pr. 31. december  

 1979.  Specielt for kapitalopsparingsordninger gælder, at værdipapirer  

 under ordningen opgøres til kursen pr. 31/12 1979. Obligationer skal dog  

 optages i opgørelsen til kurs 75, såfremt kursværdien var lavere end 75.
 For ordninger,  oprettet før 1. januar 1958,  foretages en  

 opgørelse af ordningens værdi pr. 31. december 1979 og denne del kan ved  

 pensionsalderens indtræden udbetales  afgiftsfrit.  Såfremt der til en  

 sådan ordning er sket en  forøgelse af indbetalingerne  efter 1.  

 januar 1972, d.v.s. at de årlige indbetalinger overstiger det største beløb,  

 der er indbetalt i et af årene 1969, 1970 og 1971 skal den del af  

 udbetalingen, der hidrører fra denne forøgelse dog afgiftsberigtiges med 25  

 pct.
Indbetalinger,  der foretages  efter 1. januar 1980  skal  

afgiftsberigtiges med 40 pct.,  ligesom  rentetilskrivninger  

  m.v. til de før 1. januar 1980 opsamlede midler også skal afgiftsberigtiges  

 med 40 pct.
Der bortses dog fra rentetilskrivninger m.v. til beløb, der  

 hidrører fra  arbejdstagerens egne indbetalinger før 1. januar 1972.  

  Til brug ved beregningen af disse beløb, har skattedepartementet erklæret  

 sig indforstået med, at pengeinstitutterne betragter  halvdelen  af  

 kontienes indestående pr. 1. januar 1972 som hidrørende fra  

 arbejdstagerbidrag.
 Skattedepartementet har endvidere tiltrådt, at pengeinstitutterne ved  

rentefremføringen  fra 31. december 1971 til 31. december 1979 af den  

 del af kontienes indestående, der herefter betragtes som arbejdstagerbidrag,  

 anvender en rentesats svarende til gennemsnittet for denne periode af  

 Københavns fondsbørs' totale obligationsrentegennemsnit ultimo de enkelte år.
 Det samme gælder kapitalpensionsfonds, der er godkendt i medfør af PL §  

 23, skd. 56.41, og ligeledes kapitalforsikringer i pensionsøjemed, skd.  

 58.266.
 Fra foranstående regler er der gjort  undtagelse  for personer, som  

den 1. januar 1980 var fyldt 60 år  eller havde opnået en lavere - af  

 ligningsrådet godkendt - pensionsalder, idet der for disse kun beregnes  

 afgift med 25 pct. af den værditilvækst efter 1. januar 1980, som hidrører  

 fra indbetalinger, der forfaldt før denne dato, PL § 26 A, stk. 4.
Afgiftsberigtigelse skal senest ske  ved arbejdsforholdets ophør  

  efter det fyldte 70. år, smh. ovenfor under e), jfr.
PL § 27, stk.1, nr.1.
 Ved udbetaling af en kapitalpensionsordning, der omfattes af  

 overgangsreglerne, til en kvindelig arbejdstager ved arbejdsforholdets ophør  

 på grund af  indgåelse af ægteskab,  skal der  betales afgift efter  

 reglerne om afgiftsberigtigelse ved normal udbetaling.
 Når en kapitalpensionsordning var afgiftspligtig efter RFL § 6, c (d.v.s.  

 andre ordninger end »gamle« kapitalpensionsordninger), skal der  

ved afgiftsberegningen bortses fra den del af udbetalingen m.v., der  

 hidrører fra arbejdtagerens egne bidrag før 1. januar 1972  ligesom der  

 heller ikke skal beregnes afgift af  rentetilskrivninger m.v. efter 31.  

 december 1979  til disse bidrag.
En »gammel« kapitalpensionsordning, d.v.s. en ordning, hvori  

 arbejdstageren er  indtrådt før 1. januar 1958,  kan udbetales i de  

 tilfælde, der er nævnt ovenfor under a.-b. og d.-f.
Endvidere kan udbetaling  

 ske ved fratræden før det fyldte 60. år, når arbejdstageren inden 3 måneder  

 efter fratrædelsen forlanger »afgiftsberigtigelse«, idet  

 afgiftsberigtigelse i PL § 27 i denne forbindelse blot skal forstås således,  

 at der gennem indgivelse af afgiftsanmeldelse sker en skattemæssig frigivelse  

 af midlerne.
En sådan »afgiftsberigtigelse« skal omfatte samtlige  

 gamle pensionsordninger, som arbejdstageren måtte have.
Afgiftsfriheden for  

 »gamle« pensionsordninger omfatter også indbetalinger efter 1.  

 januar 1972.
 Hvis der i ovennævnte tilfælde er sket en  forøgelse af indbetalingerne  

 efter 1. januar 1972,  d.v.s., at de årlige indbetalinger overstiger det  

 største beløb, der er indbetalt i et af årene 1969, 1970 og 1971, sker  

 afgiftsberigtigelse som nærmere omtalt under det følgende pkt. 2.7.9.
 En  forlængelse af indbetalingsperioden kan ikke sidestilles med en  

 forøgelse af indbetalingerne,  idet der herved forstås den forøgelse, der  

 sker ved, at indbetalingerne efter 1971 overstiger det største beløb, der er  

 indbetalt i et af de 3 sidste år før lovens ikrafttræden.
 Nedenfor er afgiftssatserne ved normal udbetaling fra  

 kapitalpensionsordninger vist i skemaform.
1) Hvis arbejdstageren den 31.december 1979 var fyldt 60 år eller havde  

 opnået en lavere pensionsalder, der er godkendt af ligningsrådet, eller hvis  

 han opfyldte betingelserne for at få policen eller kontoen udbetalt på grund  

 af invaliditet, skal der ikke betales 40 pct. af hele rentetilvæksten.
I  

 disse tilfælde skal 40 pct. afgift kun betales af den del af udbetalingen,  

 der hidrører fra betalinger efter 31.december 1979 og fra rentetilvækst til  

 disse indbetalinger, medens de tidligere regler anvendes på forsikringens  

 værdi pr. 31.december 1979 og senere rentetilvækst til denne del, jfr.
PL §  

 26A, stk.4 (25 %) 2) Der skal ved afgiftsberegningen bortses fra summen af arbejdstagerens  

 egne indbetalinger før 1.januar 1972 samt værditilvækst heraf i hele  

 perioden.
 3) Forøgelse af indbetalinger og tilvækst heraf: 25%.
2.7.9. Beskatning ved ophævelse i utide og dispositioner i strid med pensionsformålet Ved udbetaling fra en kapitalforsikring og fra en opsparing i  

 pensionsøjemed i andre tilfælde end de ovenfor under I 2.7.11 a.-f. nævnte  

 samt ved overdragelse eller anden overførelse til eje eller pant eller ved  

 andre dispositioner m.v., der medfører, at ordningen ikke længere opfylder  

 betingelserne i kap. 1, jfr.
PL § 30,  skal der dels svares afgift, dels  

 indkomstskat  efter reglerne i PL § 48.
Kapitalforsikring Af kapital forsikring  i pensionsøjemed svares  afgift med 40  

 pct. af den del af værdien,  der hidrører fra indbetalinger, der  

forfaldt efter 31. december 1979  og vedrører tiden efter denne dato,  

 samt  værditilvækst efter 31. december 1979  vedrørende de før 1.  

 januar 1980 opsamlede beløb.
Af den del af udbetalingen eller ordningens  

 værdi, der hidrører fra indbetalinger og værditilvækst i  perioden 1.  

 januar 1972 til 31. december 1979,  svares 35 pct.
Endvidere svares der  

 indkomstskat efter PL § 48 af den del af ordningens værdi, der  

 afgiftsberigtiges med 35 og 40 pct.
Af den del af udbetalingen m.v., der  

 hidrører fra arbejdsgiverens bidrag, og som er  indbetalt før den 1.  

 januar 1972, svares afgiften alene med 25 pct.,  og der skal  ikke  

 pålignes indkomstskat  af den del af udbetalingen eller værdien.
Der skal  

 derimod svares afgift med 25 pct., selv om der foreligger en  

 kapitalpensionsordning, hvori arbejdstageren er indtrådt før 1. januar 1958,  

 og som derfor havde været delvis afgiftsfri ved normal udbetaling.
Den del af  

 udbetalingen m.v., der hidrører fra  arbejdstagerens egne bidrag  til  

 ordningen, og som er  indbetalt før 1.1. 1972, er helt afgiftsfri,  

  ligesom der  heller ikke  skal svares afgift af den  

værditilvækst,  der tilskrives til disse bidrag  efter 1. januar  

 1980.
Kapitalopsparing Af kapital opsparing  i pensionsøjemed svares  afgift med 40  

 pct. af den del af  udbetalingen, der hidrører fra indbetalinger, der  

 forfaldt efter 31. december 1979 og vedrører tiden efter denne dato, samt  

 rentetilskrivninger efter 31. december 1979 vedrørende de før denne dato  

 opsamlede beløb.
Der svares afgift med 35 pct. af den  øvrige del  af  

 udbetalingen.
Der svares endvidere indkomstskat efter PL § 48 af den del af  

 ordningens værdi, der afgiftsberigtiges med 35 og 40 pct.
Det afgiftspligtige  

 beløb  reduceres med summen af de beløb, hvormed arbejdsstagerens egne  

 årlige bidrag før 1.1. 1972 har oversteget 350 kr.  Det bemærkes, at der  

 således også skal pålignes indkomstskat af den del af indeståendet, der  

 hidrører fra indbetalinger foretaget før 1.1. 1972, jfr.
PL § 28, § 34, stk.  

 4 og § 48, stk. 1.
 Ved udbetaling i henhold til § 27, stk. 1, nr. 3 (udbetaling fra en  

 ordning oprettet før 1. januar 1958  ved fratræden af stilling hos  

 arbejdsgiveren før det fyldte 60. år)  skal den del af ordningens værdi  

 der hidrører fra forøgede indbetalinger efter 1. januar 1972 (jfr. §§ 11 og  

 13)  afgiftsberigtiges  efter ovenstående regler med henholdsvis 35  

 pct. og 40 pct. og der skal svares indkomstskat.  Der kan dog i stedet  

 oprettes en ny selvstændig police eller konto for den afgiftspligtige  

 del,  således at denne kan opretholdes efter fratrædelsen på de hidtidige  

 vilkår, skd. 34.270.
 Afgiftspligten  - og dermed også pligten til at svare indkomstskat  

 -  indtræder ved udbetalingen fra ordningen,  uanset om kontoen på et  

 tidligere tidspunkt er opsagt til udbetaling, jfr. ordlyden i PL §§ 25-29.
 Ifølge PL § 30, stk. 2, finder de foran omtalte regler  ikke  

 anvendelse,  når en kapitalpensionsordning eller en del af denne  i  

 forbindelse med skifte af et fællesbo  udloddes til den ene ægtefælle med  

 respekt af udbetalingsvilkårene m.v.
Fra den 27. marts 1986 er ægtefællen  selvstændig afgiftspligtig  

  af den udloddede del.
Det samme gælder ved bosondring.
Det betragtes ikke  

 som en afgiftspligtig disposition, hvis ægtefællen efter udlodningen  

 indsætter begunstigede efter reglerne i PL § 5, stk. 2 (forsikringsordningen)  

 eller efter reglerne i PL § 12, stk. 1, nr. 4 (opsparingsordninger), jfr.
PL  

 § 30, stk. 2.
 Nedenfor er afgiftssatserne ved ophævelse i utide m.v. af  

 kapitalpensionsordninger vist i skemaform.
 1) Der betales kun afgift af den del, der hidrører fra arbejdsgiverbidrag  

 før 1.januar 1972.
 2) Hvis arbejdstageren selv har bidraget til  en opsparing i  

 pensionsøjemed  før 1972, skal der ikke betales afgift af summen af de  

 beløb, hvormed hans egne årlige bidrag før 1.januar 1972 har oversteget 350  

 kr.
 3) Af  kapitalforsikring  skal dog ikke svares afgift af  

 rentetilvækst efter 31.december 1979 til en arbejdstagers egne bidrag, der er  

 indbetalt før 1.januar 1972.
2.7.10 Renter og indfrielsesgevinster Der bortses ved indkomstopgørelsen fra tilskrivning af renter og fra  

 fortjeneste og tab ved indfrielse eller salg af værdipapirer, salg af  

 tegningsrettigheder, udlodning af likvidationsprovenu eller lignende, sålænge  

 indeståendet eller værdipapirerne er led i en opsparing i pensionsøjemed, PL  

 § 45. Til gengæld skal der beregnes afgift med 40 pct. og indkomstskat,  

 såfremt udtrækningsgevinster på obligationer m.v. udbetales til ejeren før  

 frigivelsen af kontoens indestående ved pensionering.
Hvis udbetaling fra en  

 kapitalforsikring ikke sker fuldt ud ved forsikringsbegivenhedens indtræden,  

 bliver rentetilvæksten af indeståendet skattepligtig efter PL § 53 (som  

 kapitalindkomst).
Formue Indeståendet i en opsparingsordning skal ikke medregnes til den  

 skattepligtige formue, sålænge der ikke er indtrådt afgiftspligt, jfr.
PL §  

 22.
Se skd. 31.12., hvor en arbejdstager, der havde en afgiftsfri  

 opsparingsordning oprettet før 1958, fratrådte sin stilling ved det 65. år og  

 herefter var berettiget til at få pensionsordningen udbetalt til fri  

 rådighed.
Der var intet til hinder for, at arbejdstageren i stedet for at  

 hæve beløbet lod dette forblive på pensionskontoen på de hidtidige vilkår,  

 d.v.s. således at indestående og påløbne renter fortsat var fritaget for  

 formue- og indkomstbeskatning, og således at kapitalen med påløbne renter  

 kunne hæves uden skatte- og afgiftsmæssige konsekvenser.
Ordningen vil dog  

 længst kunne opretholdes til arbejdstagerens 70. år., jf.
PL § 25, nr. 5.
2.7.11. Overgangsregler Ved lov nr. 148 af 19/3 1986 om ændring af pensionsbeskatningsloven m.m.  

 er der i § 4 fastsat overgangsregler for arbejdstagere, der inden  

 indkomståret 1987 er indtrådt i en kapitalpensionsordning.
Arbejdstagere, der  

 i henhold til de hidtil gældende regler af deres arbejdsgiver årligt har fået  

 indskudt beløb, der overstiger 25.000 kr., på en kapitalpensionsordning, har  

 mulighed for at indskyde det beløb, der ligger ud over 25.000 kr., på en  

 rateforsikring eller rateopsparingsordning efter lovens almindelige regler.  

 Rateordningen kan oprettes enten som en privat ordning eller som led iet  

 ansættelsesforhold.
For arbejdstagere, der er fyldt 55 år ved begyndelsen af  

 indkomståret 1987, gælder begrænsningerne i PL § 8, nr. 1, og § 11 A, stk. 1,  

 nr. 1 og 2, ikke.
Endvidere gælder for disse personer, at reglen i PL § 18,  

 stk. 3-5, om fordeling af fradragsretten for kapitalindskud m.v. til private  

 ordninger, ikke finder anvendelse.
Ved udbetaling fra en rateordning gælder de almindelige regler for  

 rateordninger for begge aldersgrupper.
Se nærmere I 2.3.1.2 og 2.4.1.
 Ratepensionsordninger, der oprettes efter overgangsbestemmelsen, skal være  

 oprettet inden udgangen af indkomståret 1987. Pensionerne skal i øvrigt  

 oprettes efter reglerne i pensionsbeskatningslovens §§ 8 og 11 A.
 Overgangsreglen kan også anvendes i visse tilfælde, hvor  

 kapitalpensionsbidraget endnu ikke er nået op på 25.000 kr. ved begyndelsen  

 af indkomståret 1987. Det drejer sig om arbejdsgiverordninger, hvor bidraget  

 er aftalt til en vis procentdel af lønnen, og hvor bidraget efter 1987 stiger  

 enten på grund af arbejdstagerens forfremmelse og deraf følgende lønfremgang  

 eller på grund af en almindelig lønstigning i henhold til indgået  

 overenskomst.
 Overgangsbestemmelsen vil også kunne anvendes i arbejdsgiverordninger,  

 hvor bidraget efter 1987 kommer op over 25.000 kr. (reguleret) som følge af  

 en forhøjelse af bidraget fra for eksempel 10 pct. til 15 pct., når  

 forhøjelsen skyldes virksomhedens beslutning om en almindelige forhøjelse af  

 pensionsordningen for alle medarbejdere.
 I de tilfælde, hvor der allerede er sket opdeling af  

 kapitalpensionsbidraget pr. 1. januar 1987 i overensstemmelse med  

 overgangsreglen, og hvor størrelsen af pensionsbidraget senere stiger som  

 følge af stigende lønninger, kan den del af det forhøjede pensionsbidrag, der  

 ikke kan rummes inden for den regulerede 25.000 kr.'s grænse, også indsættes  

 på rateordningen.
 Skattedepartementet har truffet afgørelse i nogle sager vedrørende  

 overgangsbestemmelsen i lov nr.148 af 19.marts 1986 § 4:
 Skat 1987.4.295: »Et pengeinstitut rettede henvendelse om en  

 arbejdstager, der ved begyndelsen af indkomståret 1987 var fyldt 55 år, og  

 som ved udgangen af indkomståret 1986 havde en kapitalpensionsaftale, hvori  

 der var truffet aftale om indbetaling af 20 pct. af lønindkomsten, dog  

 maksimalt det til enhver tid gældende maksimum for indskud.
 Den for indkomståret 1986 gældende grænse for indbetaling af  

 kapitalpension var 80.600 kr., og pengeinstituttet forespurgte, om den  

 indgåede aftale ville medføre, at det fremtidige indskud til kapitalpension  

 og rateopsparing er begrænset til 80.600 kr.
Skattedepartementet svarede, at arbejdstagere, der er omfattet af  

 overgangsbestemmelsen i § 4, kan fortsætte en procentaftale med den for  

 indkomståret 1986 aftalte procent, uanset om procenten vil føre til en samlet  

 indbetaling til kapitalpension og rateopsparing, der overstiger 80.600  

 kr.« Overgangsreglen medfører ikke nogen pligt for arbejdstageren til at  

 anvende bidrag over 25.000 kr. som indskud på en rateordning.
Hvis parterne  

 ønsker det, kan kapitalpensionsbidraget også nedsættes til 25.000 kr.
Der vil  

 heller ikke af skattemæssige grunde være noget til hinder for, at bidragene  

 til kapitalpensionsordningen nedsættes yderligere eller helt standses.
Er der oprettet en rateordning efter overgangsbestemmelsen, kan  

 indbetalingerne til ordningen fortsættes, uanset at indbetalingerne til  

 kapitalpensionsordningen nedsættes eller standses.
Indbetalingerne til  

 rateordningen kan også fortsættes, efter at kapitalpensionsordningen er  

 udbetalt.
2.8. Anbringelsesreglerne for rateopsparing og opsparing i pensionsøjemed De opsparede midler skal ifølge PL § 12, stk. 1, nr. 1, være anbragt på  

 indlånskonti i bank, sparekasse eller, når de i § 11, stk. 2, i  

 bekendtgørelse nr. 732 af 17/10 1986 nævnte betingelser er opfyldt, i en  

 andelskasse, der virker her i landet, eller på en indlånskonto i en  

 kapitalpensionsfond, der er godkendt efter PL §§ 11 A, stk. 1, nr. 1, eller  

 12, stk. 1, nr. 1.
 Indlånskontoens midler kan være anbragt i såvel indenlandsk som  

 udenlandsk valuta, jfr. skat 1989.4.348 og 352.
 Skatteministeren har ved ovennævnte bekendtgørelse fastsat regler om, at  

 de opsparede midler kan anbringes i værdipapirer m.v. efter følgende regler:
 100 pct. af de opsparede midler kan anbringes i obligationer, der er  

 udstedt af visse nærmere angivne institutter, og som er optaget til notering  

 på Københavns Fondsbørs eller på et udenlandsk marked, som er omfattet af §  

 20, stk. 1, nr. 1, i lov om investeringsforeninger.
 50 pct. af de opsparede midler kan anbringes i:
 1) Aktier optaget til notering på Københavns Fondsbørs eller på et  

 udenlandsk marked, som er omfattet af § 20, stk. 1, nr. 1, i lov om  

 investeringsforeninger.
2) Aktier, der efter ansøgning af vedkommende aktieselskab til Københavns  

 Fondsbørs med føje kan forventes optaget til notering.
Optages aktierne ikke  

 umiddelbart efter tegningsperiodens udløb til notering, skal de afhændes  

 straks.
 3)  Obligationer, der ikke er nævnt ovenfor, herunder konvertible  

 obligationer, optaget til notering på Københavns Fondsbørs eller på et  

 udenlandsk marked, som er omfattet af § 20, stk.1, nr.1, i lov om  

 investeringsforeninger.
 4) Investeringsbeviser udstedt af investeringsforeninger eller afdelinger  

 af sådanne, der er omfattet af lov om investeringsforeninger.
 5) Sparekassernes beviser for garantikapital, såfremt beviserne ifølge  

 sparekassens vedtægter er omsættelige.
 6) Andelskassers beviser for indbetalt andelskapital, såfremt beviserne  

 ifølge andelskassens vedtægter er omsættelige.
7) Tegningsretter og aktieretter til aktier og konvertible obligationer,  

 der er eller med føje kan forventes optaget til notering på Københavns  

 Fondsbørs eller på et udenlandsk marked, som er omfattet af § 20, stk. 1, nr.  

 1, i lov om investeringsforeninger.
Bliver aktierne eller de konvertible  

 obligationer ikke optaget til notering, skal de afhændes straks.
 De nærmere bestemmelser for anbringelse af midlerne i tegningsretter og  

 aktieretter fremgår af § 13, stk. 4 og 5, i bekendtgørelse nr. 732 af 17/10  

 1986.
 Warrants kan sidestilles med tegningsretter, Skat 1988.2.99.
 Anbringelse efter nr. 1-7 kan også ske i værdipapirer, der er udstedt af  

 den virksomhed, hvori arbejdstageren er ansat, jfr. bkg. nr.454 af 25.juli  

 1988, der ophæver § 13, stk.6 i bekg. nr.732 af 17.oktober 1986.
Anbringelse i medarbejderaktier kan dog først ske efter udløbet af  

 bindingsperioden som nævnt i LL § 7 A, stk.6 og 7 på henholdsvis 5 år og 7  

 år.
Der er heller ikke mulighed for at anvende pensionsmidler til erhvervelse  

 af medarbejderaktier allerede i forbindelse med aktietegningen, jfr.
SO  

 1989.3.101.
 Herudover kan kapitalpensionsfonde tillige indenfor 50 pct.'s grænsen  

 anbringe deres midler i fast ejendom og i tinglyst pant i fast ejendom.
 Anbringes en pensionsopsparing i værdipapirer, skal anbringelsen ske  

 individuelt, og kontohaveren skal være ejer af værdipapirdepotet.  

 Bekendtgørelsens § 17 giver de nærmere regler for anbringelse i depot.
 Beregning af 50 pct.-grænsen sker på grundlag af de midler, der hører  

 under opsparingen på det tidspunkt, hvor investeringen ønskes foretaget, jfr.  

 bekendtgørelsens § 16, stk.1.
Puljeordninger I visse pengeinstitutter er kapitalopsparinger tilknyttet en puljeordning.  

 Midlerne i denne ordning er indsat på en kontantkonto med variabel rente,  

 hvor rentetilskrivningen sker på grundlag af afkastet fra en  

 værdipapirbeholdning, som tilhører pengeinstituttet.
Ordningen er en  

 kollektiv opsparingsform, hvor pengeinstituttet - og ikke kontohaveren - ejer  

 værdipapirerne i puljen.
Puljeordningen er ikke omfattet af PL's  

 anbringelsesregler.
Opstår der tab i en pulje, kan den samlede forrentning af  

 puljen blive negativ.
Det vil dog være i strid med pensionsbeskatningsloven  

 at debitere en negativ rente på de til en pulje knyttede kontantkonti.
Dette  

 gælder, uanset om debiteringen sker med eller uden kontohaverens samtykke.
Et  

 underskud i puljeafkastet kan kun udlignes ved modregning i senere års  

 overskud således, at renten for det pågældende år nedsættes tilsvarende.
Se i  

 øvrigt skd. 66.252 og Skat 1987.11.807. Pensionsbeskatningsloven er dog ikke  

 til hinder for, at kontohaveren efter aftale uden om ordningen kan foretage  

 indbetaling til udligning af det negative afkast, og loven er heller ikke til  

 hinder for, at ordningen flyttes til et andet pengeinstitut med det negative  

 afkast, jfr.
Skat 1988.1.52. Sidstnævnte gælder også ved overførsel efter PL  

 § 41.
2.9. Indeksordninger 2.9.1. Kravene til ordningen Efter reglerne i lovbekendtgørelse nr. 61 af 6. marts 1964 om  

 pristalsreguleret alderdomsforsikring og alderdomsopsparing kunne en person,  

 der var fyldt 18 år, men endnu ikke 57 år, oprette indtil 6 indekskontrakter.  

 Loven er ændret ved lov nr. 551 af 22. december 1971, der medfører, at  

 indeksordninger ikke kan oprettes efter 24. november 1971.
Indekskontrakter kunne enten oprettes som indeks forsikring  eller  

 som indeks opsparing . Indeksforsikringer skulle være knyttet til en  

 rente- eller rateforsikring, der opfylder de i skattelovgivningen stillede  

 betingelser for fuldt fradrag af præmierne ved opgørelsen af den  

 skattepligtige indkomst.
Der er derfor ikke i RFL optaget særlige regler om  

 indeksforsikringer, idet disse altid vil være omfattet af de almindelige  

 regler om pensionsordninger med løbende udbetalinger.
 Efter PL § 15 er indeksordninger  skattemæssigt sidestillet med  

 pensionsordninger med løbende udbetalinger, hvortil præmier er fuldt  

 fradragsberettigede.
2.9.2. Præmier og bidrag Indbetalinger til indeksordninger er  fradragsberettigede i  

 forfaldsåret  i medfør af PL § 18.
 Hvis indeksordningen er  led i en pensionsordning  for en  

 arbejdstager, er der dog ikke  fradragsret for præmierne,  idet disse  

 fragår i den skattepligtige løn.
 Den årlige indbetaling til en indeksordning  forfalder til betaling den  

 31. december  i det pågældende år, men retten til indekstillæg bevares,  

 hvis indbetalingen sker inden 1 år efter forfaldstid  (respittiden).  

  Den årlige præmie kan fratrækkes i forfaldsåret, selv om skatteyderen  

 benytter sig af respittiden og først foretager indbetalingen i løbet af det  

 følgende år.
Hvis præmien ikke betales inden respittidens udløb,  skal  

 indkomstansættelsen for forfaldsåret  forhøjes  med det fratrukne  

 beløb.
Dette gælder  også i tilfælde, hvor indskyderen afgår ved døden  

  inden respittidens udløb, og det forfaldne beløb  ikke er indbetalt ved  

 dødsfaldet.  Er en del af det forfaldne beløb indbetalt inden dødsfaldet,  

 må der indrømmes fradrag herfor, således at indkomstansættelsen alene  

 forhøjes med det manglende beløb.
I disse tilfælde  bortfalder retten til  

 indekstillæg  fra staten.
For en indeks forsikring  får dette i  

 sig selv ingen skattemæssig betydning, hvis forsikringen i øvrigt opretholdes  

 som en rente- eller rateforsikring.
Selv om en indeks opsparing  ikke  

 opfyldes,  bevares indkomstskattefriheden for rentetilvækst og  

 formueskattefrihed for de beløb,  der er indsat på indekskontoen, før  

 kontrakten blev uopfyldt.
Derimod kan der  ikke fremover indbetales til en  

 uopfyldt indeksordning.  Ophæves en kontrakt, er der kun fradragsret for  

 det beløb, der faktisk er indbetalt til vedkommende pengeinstitut.
 Fradragsretten for indbetalinger tilkommer i alle tilfælde interessenten,  

uanset hvem der har foretaget indbetalingen, PL § 54. Såfremt en anden  

 end interessenten betaler præmierne, skal interessenten indtægtsføre  

 beløbene, PL § 56.
 Et pengeinstitut havde i en kortere årrække opkrævet i visse tilfælde for  

 store og i andre tilfælde for små ydelser på nogle indekskontrakter.  

 Skattedepartementet tillod, at fejlene berigtigedes ved, at efterbetalingerne  

 blev fradragsberettigede og tilbagebetalingerne indkomstskattepligtige i  

 berigtigelsesåret, skd. 20.76.
 Finansministeriets statsgældsafdeling har tilkendegivet, at  

 indekstillægget ikke ville bortfalde i tilfælde, hvor en manglende  

 indbetaling inden respittidens udløb beroede på en fejl fra bankens side og  

 blev berigtiget inden for et par måneder.
 Statsgældsafdelingen har endvidere udtalt, at midler på en indekskonto  

 ikke efter afdelingens opfattelse kan anbringes i puljeordninger.
2.9.3. Bonus - Renter - Formue For bonus vedrørende en indeksforsikring anvendes de almindelige regler,  

 se I 2.10.
 Renter,  der tilskrives en konto vedrørende pristalsreguleret  

 alderdomsopsparing, skal  ikke medregnes  i den skattepligtige  

 indkomst, PL § 45, stk. 1.
 Det på en konto vedrørende pristalsreguleret opsparing  indestående  

 beløb skal ikke medregnes  ved opgørelsen af den skattepligtige  

formue,  PL § 22.
 Skyldig indbetaling på indekskontrakter kan  ikke fratrækkes  ved  

 formueopgørelsen, lsr. 1973.124.
2.9.4. Beskatning ved normal udbetaling De løbende udbetalinger til interessenten selv fra indeksordninger,  

 herunder eventuelle indekstillæg fra staten, medregnes til den personlige  

 indkomst, PL § 20, stk. 1, nr. 3. Løbende udbetalinger medregnes,  selv om  

 udbetalingen sker fra en kontrakt, der henstår uopfyldt.
 Ved interessentens død svares afgift i overensstemmelse med nedenstående  

 regler.
2.9.5. Beskatning ved ophævelse i utide og dispositioner i strid med pensionsformålet Ved ophævelse af en indeks forsikring  eller disposition over en  

 sådan gælder de almindelige regler for rente- eller rateforsikringer, se I  

 2.6 og I 2.12. Der skal dog  ikke svares indkomstskat efter § 48 eller  

 tillægsafgift efter § 48 A.  Hvis kontrakten om indeksforsikring  

misligholdes som følge af manglende præmiebetaling, bortfalder  

 indekskontrakten.  Herefter er forsikringen ikke længere omfattet af  

 pensionsbeskatningslovens regler om  indekskontrakter  og som følge  

 deraf heller  ikke længere omfattet af fritagelsen for indkomstskat efter  

 § 48 eller tillægsafgift efter § 48 A,  jfr.
Skat 1986. 10.624.
Ved ophævelse i utide af en indeks opsparingsordning  eller ved  

 andre dispositioner i strid med pensionsformålet skal der svares  afgift  

 med 40 pct. af den del  af udbetalingen, der hidrører fra  

rentetilskrivninger og indbetalinger,  der forfaldt  efter 31.  

 december 1979  og vedrører tiden efter denne dato.
Den del af  

 udbetalingen, der hidrører fra indbetalinger, der forfaldt  i perioden 1.  

 januar 1972 til 31. december 1979  afgiftsberigtiges  med 35 pct.,  

  medens der svares  afgift med 25 pct.  af den del af værdien, der  

hidrører fra indbetalinger, der forfaldt før den 1. januar 1972.  Der  

 skal  ikke svares indkomstskat efter § 48 eller tillægsafgift efter § 48  

 A.
 Hvis der ved indkomstopgørelsen for indkomståret forud for ophævelsesåret  

 er fratrukket det den 31. december forfaldne bidrag, og beløbet på grund af  

 reglen om 1 års respit ikke er indbetalt på ophævelsestidspunktet, skal  

 indkomstansættelsen forhøjes.
2.10. Fælles regler om bonus Bonustilskrivninger har størst betydning i forsikringsordninger, men kan  

 dog også forekomme i pensionskasseordninger.
Ved tilskrivning af bonus  

 forstås, at det samlede bonusbeløb, der er til disposition i vedkommende  

 forsikringsselskab m.v. fordeles mellem de enkelte forsikringstagere m.v.
Det  

 tilskrevne bonusbeløb kan i praksis anvendes på forskellig måde.
I nogle  

 tilfælde anvendes beløbet i overensstemmelse med forsikringsaftalen straks  

 til køb af (tillægs) forsikring, således at der herved sker en forhøjelse af  

 de aftalte forsikringsydelser.
I andre tilfælde går forsikringsaftalen ud på,  

 at den tilskrevne bonus henstår i forsikringsselskabet, til forsikringen  

 bliver virksom, hvorefter beløbet anvendes til opskrivning af forsikringen,  

 undertiden dog med adgang for den berettigede til i stedet for at lade  

 forsikringen opskrive at få beløbet udbetalt kontant.
 Endelig kan det tænkes, at den tilskrevne bonus straks anvises til kontant  

 udbetaling.
 Med hensyn til beskatning af bonus, må der sondres mellem omstående tre  

 tilfælde:
 1) Tilskrivning af bonus, uden der finder udbetaling sted.
 Tilskrivning af bonus medfører ikke skattepligt, hverken som almindelig  

 eller særlig indkomst, PL § 45, stk. 1. Der skal heller ikke svares afgift  

 som følge af tilskrivningen.
 Dette gælder hvad enten tilskrivningen anvendes til opskrivning af  

 forsikringen straks eller når forsikringen bliver virksom.
 2) Samlet udbetaling af bonus, når forsikringen bliver virksom, ophæves  

 eller bortfalder.
Der svares afgift af bonusbeløbet efter samme regler som gælder for den  

 øvrige udbetaling, PL § 46, stk. 1 og 2, samt eventuelt indkomstskat efter PL  

 § 48 eller tillægsafgift efter PL § 48A.
Hvor udbetaling af bonusbeløbene  

 skyldes, at forsikringen bliver virksom eller bortfalder, hvorved der ikke  

 bliver tale om afgiftspligt efter PL § 28 eller PL § 30, vil der ikke skulle  

 svares indkomstskat eller tillægsafgift.
 3) Andre tilfælde af udbetaling end ovenfor nævnt.
 Som eksempel kan nævnes løbende bonusudbetalinger og udbetalinger før  

 forsikringen bliver virksom.
 I de under 3) nævnte tilfælde vil udbetalinger til ejeren som hovedregel  

 være almindelig indkomstskattepligtige (personlig indkomst) i  

 udbetalingsåret, PL § 46, stk. 2.
 Undtaget fra indkomstskattepligten er dog ifølge PL § 47  

 bonusudbetalinger, der hidrører fra indbetalinger, der forfaldt før  

 indkomståret 1954, hvis ordningen tillige er omfattet af  

 overgangsbestemmelserne i PL § 7 eller § 9 samt bonusudbetaling, der hidrører  

 fra en arbejdstagers egne indbetalinger før 1. januar 1972, hvor ordningen  

 tillige er omfattet af overgangsbestemmelserne i PL § 11. Hvor denne regel  

 medfører, at en opdeling af et bonusbeløb i en skattepligtig og en  

 ikke-skattepligtig del bliver nødvendig, vil opdelingen blive foretaget af  

 forsikringsselskabet.
Skattefriheden gælder kun for egentlige bonusudbetalinger d.v.s. tillæg,  

 som kun er gældende for en vis periode.
Hvis en pensionskasse i stedet vælger  

 at anvende det før 1954 konstaterede »overskud« til en permanent  

 forhøjelse af de løbende pensionsudbetalinger, skal disse medregnes fuldt ud  

 som almindelig indkomst.  Der henvises til Skat 1989.1.81 vedr.  

 bonusudbetalinger fra Nordiske Pensionskasse.
 I et tilfælde hvor en pensionskasse hvert 3. år beregnede, hvor stort et  

 beløb der kunne anvendes til bonus, blev den del af bonusen, der kunne  

 henføres til indbetalinger foretaget før den 1. januar 1954, anset for  

 indkomstskattefri, selv om den udbetaltes løbende sammen med pensionen og var  

 beregnet som en procentdel af denne, idet kun de aktuelle pensionister havde  

 krav på bonus for den fastsatte periode, jf. ØLD af 12. marts 1981 (skd.  

 60.41).
 Som eksempel på pensionskasser, der efter de nævnte regler udbetaler  

 delvis skattefri bonus, kan nævnes:
 Pensionsafviklingskassen for kontorpersonalet i Mejeriernes &  

 Landbrugets Ulykkesforsikring.
J.
Lauritzen A/S's pensionskasse for skibsofficerer, afviklingskasse.
J.
Lauritzens A/S's pensionskasse, afviklingskasse.
 Pensionskassen under afvikling for funktionærer i Superfos A/S og Agro  

 Kemi A/S.
 Nordiske Pensionskasse (afviklingskasse).
 Som eksempel på pensionskasser, der udbetaler »overskud« som en  

 skattepligtig permanent forhøjelse af de løbende pensionsudbetalinger, kan  

 nævnes:
 Det Forenede Dampskibs-Selskabs Pensionskasse (afviklingskasse).
 Såfremt en arbejdsgiver i kraft af et forbehold derom modtager bonus fra  

 en af sine ansattes pensionsordninger, er beløbet personlig indkomst for  

 arbejdsgiveren, PL § 46, stk. 3.
2.11. Udlodning af pensionsordning til ægtefælle i forbindelse med  

 separation skilsmisse eller bosondring 2.11.1. Reglerne for udlodning til ægtefælle Efter PL § 30, stk. 1, skal der normalt betales afgift og indkomstskat  

 efter PL § 48 ved overdragelse eller anden overførsel til eje eller pant samt  

 ved andre dispositioner m.v., der medfører, at pensionsordningen ikke længere  

 opfylder betingelserne i kapitel 1. Disse regler anvendes ikke på udlodning  

 til ægtefælle ved skifte af et fællesbo eller ved bosondring med respekt af  

 udbetalingsvilkårene m.v., jf.
PL § 30, stk. 2.
Reglerne i PL § 30, stk. 2, gælder som nævnt kun ved skifte af fællesbo.  

 Reglerne kan således ikke anvendes i tilfælde, hvor ægtefællerne lever  

 faktisk adskilt uden at have foretaget skifte af fællesboet.
Reglerne kan  

 heller ikke anvendes analogt på særeje.
 Efter udlodnningen bliver den fraskilte eller fraseparerede ægtefælle  

 selvstændigt afgiftspligtig af den udloddede del og selvstændigt  

 indkomstskattepligtig af løbende pensionsudbetalinger. Ægtefællen har  

 endvidere adgang til i den udloddede del af pensionsordningen at indsætte  

 begunstigede, uden at dette betragtes som en afgiftspligtig disposition.
 Om ægtefællens adgang til at indsætte begunstigede gælder de sædvanlige  

 regler i PL, kapitel 1.
 Ved udlodning af en rateopsparing eller opsparing i pensionsøjemed kan  

 ægtefællen herefter indsætte ægtefælle, herunder fraskilt ægtefælle, eller  

 livsarvinger, herunder stedbørn og disses livsarvinger.
 Er der tale om udlodning af en forsikringsordning, kan der tillige  

 indsættes »nærmeste pårørende« i forsikringsaftalelovens forstand,  

 jf. denne lovs § 105, stk. 5.
At den fraseparerede eller fraskilte ægtefælle bliver selvstændigt  

 afgiftspligtig, betyder ikke, at ægtefællen i skatte- og afgiftsmæssig  

 henseende betragtes som ejer af den udloddede del af ordningen, men derimod,  

 at parterne i nævnte henseende bliver uafhængige af hinanden.
Hvis den  

 fraseparerede eller fraskilte ægtefælle disponerer over den udloddede del af  

 ordningen i strid med vilkårene, er det ægtefællen selv, der skal betale  

 afgift og eventuel indkomstskat i anledning heraf, medens ejerens del af  

 ordningen ikke påvirkes af ægtefællens disposition.
Omvendt vil eventuelle  

 dispositioner fra ejerens side heller ikke påvirke ægtefællens skattemæssige  

 status.
Hvis ejeren ophæver sin del af pensionsordningen i utide, er  

 ægtefællen i skattemæssig henseende berettiget til at lade sin del af  

 ordningen blive stående til udbetaling i overensstemmelse med vilkårene,  

 således at de skattemæssige begunstigelser (fritagelse for formue- og  

 indkomstbeskatning) bevares indtil udbetalingstidspunktet.
I praksis er det  

 endvidere antaget, at ægtefællen skattemæssigt er berettiget til at få sin  

 andel af en kapitalpension udbetalt mod afgift efter lovens § 25, det vil  

 sige uden indkomstskat, når det aftalte udbetalingstidspunkt, som det forelå  

 ved bodelingen, indtræder.
Ejerens eventuelle forlængelse af pensionsaftalen  

 vil således ikke skattemæssigt komme til at påvirke ægtefællens ret.
Er der i  

 forbindelse med separation og skilsmisse foretaget udlodning af en del af en  

 rateopsparingsordning, kan udbetalingen af den udloddede del påbegyndes, når  

 det udbetalingstidspunkt, der var aftalt på skilsmissetidspunktet, indtræder,  

 jf. pkt. 77 i skd. cirkulære af 16. december 1986.
 Hvis den ordning, der er udloddet til ægtefællen, er oprettet før 1.  

 januar 1980, således at afgiften for ejerens pensionsordning skal beregnes  

 efter forskellige afgiftssatser i overensstemmelse med lovens  

 overgangsregler, skal afgiften af ægtefællens del beregnes på samme grundlag.
2.11.2. Flytning, overførsel Den ved skattedepartementets cirkulære nr. 196 af 21. december 1984  

 gennemførte praksisændring, hvorefter en opsparing i pensionsøjemed herefter  

 altid, d.v.s. uafhængig af reglerne i PL § 41, stk. 1, nr. 5, kan overføres  

 til et andet pengeinstitut, når der herved kun er tale om flytning af en  

 eksisterende ordning, har også virkning for såvel ejerens del af opsparingen  

 som for ægtefællens del af den udloddede opsparing i pensionsøjemed.
 For sidstnævntes vedkommende er det forudsat, at flytningen sker med  

 respekt af de vilkår, der gælder for ordningen.
 Flyttereglerne finder også anvendelse på rateopsparinger i pensionsøjemed  

 i pengeinstitutter.
 Ejeren af en pensionsordning, som er udloddet efter PL § 30, stk. 2, er,  

 uafhængig af den fraskilte eller fraseparerede ægtefælle, berettiget til at  

 overføre sin del af ordningen efter reglerne i PL § 41.
 Da ægtefællen skattemæssigt ikke anses for at være ejer af den udloddede  

 del af ordningen, kan overførselsreglerne i PL § 41, ikke anvendes på denne  

 del af ordningen.
 Vedrørende det afgivende instituts/selskabs pligter i forbindelse med  

 flytningen henholdsvis overførslen, se skattedepartementets cirkulære af 16.  

 december 1986, pkt. 146 og 147.
2.11.3. Beskatning ved normal udbetaling Ved udlodning af retten til at få udbetalt en andel af løbende  

 udbetalinger fra en livrente, en rateforsikring eller rateopsparing i  

 pensionsøjemed bliver ægtefællen indkomstskattepligtig (personlig indkomst)  

 af de løbende ydelser, jf.
PL § 20, stk. 1, nr. 4.
Løbende livsbetingede ydelser (livrente), der tilfalder en begunstiget  

 indsat af ægtefællen vil være indkomstskattepligtige, jf.
PL § 20, stk. 1,  

 nr. 4, også selv om ydelsen tilfalder en livsarving over 24 år.
Der skal ikke svares almindelig indkomstskat af ratevis udbetalinger fra  

 en rateforsikring eller en rateopsparing i pensionsøjemed, der tilfalder en  

 af ægtefællen indsat begunstiget.
I stedet skal ved rettens erhvervelse  

 (ægtefællens død) svares afgift af ordningens værdi på dette tidspunkt, jf.  

 PL § 29, stk. 2. Der skal ikke svares indkomstskat, jf.
PL § 48, stk. 1, 2.  

 pkt.
Efter afgiftsberigtigelsen vil ordningen ikke længere være omfattet af  

 kapitel 1. Tilvækst beskattes efter PL § 53.
Ved udlodning af retten til en andel af kapitalpension skal ægtefællen ved  

 ordningens udløb betale afgift af værdien af sin andel, jf.
PL § 25, nr. 6.
Begunstigede som erhverver ret til andel i en kapitalpensionsordning  

 indtræder i ægtefællens ret til at få kapitalen udbetalt ved  

 pensionsbegivenhedens indtræden.
De begunstigede er selvstændigt  

 afgiftspligtige efter PL § 25, nr. 6, ved udbetaling i overensstemmelse med  

 udbetalingsvilkårene.
 I nedenstående skema er vist beskatningsreglerne ved normal udbetaling,  

 udbetaling i utide og ved dispositioner i strid med pensionsformålet.
 2.12. Indkomstbeskatning og tillægsafgift ved ophævelse i utide m.v.
2.12.1. Indkomstbeskatning Efter PL § 48 skal der udover afgift betales indkomstskat ved ophævelse i  

 utide m.v. af kapitalforsikring og kapitalopsparing i pensionsøjemed,  

 rateforsikring og rateopsparing i pensionsøjemed og forsikring omfattet af PL  

 §§ 2, 5 eller 7, samt de ordninger, der i kraft af lovens overgangsregler  

 sidestilles med ovennævnte ordninger.
Indkomstbeskatningen forudsætter, at ejeren af ordningen på tidspunktet  

 for afgiftspligtens indtræden er fuldt skattepligtig her i landet.  

 Indkomstbeskatningen sker ved, at det beløb, hvoraf der efter PL §§ 28-31,  

 jfr.
PL §§ 33 A og 34 beregnes afgift med 40 pct. eller 35 pct., medregnes i  

 den afgiftspligtiges skattepligtige indkomst for det indkomstår, hvori  

 afgiftspligten er indtrådt.
Beløbet er personlig indkomst.
 Pligten til ud over afgiften at betale indkomstskat indtræder som nævnt  

 ved ophævelse i utide, herunder dispositioner i strid med pensionsformålet.  

 Det vil for opsparing og kapitalforsikring i pensionsøjemed sige tilfælde,  

 hvor der skal svares afgift efter PL § 28 eller PL § 30, se I 2.7.9 og for de  

 øvrige nævnte ordningers vedkommende tilfælde, hvor afgiftspligten indtræder  

 efter PL § 29, se I 2.6.2.
 Indkomstbeskatning finder dog ikke sted når afgiftspligten indtræder efter  

 PL § 29, stk. 2 eller efter at den tidligere ejer af ordningen er afgået ved  

 døden.
PL § 48 vedrører som nævnt personer, der på tidspunktet for  

 afgiftspligtens indtræden er fuldt skattepligtige her til landet, medmindre  

 de pågældende i henhold til en dobbeltbeskatningsoverenskomst skal anses for  

 hjemmehørende i en fremmed stat, Færøerne eller Grønland.
Sidstnævnte samt  

 begrænset skattepligtige og ikke-skattepligtige skal ved ophævelse i utide  

 m.v. betale tillægsafgift, se I 2.12.2.
 Generelt undtaget fra pligten til at svare indkomstskat efter § 48 er  

 tjenestemandspensioner, statsunderstøttede pensionsordninger,  

 pensionskasseordninger, indeksordninger, ordninger godkendt efter PL § 6 samt  

 »ventekonti« efter PL § 42.
Om et særligt tilfælde, hvor tilbagekøb af en forsikring med løbende  

 udbetalinger ikke udløste tillægsskattepligt, se Skat 1986.10.612. En  

 skatteyder fik efter endt elevtid i en bank ansættelse i en sparekasse.  

 Bankens pensionskasse overførte en rædelsesgodtgørelse til sparekassens pensionskasse, men da godtgørelsen  

 oversteg det nødvendige indskud i pensionskassen, anvendtes differencebeløbet  

 i henhold til lov om tilsyn med pensionskasser til indbetaling på en  

 nyoprettet pensionsordning med løbende udbetalinger.
Denne pensionsordning  

 fik skatteyderen industriministeriets tilladelse til at tilbagekøbe.
Henset  

 til motiveringen for tillægsskatteordningen fandtes det udbetalte beløb ikke  

 tillægsskattepligtigt, da udbetalingen kunne føres tilbage til en  

 udtrædelsesgodtgørelse fra en pensionskasse, som er fritaget for tillægsskat.
Med hensyn til indeksordninger på forsikringsbasis bemærkes, at hvis  

 kontrakten om indeksforsikring misligholdes som følge af manglende  

 præmiebetaling, bortfalder indekskontrakten.
Herefter er forsikringen ikke  

 længere omfattet af reglerne om indeksordninger og som følge heraf heller  

 ikke længere omfattet af fritagelsen for indkomstskat, jf.
Skat 1986. 10.614.
 Afgiften indgår tillige med den nedenfor omhandlede foreløbige skat i den  

 afgiftspligtiges årsopgørelse for det pågældende år, således at  

 afgiftsbeløbet modregnes i årets slutskat.
 Eventuel overskydende afgift overføres til fradrag i en eventuel  

 ægtefælles slutskat, forudsat ægtefællerne er samlevende ved udgangen af  

 indkomståret.
 Resterende overskydende afgift fremføres til fradrag i de nærmest  

 efterfølgende 5 års slutskat for den afgiftspligtige og en eventuel  

 ægtefælle.
 Er eventuelle overskydende afgiftsbeløb ikke anvendt til modregning inden  

 for de 5 år, er modregningsretten gået endeligt tabt, idet overskydende  

 afgift ikke kan udbetales kontant.
Foreløbig skat Til sikring af indkomstskatten efter § 48 skal vedkommende  

 forsikringsselskab, pengeinstitut m.v. ud over den almindelige afgift  

 tilbageholde en foreløbig skat, således at der i alt tilbageholdes 70 pct. af  

 det beløb, hvoraf der skal beregnes afgift med 40 pct. eller 35 pct.
Den  

 foreløbige skat indgår som forskudsskat i den afgiftspligtiges årsopgørelse  

 for det pågældende indkomstår.
 Der skal ikke tilbageholdes foreløbig skat, hvis ophævelsen i utide m.v.  

 ikke medfører beskatning efter PL § 48.
 Der skal således ikke tilbageholdes foreløbig skat i følgende situationer:  

 1) Hvor ophævelsen m.v. vedrører indeksordninger, pensionskasseordninger,  

 tjenestemandspensioner, statsunderstøttede pensionsordninger og ordninger  

 godkendt efter PL § 6. 2) Hvor afgiftspligten indtræder efter, at den  

 tidligere ejer af ordningen er afgået ved døden. 3) Hvor afgiftspligten  

 indtræder efter PL § 29, stk.2. 4) Ved udbetaling fra »ventekonti«  

 efter PL § 42, stk.2.
Fritagelse for indkomstbeskatning Finansministeren har ved bekendtgørelse bkg. nr. 75 af 16. marts 1972, jf.  

 bkg. nr. 400 af 12. september 1979 som ændret ved lov nr.312 af 25.maj 1987 §  

 4, stk.8 fastsat regler om fritagelse for tillægsskat (nu indkomstskat) ved  

 tilbagekøb af en pensionsordning med løbende udbetalinger.
Der kan herefter  

 ske fritagelse for indkomstbeskatning i følgende tilfælde:
 1) Såfremt de løbende ydelser, der i henhold til policen ville tilkomme  

 forsikringens ejer ved forsikringens omskrivning til fripolice på  

 tilbagekøbstidspunktet, ikke kan overstige 1.200 kr. årlig.
 2) Såfremt forsikringen er led i en pensionsordning mellem en arbejdsgiver  

 og en arbejdstager, og der inden tilbagekøbet er forløbet mindst et år efter  

 arbejdsforholdets ophør, uden at arbejdstageren har fået ansættelse i en  

 stilling, hvor arbejdsgiveren vil fortsætte præmiebetalingen, eller hvor  

 arbejdstageren er optaget eller senere skal optages i en anden  

 pensionsforsikringsordning eller i en pensionskasse.
 Fra praksis vedrørende fritagelse for tillægsskat, samt nu indkomstskat,  

 efter bkg. nr. 75 af 16. marts 1972 kan nævnes:
En skatteyder havde med sin arbejdsgiver etableret en renteforsikring.  

 Skatteyderen fratrådte sin stilling og fik efter ca. 6 måneder et nyt  

 ansættelsesforhold, hvor der blev oprettet en tilsvarende forsikring.
Efter  

 nogle års forløb ophørte ansættelsesforholdet med sidstnævnte arbejdsgiver,  

 hvorefter skatteyderen blev selvstændigt erhvervsdrivende.
Den førstnævnte  

 forsikring kunne ikke ophæves uden påligning af tillægsskat, før der var  

 forløbet 1 år fra det tidspunkt, hvor det seneste ansættelsesforhold ophørte.  

 Se tillige afgørelsen i Skat 1987.220.
En skatteyder havde med en arbejdsgiver etableret en renteforsikring,  

 hvortil indbetalingerne ophørte i forbindelse med ansættelsesforholdets  

 ophør.
Efter mere end et års forløb blev forsikringen ophævet, og  

 skatteyderen blev fritaget for tillægsskat, uanset at han i den  

 mellemliggende periode havde haft et ansættelsesforhold, hvor det var  

 hensigten, at der skulle oprettes en tilsvarende forsikring.
Der blev herved  

 henset til, at forsikringsselskabet først efter sidstnævnte  

 ansættelsesforholds ophør meddelte at forsikringen kunne antages, jf. lsr.  

 1984.141.
 Overgang fra en fuldtidsstilling med pensionsret til en deltidsstiling  

 uden pensionsret anses for et forhold, der er omfattet af foran nævnte punkt  

 2, skd. 49.97.
 Overgang fra en stilling med pensionsret til en anden stilling uden  

 pensionsret hos samme arbejdsgiver anses ligeledes for et forhold, der  

 omfattes af nævnte bestemmelser, lsr. 1982.45.
 En person, der fratrådte en stilling med pensionsret for umiddelbart efter  

 at genindtræde i samme stilling uden pensionsret, kunne derimod ikke fritages  

 for tillægsskat efter nævnte bestemmelser, jf. lsr. 1986.36.
 Såfremt en pensionsberettiget person fratrådte sin stilling og ansattes  

 som tjenestemand, ville tilbagekøb efter et års fristens udløb kunne ske,  

 uden at der skal svares tillægsskat.
To anpartshavere, der hver ejede 50 pct. af anparterne, havde oprettet  

 renteforsikringer med selskabet, hvori de begge var direktører.
ApS'et  

 stiftede et A/S, som det ejede 100 pct.
De to direktører blev ansat i A/S'et  

 og fratrådte i ApS'et.
I A/S'et blev der ikke etableret nogen  

 pensionsordning.
Ligningsrådet fandt ikke, at der var grundlag for at fritage  

 for tillægsskat i forbindelse med fratrædelsen af den tidligere stilling.  

 Afgørelsen begrundedes med, at der ikke var tale om noget almindeligt  

 arbejdsgiver/arbejdstagerforhold, men om en situation, hvor de to  

 anpartshavere suverænt bestemte, at de ikke længere skulle være ansat i  

 ApS'et, men i A/S'et, og at der ikke skulle indgå nogen pensionsaftale med  

 A/S'et.
I et tilfælde, hvor en medarbejder i umiddelbar forlængelse af sin  

 fratræden fra et moderselskab, blev ansat i dette selskabs 100 pct. ejede  

 datterselskab i en stilling af stort set samme indhold som den fratrådte,  

 kunne bekendtgørelsens fritagelsesbestemmelse ikke finde anvendelse.
Det var  

 yderligere oplyst, at moderselskabet ekstraordinært havde indbetalt  

 betydelige beløb på pensionsordningen, samt at datterselskabet, selvom  

 medarbejderen ikke var omfattet af den obligatoriske pensionsordning, gerne  

 ville foretage indbetalingerne til medarbejderens pensionsordning.
 I et andet tilfælde, hvor to medarbejdere med kollektive  

 pensionsordninger blev afskediget og derefter genansat i samme stilling med  

 de ændringer, der fulgte af selskabets økonomiske vanskeligheder, samt  

 omlægning fra driftsselskab til holdingselskab, ansås medarbejderne heller  

 ikke for omfattet af bekendtgørelsen.
Et selskab havde en obligatorisk pensionsordning med medarbejderne,  

 hvortil begge parter bidrog.
I 1983 blev ordningen frivillig og  

 arbejdsgiverens bidrag ophørte.
Skatteyderen omskrev ordning til en  

 fripolice.
I 1988 frasolgtes en del af virksomheden nye ejere overtog  

 forpligtelserne over for medarbejderne.
Fritagelsesbestemmelsen kunne ikke  

 anvendes, idet selskabet var vi til at formidle medarbejdernes  

 pensionsindbetalinger.
Da medarbejd gennem flere år ikke havde bidraget til  

 ordningen, og der således var nogen betalingsforpligtelse at indtræde i,  

 kunne fritagelsesbestemmelsen heller ikke af denne årsag anvendes.
Fritagelse efter reglen omtalt under pkt.2 kan tillige finde anvendelse,  

 hvor der er forløbet mindst 1 år, uden at arbejdstageren har fået ansættelse  

 i en stilling, f.eks. ved overgang til efterløn.
Arbejdstageren kan dog ikke  

 i alle tilfælde påregne at kunne tilbagekøbe sin pensionsordning med løbende  

 udbetalinger, idet forsikringsselskabet kan stille som en betingelse for  

 tilbagekøb, at der præsteres en tilfredsstillende helbredsattest.
En skatteyder havde med en arbejdsgiver etableret en renteforsikring.  

 Efter ansættelsesforholdets ophør betalte skatteyderen selv præmierne til  

 forsikringen.
Efter ca. 10 års forløb blev forsikringen ophævet.
Den del af  

 forsikringens værdi, der hidrørte fra de af arbejdsgiveren foretagne  

 indbetalinger, blev fritaget for tillægsskat, mens der ikke kunne fritages  

 for tillægsskat for den del af forsikringens værdi, der hidrørte fra de af  

 skatteyderen selv foretagne indbetalinger, jf. lsr. 1984.140.
Afgørelsen af, om betingelserne for at fritage for indkomstskat er  

 opfyldt, træffes af det pågældende forsikringsselskab.
Den afgiftspligtige  

 kan forlange afgørelsen efterprøvet efter reglerne i PL § 39.  

 Ligningsmyndigheden kan også af egen drift ændre forsikringsselskabets  

 afgørelse.
2.12.2. Tillægsafgift, § 48 A Begrænset skattepligtige og ikke skattepligtige samt fuldt skattepligtige,  

 der i henhold til en dobbeltbeskatningsaftale anses for hjemmehørende i en  

 fremmed stat, Færøerne eller Grønland, er som nævnt ovenfor ikke omfattet af  

 indkomstskattepligten efter PL § 48. Disse personer skal efter PL § 48 A i  

 stedet betale en tillægsafgift, der i lighed med indkomstskatten efter § 48  

 beregnes af det beløb, hvoraf der ved ophævelse i utide m.v. skal betales  

 afgift med 35 pct. eller 40 pct.
Tillægsafgiften udgør 25 pct. af det beløb, hvoraf der svares afgift med  

 35 pct. og 20 pct. af det beløb, hvoraf der svares afgift med 40 pct.
Det  

 medfører et samlet afgiftskrav på 60 pct.
Foreløbig tillægsafgift Til sikring af tillægsafgiften skal vedkommende forsikringsselskab,  

 pengeinstitut m.v. ud over den almindelige afgift tilbageholde foreløbig  

 tillægsafgift, således at der i alt tilbageholdes 70 pct. af det beløb,  

 hvoraf der skal beregnes afgift med 40 pct. eller 35 pct.
Dette svarer til  

 reglen i PL § 48. Den omstændighed at der i begge tilfælde skal tilbageholdes  

 70 pct. selvom det samlede afgiftskrav efter § 48 A kun kan udgøre 60 pct.,  

 skyldes, at forsikringsselskabet, pengeinstituttet m.v., der skal foretage  

 tilbageholdelse, ikke kan afgøre, om der skal betales indkomstskat efter PL §  

 48 eller tillægsafgift efter § 48 A.
 Den tillægsafgiftspligtige skal inden den 1. oktober i året efter  

 afgiftspligtens indtræden have underretning om beregning af tillægsafgiften  

 og samtidig hermed have tilbagebetalt for meget tilbageholdt foreløbig  

 tillægsafgift med tillæg af en skattefri godtgørelse på 6 pct.
 Reglerne om pligt til betaling af tillægsafgift har virkning for  

 ordninger, der ophæves i utide m.v. den 18. marts 1987 og senere.
 Beregningen af tillægsafgiften kan påklages efter reglerne i PL § 39.
2.13. Overførsel fra en pensionsordning til en anden 2.13.1. Almindelige regler for overførsel Efter PL § 41 betragtes overførsel fra en ordning til en anden bestående  

 eller nyoprettet ordning for samme person ikke som ud- eller indbetaling,  

 hvis overførslen sker:
a. mellem pensionsordninger med løbende udbetalinger, b. fra en rateforsikring eller rateopsparing i pensionsøjemed til en  

 pensionsordning med løbende udbetalinger, c. fra en rateforsikring eller rateopsparing i pensionsøjemed til en anden  

 rateforsikring eller rateopsparing i pensionsøjemed, som er oprettet efter 1.  

 januar 1972, medmindre overførslen sker efter det tidspunkt, der i nogen af  

 ordningerne er aftalt som tidspunktet for første udbetaling, d. fra en kapitalforsikring eller opsparing i pensionsøjemed til en  

 pensionsordning med løbende udbetalinger, e. fra en kapitalforsikring eller opsparing i pensionsøjemed til en anden  

 kapitalforsikring eller opsparing i pensionsøjemed, som er oprettet efter  

 lovens ikrafttræden.
 f. fra en kapitalforsikring eller opsparing i pensionsøjemed til en  

 rateforsikring eller rateopsparing i pensionsøjemed, såfremt overførsel  

 finder sted inden det fyldte 55.år.
Opremsningen foran er udtømmende.
Hvorvidt det i praksis er muligt at  

 foretage en overførsel må afgøres ud fra de enkelte ordningers indhold og den  

 praksis som gælder for de enkelte ordninger.
 Ved overførsel til en nyoprettet rateforsikring, rateopsparing eller  

 kapitalpensionsordning gælder de almindelige aldersbetingelser ikke, PL § 43.
 Reglerne om overførsel kan kun anvendes, hvis der ikke forinden  

 overførslen er indtrådt afgiftspligt eller indkomstskattepligt vedrørende de  

 overførte beløb, PL § 44.
Afgiftsfriheden for egne bidrag til en kapitalpensionsordning, der er  

 oprettet efter 1. januar 1958, opretholdes efter overførslen, jfr.
PL § 27,  

 stk. 2.
Efter PL § 30, stk. 2 er en ægtefælle, som ved skifte af fællesbo i  

 forbindelse med separation eller skilsmisse har fået udloddet en del af den  

 anden ægtefælles pensionsordning, selvstændig afgiftspligtig af den udloddede  

 del.
Der er herefter ikke skattemæssigt noget til hinder for, at den  

 oprindelige indehavers andel af ordningen overføres til en anden ordning  

 efter lovens § 41.
 Ægtefællen vil, idet denne ikke anses for ejer, ikke kunne overføre den  

 udloddede del efter PL § 41. Se i øvrigt afsnit I 2.11.2.
2.13.2. Flytning af eksisterende ordning Indekskontrakter kan uden skatte- og afgiftsmæssige konsekvenser flyttes  

 fra et pengeinstitut til et andet.
Uopfyldte indekskontrakter og kontrakter,  

 hvorfra udbetalinger er påbegyndt, kan dog ikke flyttes, skd. 68.27.
En opsparing i pensionsøjemed og en rateopsparing i pensionsøjemed kan  

 altid - d.v.s. uafhængigt af reglerne i PL § 41, stk. 1, nr. 3 og 5 -  

 overføres til et andet pengeinstitut, når der herved kun er tale om flytning  

 af en eksisterende ordning, jf. skattedepartementets cirkulære af 16.  

 december 1986, pkt. 156-161. Det er dog en betingelse, at flytning til et  

 andet pengeinstitut omfatter arbejdstagerens samlede opsparing eller  

 rateopsparing i pensionsøjemed i det pågældende pengeinstitut.
Hvis  

 kontohaverens ordninger er fordelt på flere kontonumre, skal indeståendet på  

 alle konti flyttes samtidig.
Det samme gælder i tilfælde, hvor kontohaveren  

 har flere opsparinger eller rateopsparinger i pensionsøjemed i samme  

 pengeinstitut, idet flytning i så fald skal omfatte indeståendet i alle de  

 pågældende ordninger.
 I de ovennævnte tilfælde, der ikke er omfattet af overførselsreglerne i PL  

 § 41, stk. 1, nr. 4, vil også afgiftsfri ordninger, der er oprettet før 1958,  

 kunne flyttes til et andet pengeinstitut uden skatte- eller afgiftsmæssige  

 konsekvenser.
2.13.3. Overførsel af ordninger oprettet før 1958 Overførsel af afgiftsfri ordninger, oprettet før 1958.
 Den afgiftsfrihed henholdsvis skattefrihed, der efter overgangsreglerne i  

 PL §§ 34, stk. 2 og 20, stk. 3, gælder for pensionsordninger med løbende  

 udbetalinger og rateforsikringer ved udbetaling af engangsbeløb henholdsvis  

 ratevis udbetaling, opretholdes efter overførsel i henhold til § 41.
Efter PL § 41, stk. 1, nr. 5, er det en betingelse for afgiftsfri  

 overførsel af kapitalpensionsordninger, at overførslen sker til en ordning,  

 der er oprettet efter lovens ikrafttræden, det vil sige til en afgiftspligtig  

 ordning.
Hvis en afgiftsfri ordning fra før 1958 overføres til en anden  

 ordning, vil afgiftsfriheden gå tabt.
 Denne bestemmelse er stadig gældende i tilfælde, hvor en afgiftsfri  

 ordning indskydes i anden bestående eller nyoprettet ordning for  

 arbejdstageren, således at midlerne fra den gamle ordning sammenlægges med  

 midler fra andre ordninger.
 Som nævnt ovenfor, vil afgiftsfriheden derimod bevares i de tilfælde, hvor  

 parterne - eventuelt arbejdstageren selv - vælger opsparingen  flyttet  

  til et andet pengeinstitut, uden at midlerne indskydes i en anden ordning.
 Indehaveren af en kapitalordning fra før 1958 ønskede at overføre den del  

 af kontoens værdi, der ved ophævelse ville blive belagt med 40 pct. afgift,  

 til en livrente i medfør af PL § 41. I overensstemmelse med princippet i PL §  

 34, stk. 1, 2. pkt., var skattedepartementet indforstået med, at det  

 overførte beløb ved en senere afgiftsberigtigelse af kapitalpensionsordningen  

 måtte anses for at hidrøre fra de senest foretagne indbetalinger, skd. 64.47.
2.13.4. Ventekonti Godtgørelser til fratrådte tjenestemænd og udtrædelsesgodtgørelse fra  

 statsunderstøttede pensionsordninger eller fra pensionskasser kan efter PL §  

 42 overføres til en særlig konto i et pengeinstitut.
Fra den særlige konto  

 kan beløbene efter PL § 41 overføres til en pensionsordning med løbende  

 udbetalinger.
Indeståendet behandles i øvrigt efter reglerne om opsparing i  

 pensionsøjemed.
Der skal dog svares afgift med 40 pct. af alle udbetalinger  

 fra kontoen, men ikke indkomstskat, jf. skd. 73.218.
2.14. Efterbeskatning af fraflyttere Ved lov nr. 312 af 25. maj 1987 blev der i PL indsat §§ 19 A-19 E.  

 Reglerne er beskrevet i skd.cirk. af 30.dec. 1987, kap.7, afsnit D, hvortil  

 der i øvrigt henvises.
Efter reglerne efterbeskattes fraflyttere i visse  

 situationer, hvor fraflytterens skattepligt ophører efter KL § 1  

 (skatteflugtsreglerne).
Skatteflugtsreglerne gælder for pensionsordninger med løbende  

 udbetalinger, rateforsikring og rateopsparing i pensionsøjemed, når  

 indbetalingerne foretages af arbejdsgiveren.
Indbetalinger til  

 kapitalforsikring eller opsparing i pensionsøjemed og indeksordninger er  

 derimod ikke omfattet af reglerne.
Efterbeskatningsreglerne omfatter, jf.
PL § 19 A, de personer, hvis  

 skattepligt efter kildeskattelovens § 1 ophører den 18. marts 1987 eller  

 senere som følge af fraflytning til udlandet.
Det samme gælder personer, der  

 efter bestemmelserne i en dobbeltbeskatningsoverenskomst bliver hjemmehørende  

 i en fremmed stat, Færøerne eller Grønland.
Reglerne om efterbeskatning gælder i tilfælde, hvor arbejdsgiveren i en  

 vis periode inden skattepligtsophøret har foretaget ekstraordinært store  

 indbetalinger til en arbejdstagers pensionsordning eller hvor et  

 pensionstilsagn i samme periode er forhøjet ekstraordinært.
Reglerne gælder  

 endvidere, hvor pensionsordningen er oprettet i samme periode før  

 fraflytningen.
Efterbeskatningen omfatter også fratrådte arbejdstagere, der  

 er udtrådt af arbejdsgiverordningen mod udbetaling af en  

 udtrædelsesgodtgørelse, tidligere arbejdstagere, der er gået på pension, samt  

 arbejdstagere, der er blevet hvilende medlemmer af en pensionskasse eller har  

 fået en forsikring omskrevet til fripolice.
Efterbeskatningsreglerne vil dog  

 for disse kun omfatte de år indenfor perioden, hvor der af arbejdsgiveren er  

 foretaget pensionsindbetalinger.
 Efterbeskatningen sker ved en forhøjelse af den skattepligtige indkomst.  

 Fra og med indkomståret 1987 sker efterbeskatningen ved en forhøjelse af den  

 personlige indkomst.
Forhøjede indbetalinger PL § 19 B omhandler de tilfælde, hvor arbejdsgiverens bidrag til ordningen  

 er fastsat til en bestemt procentdel af arbejdstagerens løn eller til et  

 bestemt beløb.
Arbejdsgiverens pensionsindbetalinger omfatter såvel bidrag,  

 der i pensionsaftalen er betegnet som arbejdsgiverbidrag som  

 arbejdstagerbidrag.
Efterbeskatning skal alene ske, hvis indbetalingerne til pensionsordningen  

 - i forhold til indbetalinger foretaget i året 5 år forud for  

 skattepligtsophøret - er ekstraordinært store.
Indkomsten forhøjes for det  

 eller de indkomstår, hvori pensionsindbetalinger er forhøjet i forhold til  

 sammenligningsåret, dvs. året 5 år forud for det år, hvori skattepligten  

 ophører.
Der ses bort fra stigninger, der var aftalt forud for 5-årsperioden eller  

 følger af kollektive aftaler.
Der ses tilsvarende bort fra forhøjelser, der  

 følger af vedtægtsændringer eller ændringer i pensionsregulativer, når  

 ændringen omfatter mere end 10 personer.
 Begrebet kollektive aftaler skal ses i modsætning til individuelle  

 pensionsaftaler eller pensionsaftaler, der kun omfatter ganske få personer.  

 Begrebet kollektive aftaler kan derfor, ud over kollektive overenskomster,  

 f.eks. omfatte aftaler mellem et forsikringsselskab og en virksomhed, hvor  

 aftalen omfatter et større antal medarbejdere.
 Reglen om, at der ses bort fra vedtægtsændringer m.v. tager sigte på  

 firmapensionskasser. 10-personersreglen er indsat for at undgå  

 vedtægtsændringer, som alene tager sigte på en eller nogle få fraflyttere.
 Indkomsten forhøjes dog kun, hvis indbetalingerne overstiger 20 pct. af  

 arbejdstagerens løn hos den pågældende arbejdsgiver, og forhøjelsen omfatter  

 alene det beløb, der overstiger denne grænse.
Til lønindtægten medregnes provision, tantieme eller lignende samt den  

 skattepligtige værdi af naturalydelser m.v.
Endvidere medregnes  

 arbejdsgiverens pensionsindbetalinger.
Det er hver enkelt arbejdsgivers  

 pensionsindbetalinger, der skal overholde 20 pct.'s grænsen.
Har en  

 lønmodtager flere arbejdsgivere, er der således ikke adgang til at  

 sammenlægge lønindtægten, før det afgøres, om arbejdsgiverens  

 pensionsindbetalinger overstiger 20 pct.'s grænsen.
 Hvis pensionsordningen er oprettet indenfor 5-årsperioden, er der intet  

 sammenligningsår, og indbetalinger, der overstiger den angivne grænse på 20  

 pct. af bruttolønnen, skal derfor altid efterbeskattes fra og med det  

 indkomstår, pensionsordningen er oprettet.
Indkomsten forhøjes for det år, hvor skattepligten ophører samt i de  

 seneste 4 år forud herfor.
Yderligere forhøjes med et tillæg på 6 pct., for  

 hvert år fra udløbet af det indkomstår, hvori beløbet skal medregnes, og  

 indtil udløbet af det år, hvori skattepligten ophører.
Tilsagnsordninger De nærmere regler om efterbeskatning af tilsagnsordninger er fastsat i PL  

 § 19 C.
Det drejer sig om ordninger, hvor det er aftalt, at en arbejdstagers  

 årlige pensionsydelse skal udgøre et bestemt beløb eller en bestemt  

 procentdel af slutlønnen.
Det er således størrelsen af pensionsudbetalingen  

 og ikke pensionsindbetalinger, der ligger fast.
Det er kun ekstraordinære forhøjelser af pensionstilsagnet i forhold til  

 tilsagnet 5 år forud for skattepligtsophøret, der medfører efterbeskatning.  

 Der ses således bort fra stigninger, der er aftalt forud for 5-årsperioden  

 eller følger af kollektive aftaler.
Der ses tilsvarende bort fra forhøjelser,  

 der følger af vedtægtsændringer eller ændringer i pensionsregulativer, når  

 ændringen omfatter mere end 10 personer.
Efterbeskatning skal ske ved, at indkomsten for det år, hvor den  

 ekstraordinære forhøjelse af tilsagnet er sket, forhøjes med et beløb, der  

 svarer til den kapitaliserede værdi af forhøjelsen af pensionstilsagnet.
Den  

 kapitaliserede værdi opgøres ved udgangen af beskatningsåret og beregnes ud  

 fra pensionskassens eller forsikringsselskabets grundlagsrente.
Efter PL § 19 C, stk. 4, skal indkomsten kun forhøjes, i det omfang det  

 forhøjede pensionstilsagn i procent af slutlønnen overstiger 2 pct. gange det  

 antal år, arbejstageren har været omfattet af pensionsaftalen.
Det er kun  

 tilsagn, der overstiger denne grænse, der skal efterbeskattes.
Hvis tilsagnsordningen er indgået indenfor 5-årsperioden, er der intet  

 sammenligningsår.
Tilsagn, der overstiger den i § 19 C, stk. 4, angivne  

 grænse, skal derfor altid efterbeskattes.
 Beløb, der skal efterbeskattes, forhøjes med et tillæg på 6 pct. for hvert  

 år fra udløbet af det indkomstår, hvori beløbet skal medregnes, og indtil  

 udløbet af det år, hvori skattepligten ophører.
Hovedaktionærer For hovedaktionærer og hovedanpartshavere gælder skærpede regler, jf.
PL §  

 19 D.
Som hovedaktionærer og -anpartshavere anses i denne forbindelse  

 personer, der ved fraflytningen eller inden for de seneste 5 år før  

 fraflytningen alene eller sammen med de i aktieavancebeskatningslovens § 4,  

 stk. 3, nævnte personer eller selskaber m.v. ejer mindst 25 pct. af  

 aktiekapitalen eller råder over mere end 50 pct. af den samlede stemmeværdi i  

 selskabet.
 Hovedaktionærer og -anpartshavere omfattet af PL § 19 D, svarer til de  

 personer, der er skattepligtige af fortjeneste ved salg af aktier efter  

 aktieavancebeskatningslovens § 4.
 For disse personer udvides reglerne til at gælde for det år, hvori  

 skattepligten ophører, og de 9 forudgående indkomstår (10-årsperioden).  

 Bortset fra forlængelsen af den periode, hvori efterbeskatning m.v. skal  

 finde sted, er reglerne for hovedaktionærer og -anpartshavere de samme som  

 for andre arbejdstagere.
Fritagelse Efter PL § 19 E, stk. 1, kan den regionale told- og skatteforvaltning  

 eller i Københavns og Frederiksberg kommuner skattedirektoraterne fritage  

 helt eller delvis for indkomstskattepligten efter PL §§ 19 A - 19 D.  

 Fritagelsen kan kun gives i særlige tilfælde.
De tilfælde, hvor der kan fritages, kan være situationer, hvor den  

 skattepligtige ikke opnår nogen fordel af de ekstraordinært forhøjede  

 indbetalinger.
Det vil f.eks. være tilfældet, hvis der sker varig  

 fraflytning, men Danmark fortsat har beskatningsretten til løbende eller  

 ratevise pensionsudbetalinger.
Efter PL § 19 C indkomstbeskattes værdien af de ekstraordinært forhøjede  

 pensionstilsagn.
Udtræder arbejdstageren af ordningen før pensionering, er  

 der imidlertid ikke altid nogen direkte sammenhæng mellem størrelsen af  

 udtrædelsesgodtgørelsen og de pensionsrettigheder, som den pågældende går  

 glip af ved udtræden.
I sådanne tilfælde, hvor det forhøjede pensionstilsagn  

 ikke opretholdes på grund af udtræden, vil der også være grundlag for at  

 fritage.
I tilfælde, hvor der indenfor 5 års-perioden sker skift fra en  

 arbejdsgiverordning til en anden, kan der også være grundlag for at fritage.  

 Det må ses i sammenhæng med, at disse tilfælde er omfattet af reglerne i PL §  

 19 B og 19 C om arbejdstagere, der indenfor 5 års-perioden er optaget i en  

 arbejdsgiverordning.
For at kunne meddele dispensation må det dog  

 forudsættes, at pensionsindbetalingen hos den nye arbejdsgiver ikke er  

 forhøjet ekstraordinært i forhold til den aftale, der var indgået med den  

 tidligere arbejdsgiver ved udgangen af året 5 år forud fra fraflytningen.
 Der er også grundlag for at meddele dispensation, hvis ordningen før  

 fraflytning er ophævet i utide m.v., således at der skal betales indkomstskat  

 efter PL § 48.
 Endelig kan der også fritages fra indkomstskattepligten efter PL §§ 19  

 A-19 D i andre særlige tilfælde, f.eks. i tilfælde af udstationering eller  

 lignende.
Opregningen er ikke udtømmende.
I alle tilfælde, hvor fraflytteren ikke  

 opnår nogen skattemæssig fordel af den forhøjede pensionsindbetaling, eller  

 hvor særlige omstændigheder gør sig gældende, kan der gives dispensation.
Der  

 er også mulighed for at dispensere fra en del af skattekravet, hvis f.eks.  

 fraflytteren kun delvis får fordel af, at de ekstraordinært store  

 indbetalinger er holdt uden for indkomstopgørelsen.
 Efter PL § 19 E, stk. 2, kan de regionale told- og skatteforvaltninger  

 eller i Københavns og Frederiksberg kommuner skattedirektoraternes afgørelser  

 påklages til den centrale told- og skatteforvaltning.
Den centrale told- og skatteforvaltnings afgørelse kan ikke indbringes for  

 højere administrativ myndighed, jf.
PL § 19 E, stk. 3.
2.15. Indbetaling af renteafgiftsbeløb til en pensionsordning Ved lov nr. 698 af 17. oktober 1986 om afgift af renter af forbrugslån  

 blev i § 10 tilvejebragt lovhjemmel til, at det afgiftsbeløb, der er beregnet  

 for  afgiftsåret 1987,  kan indbetales til en pensionsordning med  

 løbende udbetalinger, en rateforsikring eller en rateopsparing i  

 pensionsøjemed, der omfattes af pensionsbeskatningslovens kapitel 1, eller  

 til en særlig konto i et pengeinstitut eller en særlig livsforsikring.
 Udbetalinger fra pensionsordninger med løbende udbetalinger og  

 rateordninger behandles efter reglerne i pensionsbeskatningsloven om  

 beskatning af udbetalinger fra ordninger af den pågældende art.
 Den særlige konto eller livsforsikring betegnes henholdsvis  

 »frigørelseskonto« og »frigørelsesforsikring«.
Udbetalinger fra disse ordninger medregnes ved opgørelsen af den  

 personlige indkomst, jfr. lov nr.698 af 17.oktober 1986. Indkomsten er ved  

 bekg. nr.677 af 4.nov. 1988 § 21, litra 16 henregnet til A-indkomst.
Dette  

 gælder uanset modtagerens skattemæssige status, f.eks. også hvor modtageren  

 er et dødsbo.
Indeståendet kan tidligst hæves 3 år efter ordningens  

 oprettelse og tidligst på et tidspunkt, hvor den afgiftspligtige er fyldt 60  

 år.
Indskuddet på frigørelseskonti i pengeinstitutter kan ikke anbringes i  

 værdipapirer.
I øvrigt omfattes de to nævnte ordninger af reglerne i  

 pensionsbeskatningslovens § 10 og § 12, i det omfang reglerne er forenelige  

 med § 10 i lov nr. 698 af 17.okt. 1986.
 De nærmere regler om indbetaling af renteafgiften til en pensionsordning  

 er fastsat i skd.bkg. nr.84 af 17.febr. 1988.
 Ved lov nr.492 af 19.aug. 1988 er tidspunktet for opkrævningen af  

 renteafgiften for afgiftsåret 1987 udskudt til den 1.jan. 1989 med sidste  

 rettidige indbetalingsdag den 20.jan. 1989. Ved bekg. nr. 712 af 1.december  

 1988 er de lokale skattemyndigheder bemyndiget til i tilfælde af klage at  

 bevilge henstand med indbetaling af renteafgift for indkomståret 1987 i op  

 til 4 år.
 3. Andre pensions-, forsikrings- og opsparingsordninger m.v.
3.1. Arbejdsløshedsforsikring Udgifter til arbejdsløshedsforsikring er fuldt fradragsberettiget ved  

 opgørelsen af forsikredes skattepligtige indkomst, men derimod ikke i den  

 personlige indkomst, PL § 49, stk. 1. Forsikrede skal samtidig være ejer af  

 forsikringen, jf.
PL § 54.
Selvstændige erhvervsdrivende kan ligeledes fradrage bidrag til  

 »Selvstændige erhvervsdrivendes Arbejdsløshedskasse«, skd. 58.265 Udbetaling af arbejdsløshedsunderstøttelse er fuldt ud  

 indkomstskattepligtig som personlig indkomst, jf.
PL § 49, stk. 2, SL § 4 c  

 og PSL § 3.
Kontokundeforsikring Om en situation, hvor der ikke var identitet mellem ejer og forsikrede,  

 har ligningsrådet udtalt, at kontokunder i stormagasiner vil kunne tilslutte  

 sig en arbejdsløshedsforsikring, hvor stormagasinet som forsikringstager og  

 ejer af forsikringen vil have fradrag for præmieudgiften efter SL § 6 a, og  

 hvor kontokundens refusion heraf skal medregnes ved opgørelsen af  

 stormagasinets skattepligtige indkomst.
Udbetalte forsikringssummer er  

 indkomstskattepligtige for stormagasinet.
Kontokunden kan ikke fradrage  

 præmieudgiften.
Hvis stormagasinet eftergiver gæld i samme omfang, som det  

 får udbetalt forsikringssummer fra de tegnede forsikringer, berøres  

 kontokundens skattepligtige indkomst ikke heraf.
3.2. § 50-ordninger Ved lov nr. 148 af 19. marts 1986 er fradragsretten for præmier til de af  

 PL § 50 omfattede ordninger bortfaldet med virkning fra indkomståret 1987.
 De ordninger, der berøres af fradragsrettens bortfald, er navnlig  

 følgende:
a.
Livsforsikringer, der ikke omfattes af lovens kapitel 1. Disse  

 ordninger omtales nedenfor under 3.2.3.
b.
Livsforsikringer, pensionsordninger, rateopsparing eller opsparing i  

 pensionsøjemed, der er omfattet af PL kapitel 1, men som er valgt beskattet  

 efter § 50, jfr. nedenfor under 3.3.
c.
Livsforsikring, der opfylder betingelserne i kapitel 1, men hvor  

 forsikringens ejer ved ordningens oprettelse har givet afkald på beskatning  

 efter reglerne i afsnit 1.b og c omtales nedenfor under 3.3.
d.
Syge- og ulykkesforsikring, der ejes af den forsikrede, jf. nedenfor  

 under 3.2.2.
e.
Børneopsparings- og selvpensioneringskonti, jf. nedenfor under 3.5.
De særlig skattebegunstigende regler om indkomstskattefrihed af tilskrevne  

 renter og bonus er fortsat gældende, jf.
PL § 50, stk. 6. Formuebeskatning af  

 ordningerne følger reglerne i SL § 12, jf.
PL § 50, stk.7, jfr.
Skat  

 1988.12.794.
Ifølge PL § 56, stk. 1, skal beløb, der ydes ved at forsikringspræmie  

 m.v., betales af en anden end  ejeren  af forsikringen m.v., som  

 hovedregel medregnes ved opgørelsen af ejerens skattepligtige indkomst.
Denne  

 bestemmelse omfatter også præmie indbetalt til de af PL § 50 omfattede  

 ordninger.
Ydelser modtaget i form af overdragelse af ejendomsretten til  

 livsforsikring m.v. samt udbetaling af forsikringssum m.v. til en anden end  

 ejeren eller den der efter ejerens død i henhold til bestemmelsen i policen  

 m.v. er berettiget til de pågældende udbetalinger, er på tilsvarende måde  

 skattepligtig for modtageren, jf.
PL § 56, stk. 2. Bestemmelsen omfatter de  

 af PL § 50 omfattede ordninger på nær de i stk. 1, nr.7 omhandlede syge- og  

 ulykkesforsikringer, der efter praksis holdes uden for, da de ingen  

 tilbagekøbsværdi har, jf. skd. 51.265. Vedrørende begrebet ejer henvises til  

 afsnit I 2.1.3.
3.2.1. Rentetilvækst I tilfælde af ratevis eller udskudt udbetaling af en  

 kapitalforsikring, for hvilken forsikringsbegivenheden er indtrådt, skal  

 rentetilvæksten, defineret som forskellen mellem på den ene side  

 forsikringens kapitalværdi ved indkomstårets udgang med tillæg af eventuelle  

 udbetalinger i årets løb og på den anden side forsikringens kapitalværdi ved  

 indkomstårets begyndelse, medregnes i den skattepligtige indkomst som  

 kapitalindkomst, jfr.
PL § 53, stk.1.
 Rentetilvæksten består henholdsvis af den garanterede egentlige rente og  

 af den tilvækst i form af bonus som i øvrigt tilskrives ordningen.  

 Forsikringsbegivenheden kan indtræde enten ved død eller ved forsikringens  

 udløb.
 Er forsikringsbegivenheden indtrådt ved død, men finder udbetaling endnu  

 ikke sted, fordi kapitaludbetalingen må afvente forsikringstidens udløb,  

 eller drejer det sig om rateudbetalinger, som er opsat til et bestemt  

 tidspunkt, vil rentetilvæksten indtil udbetalingstidspunktet være  

 skattepligtig kapitalindkomst, under forudsætning af, at den berettigede ikke  

 er afskåret fra at disponere over ordningen.
Bestemmelsen er uden betydning i den udstrækning beskatnings- og  

 afgiftsreglerne i PL kapitel 2 og 3 finder anvendelse.
Herfra gøres dog den  

 undtagelse, at i det omfang en del af raterne fra en rateforsikring måtte  

 hidrøre fra indbetalinger, der forfaldt før begyndelsen af det indkomstår,  

 der ligger til grund for skatteansættelsen for skatteåret 1955-56, skal denne  

 del ikke medregnes til den skattepligtige indkomst, medens rentetilvæksten  

 derimod i tilsvarende omfang er indkomstskattepligtig efter PL § 53, jfr.
PL  

 § 20, stk.3.
 Bestemmelsen finder også anvendelse på rateforsikring, der har været  

 omfattet af kapitel 1 samt på forsikring omfattet af PL § 5 for hvilke der er  

 indtrådt afgiftspligt efter reglerne i PL kap.3. Dette vil således gælde,  

 hvor der er indtrådt afgiftspligt i medfør af PL § 29, stk.2, f.eks. fordi  

 retten til rateudbetalinger fra forsikringen tilkommer en person, der ikke er  

 indkomstskattepligtig efter PL § 20, stk.1, nr.1, 2 og 4.
 Har ejeren af en ordning omfattet af PL afsnit 1 valgt denne henført til  

 beskatning efter PL § 50 efter PL § 1, stk.2, vil PL § 53 finde anvendelse i  

 det omfang ordningen hidrører fra indbetalinger foretaget efter dette valg.
 Efter PL § 53, stk.2 gælder tilsvarende regel ved udbetaling af en  

 rateopsparing i pensionsøjemed, i det omfang ordningen hidrører fra  

 indbetalinger, der er foretaget, efter at ordningen efter PL § 1, stk.2 er  

 valgt henført til beskatning efter § 50.
3.2.2. Syge- og ulykkesforsikring omfattet af PL Sygeforsikring og ulykkesforsikring er forsikringer, hvor selskabet  

 forpligter sig til at udbetale erstatning i anledning af en ulykke eller  

 sygdom, der rammer et menneske.
Ifølge PL § 50, stk. 1, nr. 7, skal en af bestemmelsen omfattet syge- og  

 ulykkesforsikring være  ejet  af den forsikrede.
Er denne bestemmelse  

 ikke opfyldt, er ordningen ikke omfattet af pensionsbeskatningsloven, jf.  

 herom afsnit 3.4.
En kombineret syge- og ulykkesforsikring omfatter dødsfaldserstatning,  

 invaliditetserstatning og dagpengeerstatning, som udbetales i tilfælde af  

 henholdsvis død, invaliditet eller arbejdsudygtighed som følge af  

 ulykkestilfælde.
Derudover omfatter forsikringen også en dagpengeerstatning,  

 der kommer til udbetaling i tilfælde af arbejdsudygtighed som følge af  

 sygdom.
Udgifter til individuelle syge- og ulykkesforsikringer,  

 fortsættelsessygekassen »Danmark«, rejsesyge- og  

 rejseulykkesforsikring (lsr. 1972.80) samt erhvervsudygtighedsforsikring  

 anses for præmier til syge- og ulykkesforsikring.
Ofte vil  

 erhvervsudygtighedsforsikring være tegnet som en ordning med løbende  

 udbetalinger ligesom en invaliderenteforsikring.
Såfremt forsikringen først  

 giver ret til løbende udbetalinger ved en nedsættelse af erhvervsevne med  

 mindst 50 pct., henhører den under PL § 2, nr. 4, litra b, med fuld  

 fradragsret for præmieudgifterne, jf. skd. 33.191 og skd.77.896 omtalt  

 nedenfor under »nøglepersonforsikring«.
Betales præmien af arbejdsgiveren, en pensionskasse eller en fagforening,  

 bliver den ansatte/medlemmet skattepligtig heraf, jf.
PL § 56, stk. 1.  

 Arbejdsgiveren vil kunne fradrage udgiften efter de sædvanlige regler for  

 fradrag for driftsudgifter i SL § 6 a.
I en kollektiv gruppeulykkesforsikring indgik en særskilt  

 tillægsdækning, der bl.a. omfattede præmiefritagelse ved mindst 50 pct.  

 uarbejdsdygtighed.
Ligningsrådet fandt ikke, at præmiefritagelsen var  

 indkomstskattepligtig.
Udbetalinger Udbetalinger fra syge- og ulykkesforsikringer er kun  

 indkomstskattepligtige, såfremt der er tale om løbende livsbetingede  

 udbetalinger i form af dagpenge eller lign., jf.
PL § 50, stk. 4. Andre  

 udbetalinger fra syge- og ulykkesforsikringer, herunder konvertering af  

 løbende ydelser til engangsbeløb, er derimod ikke indkomstskattepligtige, jf.  

 PL § 50, stk. 5. Udbetalinger til dækning af udgifter til lægehjælp,  

 hospitalsophold, lægemidler og lign. beskattes således ikke.
Kontokundeforsikring Kontokunder i stormagasiner kan som forsikringstagere og forsikrede  

 tilslutte sig en kollektiv syge- og ulykkesforsikring, der ejes af  

 kontokunden, og hvor stormagasinet er indsat som uigenkaldeligt begunstiget,  

 således at udbetalte forsikringssummer vil være skattefri for stormagasinet  

 efter PL § 50, stk. 5.
Nøglepersonforsikring Om en såkaldt nøglepersonforsikring har skattedepartementet udtalt:
Forsikringen går ud på at dække en virksomheds tab ved en betydende  

 medarbejders tab af arbejdsevnen.
Den på forhånd fastsatte forsikringsydelse  

 udbetales løbende i 12 eller 24 måneder med en valgfri karensperiode på 1, 3  

 eller 6 måneder.
Tegnes forsikringen af virksomhedens indehaver på egen  

 person, er forsikringen omfattet af PL § 2, nr. 4, litra b.  

 Forsikringstageren har derfor fuld  fradragsret  for præmierne.  

 Ydelserne er skattepligtig indkomst, Skd. 77.896.
3.2.3. Livsforsikringer, der ikke omfattes af lovens kapitel 1 Der er som udgangspunkt tale om de i PL § 50, stk.1, nr.1, omhandlede  

 livsforsikringer.
Disse forsikringer opfylder ikke betingelserne for, at der  

 kan opnås fradragsret for indbetalingerne.
Det kan f.eks. skyldes, at der er  

 aftalt udbetaling før det fyldte 60. år, eller at forsikringen er tegnet i et  

 udenlandsk forsikringsselskab.
Bestemmelsen omfatter både livsforsikringer  

 med løbende udbetalinger og kapitallivsforsikringer, herunder rateforsikring  

 og arverente, hvor forsikringssummen/-ydelserne udbetales ved eller en  

 bestemt tid efter en persons død eller hvor summen/ydelserne udbetales i  

 levende live, f.eks. ved opnåelse af en bestemt alder eller ved indgåelse af  

 ægteskab.
 For visse livsforsikringer, der hører under denne gruppe, er der med  

 virkning fra den 22.okt. 1985 indført en afgift på 40 pct. af præmier og  

 bidrag ud over et vist beløb, jf. nedenfor under 3.4.2.
Alle andre udbetalinger end løbende, livsbetingede udbetalinger er  

 fritaget for både indkomstskat og afgift.
Heller ikke dispositioner over  

 ordningen, herunder belåning, medfører indkomstskat eller afgift.
 Om begrænsningen af fradragsretten for renter af lån, optaget med  

 sikkerhed i livsforsikringspolicer, se F 3.5.2.
 Der er endvidere tale om livsforsikringer tegnet med et selskab som ejer.  

 Disse ordninger falder, i kraft af den hidtidige forståelse af reglen i PL §  

 54, helt uden for PL.
 Der er endelig tale om rene risikoforsikringer, som i kraft af særlige  

 vilkår omkring forsikringssummens størrelse og dennes udbetaling må regnes  

 for skadesforsikringer, som falder uden for PL, i modsætning til  

 summaforsikringer, der er omfattet af PL § 50.
Særlige skattemæssige problemer knytter der sig til livsforsikringer  

 tegnet i ansættelsesforhold, hvor arbejdsgiveren betaler præmien, medens  

 arbejdstageren er den forsikrede.
Der vil normalt i sådanne forhold være en  

 formodning for, at forsikrede også er ejer af forsikringen.
De skattemæssige  

 regler vedr. disse ordninger kan i øvrigt beskrives således:
Arbejdsgiverens fradrag for præmie Uanset om arbejdsgiveren eller arbejdstageren anses for ejer af  

 livsforsikringen, har arbejdsgiveren i de tilfælde,  hvor  

 forsikringssummen kun kan tilfalde arbejdstageren,  fuld fradragsret for  

 præmierne efter SL § 6 a.  Kan forsikringssummen tilfalde  

 arbejdsgiveren  og er denne samtidig ejer af forsikringen, har  

 arbejdsgiveren efter bortfaldet af den begrænsede fradragsret som hovedregel  

 ingen mulighed for fradrag for præmien, jf.
Lsr. 39.177, 50.169 og 84.26.
 Udgift til en livsforsikring, der går ud på at dække en virksomheds tab  

 ved en betydende medarbejders død (nøglepersonforsikring), kan under visse  

 betingelser betragtes som en fradragsberettiget driftsomkostning.  

 Betingelserne er, at der er tale om en ren risikoforsikring uden  

 opsparingselement, at forsikringssummen er fastsat ud fra en konkret  

 vurdering af virksomhedens forventede økonomiske tab ved medarbejderens død,  

 og at erstatningen ikke overstiger det således opgjorte tab, Skat 1988.8.487.
 Ordningen må under de givne forudsætninger anses for en skadesforsikring,  

 der tilsigter at dække et driftstab og derfor falder uden for PL.
Er de nævnte forudsætninger ikke opfyldt vil ordningen være en  

 summaforsikring, der, såfremt arbejdsgiveren (ejeren) er en person, er  

 omfattet af PL § 50 uden mulighed for fradrag, jfr. stk.2. Er arbejdsgiveren  

 et selskab falder ordningen uden for PL.
Der vil dog ikke være fradragsret  

 efter SL § 6a, jfr. skd.77.896.
Arbejdstagerens skattepligt af præmie og forsikringssum Arbejdstageren er kun indkomstskattepligtig af præmiens værdi, såfremt  

 vedkommende anses for ejer af forsikringen (PL § 56, stk. 1). I lsr. 1985.11  

 blev en person, der var direktør i et ApS, hvori han ejede halvdelen af  

 anpartskapitalen, i henhold til PL § 56, stk. 1, indkomstbeskattet af en  

 livsforsikringspræmie, som selskabet havde betalt, da han var ejer af  

 forsikringen.
Forsikringen var tegnet af direktøren.
Indehaveren af den anden  

 halvdel af anpartskapitalen var indsat som forsikrede, og dennes nærmeste  

 pårørende var indsat som begunstigede.
Forsikringen var håndpantsat til  

 selskabets bankforbindelse.
Medanpartshaveren havde tegnet en tilsvarende  

 forsikring med direktøren som forsikrede og med dennes nærmeste pårørende som  

 begunstigede.
Denne forsikring var ligeledes håndpantsat til selskabets  

 bankforbindelse.
Arbejdstageren vil ikke efter den begrænsede fradragsrets bortfald have  

 mulighed for fradrag efter andre regler.
En udbetalt forsikringssum er i de  

 tilfælde, hvor arbejdstageren anses for ejer, skattefri for denne i medfør af  

 PL § 50, stk. 5. Forsikringssummen vil i henhold til § 56, stk. 2, endvidere  

 være indkomstskattefri for begunstigede.
Måtte arbejdsgiveren undtagelsesvis  

 være ejer af ordningen, medregnes forsikringssummen som udgangspunkt enten  

 til arbejdstageren eller dennes pårørendes personlige indkomst, jfr.
PL § 56,  

 stk.2.
 Om gruppelivsforsikringer tegnet af en fagforening med denne som ejer, se  

 I 3.2.3.1.
 Arbejdsgiverens skattepligt af forsikringssum m.v.
 Tilfalder forsikringssummen arbejdsgiveren, vil udbetalingen, såfremt  

 arbejdsgiveren er en person, være skattefri efter PL § 50, stk. 5. Er  

 arbejdsgiveren et selskab, følger skattefriheden af SL § 5 b.
 I den ovenfor omtalte afgørelse i Skat 1988.8.487 har skattedepartementet  

 antaget, at en udbetaling fra en sådan livsforsikring er skattepligtig  

 indkomst for virksomheden efter SL § 4, idet den dækker et driftstab.
3.2.3.1. Gruppelivsforsikringer Gruppelivsforsikringer er kollektive forsikringsordninger, hvor der for et  

 større antal personer, f.eks. ansatte i en virksomhed, medlemmer af en  

 organisation eller forening samt i visse tilfælde kunder i pengeinstitutter,  

 kreditforeninger eller medlemmmer af kontoringe, tegnes livsforsikringer med  

 ens forsikringssummer samt på ensartede vilkår i øvrigt.
Der findes normalt  

 ingen aldersgrænse for indtræden i disse ordninger, og som regel vil  

 gruppelivsordningens bestemmelser om ejerbeføjelser og kredsen af indsatte  

 begunstigede heller ikke opfylde betingelserne i PL § 10 (kapitalforsikring i  

 pensionsøjemed).
 Skattemæssigt behandles præmien normalt på samme måde som præmier for  

 individuelt tegnede kapitalforsikringer, jf. foran under 3.2.3.
Gruppelivsforsikring for ansatte i en virksomhed kan være tegnet, således  

 at reglerne i PL § 10 om kapitalforsikring i pensionsøjemed er opfyldt.
Det  

 bemærkes i den forbindelse, at det fra og med indkomståret 1987 ikke længere  

 kræves, at en kapitalforsikring er oprettet i et ansættelsesforhold.  

 Ordningen behandles herefter automatisk efter de for sådanne ordninger  

 gældende regler, jf.
Skat 1987.3.215. I denne sag blev de ansatte anset for  

 at være ejere til en af arbejdsgiveren i PFA A/S tegnet gruppelivsforsikring.  

 Arbejdsgiveren betalte præmien, der blev opgivet som præmie til  

 kapitalforsikring på lønoplysningssedlerne, og således ikke havde været  

 medregnet i arbejdstagerens lønindkomst.
Kredsen af begunstigede var  

 begrænset til nærmeste pårørende i forsikringsaftalelovens forstand.  

 Indmeldelse til ordningen skulle ske inden det 60. år, og dækningen ophørte  

 ved det 65. år.
Ordningen blev anset for omfattet af PL § 10, og  

 udbetalingerne skulle derfor afgiftsberigtiges.
Da præmierne beregnes for 1 år ad gangen uden reservedannelse, kan PL's  

 særlige overgangsregler for kapitalpensionsordninger omfattet af kapitel 1  

 ikke anvendes.
Den fulde udbetalte forsikringssum afgiftsberigtigedes derfor  

 efter højeste gældende sats.
 På baggrund af de uheldige afgiftsmæssige konsekvenser der følger af, at  

 en gruppelivsforsikring anses for omfattet af PL § 10, er der ved lov nr.312  

 af 25.maj 1987 tilvejebragt hjemmel til, at ejeren ved ordningens oprettelse  

 kan give afkald på beskatning efter reglerne i afsnit I, mod at der sker  

 beskatning efter § 50, jf. stk.1, nr.2, og nedenfor afsnit I 3.3.
I tilfælde, hvor en fagforening af medlemmernes kontingent afholdt præmie  

 til gruppelivsforsikring for foreningens medlemmer, kunne denne præmie  

 fradrages sammen med fagforeningskontingentet.
Dette blev begrundet med, at  

 de enkelte medlemmer ikke kan betragtes som ejere af forsikringen, jf.
PL §  

 54.
Der må dog i hvert enkelt tilfælde foretages en vurdering af, om det er  

 arbejdstageren eller fagforeningen, der ejer forsikringen.
For så vidt angår  

 ejerbegrebet henvises til afsnit 2.1.3.
Skattedepartementet har udtalt, at de enkelte medlemmer i Dansk Elektriker  

 Forbund anses som ejere af den gruppelivsforsikring, forbundet har oprettet  

 med Forsikringsselskabet Alka.
Præmien skal holdes uden for fradraget for  

 fagforeningskontingentet, skd.27.110.
Med virkning fra og med indkomståret 1987 skal præmier til  

 livsforsikringer betalt og fratrukket som faglige kontingenter medtages ved  

 opgørelsen af det enkelte medlems skattepligtige indkomst, jf.
PL § 56, stk.  

 4. Præmiebetalingen betragtes som en skattepligtig udlodning fra foreningen,  

 og er personlig indkomst hos medlemmet.
 Præmier til gruppelivsforsikring, der afholdes af en pensionskasse, er  

 ikke længere fradragsberettigede, men præmiebeløbet er skattepligtig indkomst  

 i medfør af PL § 56, stk.1, jf. stk.3 (B-indkomst).
Forsikringssummer, der udbetales efter et medlems død til en ifølge  

 policebestemmelsen berettiget person, er skatte- og afgiftsfri i medfør af PL  

 § 56, stk.2 eller 4. Alderssum, som udbetales til gruppemedlemmet fra en  

 ordning tegnet af en pensionskasse, er skattefri, jf.
PL §§ 56, stk.2 og 50,  

 stk.5.
Alderssum, der udbetales til gruppemedlemmet fra en ordning tegnet af en  

 faglig sammenslutning med medlemmet som ejer, er skattefri, jfr. § 50, stk.5.  

 Er den faglige sammenslutning derimod ejer, er alderssummen skattepligtig  

 indkomst for medlemmet, jfr.
PL § 56, stk.2, og Skat 1987.8.608. Overdragelse  

 af ejendomsretten til livsforsikring m.v., herunder gruppelivsforsikring  

 medfører efter PL § 56, stk.2, at modtageren skal medregne værdien af  

 forsikringen i sin skattepligtige personlige indkomst på  

 overdragelsestidspunktet.
 Såfremt der gennem en pensionskasse er etableret en gruppelivsforsikring,  

 og pensionskassen ifølge policen har krav på evt. bonus, skal de forsikrede  

 (som ejere) i medfør af PL § 56, stk.1, jf. stk.3, indtægtsføre bonus,  

 såfremt pensionskassen vælger at anvende bonusen til forhøjelse af  

 forsikringsydelserne.
3.2.3.2. Afgift på visse livsforsikringspræmier For livsforsikringer, hvor skriftlig begæring om oprettelse er fremsat  

 over for livsforsikringsselskabet eller dettes repræsentant efter den 21.  

 oktober 1985, er der i PL § 50, stk. 3, indsat en regel, hvorefter fuldt  

 skattepligtige personer skal svare en afgift på 40 pct. af den del af de i  

 indkomståret forfaldne præmier eller bidrag, der overstiger et beløb, som for  

 indkomståret 1989 udgør 5.800 kr.
 Reglen omfatter alle livsforsikringer, der er omfattet af PL, § 50, stk.  

 1, nr. 1, og fra 26.maj 1987 livsforsikringer, der opfylder betingelserne i  

 kap. 1, men hvor forsikringens ejer har givet afkald på beskatning efter  

 afsnit 1, jf. § 50, stk. 1, nr. 2, uden hensyn til, om der er tale om  

 forsikringer med løbende udbetalinger, kapitaludbetaling eller ratevise  

 udbetalinger, og uden hensyn til om der er tale om forsikringer, der er  

 tegnet her i landet eller i udlandet.
 Reglen gælder dog ikke for livsforsikringer, der alene kommer til  

 udbetaling i tilfælde af den forsikredes død eller invaliditet inden  

 forsikringstidens aftalte udløbstidspunkt, såfremt dette ikke er senere end  

 første policedag efter forsikredes fyldte 80. år (de såkaldte  

 risikoforsikringer).
Afgiften påhviler ejeren.
Har denne tegnet mere end en forsikring, er det  

 summen af samtlige forfaldne præmier eller bidrag til de omhandlede  

 livsforsikringer, der skal sammenholdes med beløbsgrænsen 5.800 kr.
En livsforsikringspolice består ofte af en kombination af flere  

 forsikringsgrundformer.
Ved opgørelsen af den skattepligtiges årlige præmier  

 til forsikringer, der omfattes af indbetalingsafgiften, skal der for sådanne  

 kombinerede forsikringer kun medregnes den del af forsikringspræmien, som  

 vedrører de grundformer, der er omfattet af afgiften.
Ved § 4 i  

 skatteministeriets bekendtgørelse nr. 743 af 17. oktober 1986 er det pålagt  

 forsikringsselskaberne i forsikringspolicen at angive, hvor stor en del af  

 den samlede årspræmie, der falder på de afgiftspligtige grundformer.
Den her omtalte regel har ingen betydning for den skattemæssige behandling  

 af livsforsikringer, der er tegnet før den 22. oktober 1985. Skifter en  

 forsikring ejer må dette dog som udgangspunkt betragtes som en nytegning,  

 medmindre ejerskiftet følger direkte af forsikringsaftalen eller af  

 lovgivningen.
Præmieafgiften påhviler de fremtidige præmier efter ejerskiftet  

 og ikke ordningens værdi på tidspunktet for ejerskiftet, jfr.
Skat  

 1988.5.307. Ændringer i en livsforsikring, der er oprettet før afgiftsreglens  

 ikrafttrædelse, anses som udgangspunkt for en nytegning.
Som eksempel kan  

 nævnes, at en forlængelse af præmiebetalingsperioden medfører, at  

 forsikringen fra udløbet af den oprindeligt aftalte præmiebetalingsperiode må  

 betragtes som nytegnet.
Afgiftsberigtiges en forsikring omfattet af kap.1  

 efter reglerne i PL § 26, stk.1, § 29, stk.2, og § 30, stk.1, med den følge,  

 at forsikringen herefter er omfattet af PL § 50, stk.1, nr.1, svaresingen  

 præmieafgift af ordningens værdi på afgiftsberigtigelsestidspunktet.
Vedr.  

 afgiftsberigtigelse efter PL § 26, stk.1, se Skat 1988.10.617. Af  

 dispositioner, der ikke betragtes som nytegning, kan nævnes nedsættelse af  

 opsparingspræmien, bortfald af præmiebetalingen og omskrivning af  

 forsikringen til fripolice.
Genopskrivning af en forsikring, der er begæret  

 omskrevet til fripolice, må derimod betragtes som nytegning.
En aftale om  

 udskydelse af forsikringens udløb til et senere tidspunkt vil heller ikke  

 påvirke forsikringen status, såfremt det sker uden forhøjelse eller  

 forlængelse af præmiebetalingen. Ændringer i præmiebetalingsterminerne ændrer  

 ikke forsikringens status, hvis forsikringssummen ikke ændres.
I øvrigt  

 henvises til kapitel 23 i skattedepartementets cirkulære af 16. december  

 1986.
 Personer, der er begrænset skattepligtige og personer, der ikke er  

 skattepligtige i Danmark, er ikke omfattet af de her nævnte regler og kan  

 derfor stadig tegne livsforsikringer, hvor præmien overstiger nævnte  

 maksimumsbeløb, uden at dette får afgiftsmæssige konsekvenser, jfr.  Skat  

 1989.9.739.
 Reglen om 40 pct. afgift finder tillige anvendelse for selskaber og  

 foreninger m.v. der er skattepligtige efter SSL § 1, men reglen har i disse  

 tilfælde først virkning for livsforsikringer, hvor skriftlig begæring om  

 oprettelse er fremsat efter 2. december 1985.
3.3. Forsikringer m.v., der er valgt henført til beskatning efter § 50 Muligheden for at vælge en pensionsordning henført til beskatning efter PL  

 § 50 er hjemlet i PL § 1, stk. 2. Fuldt skattepligtige personer har efter 21.  

 oktober 1985 ikke længere mulighed herfor, idet skriftlig aftale herom skal  

 være indgået mellem parterne senest den 21. oktober 1985.
Personer, der er begrænset skattepligtige eller ikke skattepligtige til  

 Danmark, har derimod fortsat mulighed for at vælge § 50-beskatning, men  

 såfremt dette vælges efter den 21. oktober 1985, har det kun virkning, indtil  

 den fulde skattepligt (gen-)indtræder.
Valg af § 50-beskatning har virkning  

 for bidrag og præmier, der forfalder efter aftalens indgåelse, samt for  

 udbetalinger, der svarer til sådanne bidrag og præmier, og ophører at have  

 virkning for bidrag og præmier, der forfalder efter den fulde skattepligts  

 indtræden samt for udbetalinger, der svarer til sådanne bidrag og præmier.
Valg af § 50-beskatning, der er aftalt før den 22. oktober 1985, berøres -  

 uanset skattepligtsstatus - ikke af disse regler.
En aftale om §  

 50-beskatning, som en begrænset skattepligtig person har indgået før den  

 22.oktober 1985, har således også virkning efter den fulde skattepligts  

 indtræden.
Såfremt der før den 22. oktober 1985 er indgået aftale om §  

 50-beskatning, kan denne fortsat ophæves efter de tidligere gældende regler.
Skattepligtige, der ikke er omfattet af begrænsningerne i reglerne om  

 henførsel til § 50-beskatning, kan ved en skriftlig aftale med vedkommende  

 forsikringsselskab eller pensionskasse få indbetalingerne henført til §  

 50-beskatning.
Hvis en arbejdsgiver tillige yder bidrag til ordningen, skal  

 han tiltræde aftalen.
Aftalen får virkning for den del af de i samme og  

 senere kalenderår forfaldne bidrag og præmier, der aftales henført, indtil  

 aftalen evt. ophæves, hvilket da sker med virkning for bidrag og præmier, der  

 forfalder i det indkomstår ophævelsen sker.
Der er ikke hjemmel til at lade  

 en tilbagekaldelse få virkning for året forud for tilbagekaldelsen.
Ved  

 aftalens oprettelse må forsikringsselskabet, pengeinstituttet m.v. eller  

 pensionskassen foretage en opdeling af forsikringen, opsparingen eller  

 pensionen, således at der af de løbende udbetalinger, der hidrører fra bidrag  

 og præmier, der aftales henført til § 50-beskatning, kun som skattepligtig  

 indkomst henføres 70 pct., medens de øvrige løbende udbetalinger er fuldt  

 indkomstskattepligtige.
 Ved lov nr. 220 af 22. maj 1987 er PL § 1, stk. 2, ændret, og § 50, stk.  

 1, nr.6, indsat, således at der nu er adgang til at rateopsparing og  

 opsparing i pensionsøjemed, der er omfattet af PL §§ 11 A, 12 og 13, kan  

 henføres til beskatning efter PL § 50, når kontohaveren ikke er fuldt  

 skattepligtig her til landet.
 Ved lov nr. 312 af 25. maj 1987 er PL § 50 blevet ændret, således at  

 livsforsikringer, der opfylder betingelserne i kap. 1, beskattes efter  

 reglerne i § 50, såfremt forsikringens ejer ved oprettelsen har givet afkald  

 på beskatning efter reglerne i afsnit I.
Hvis der oprettes en livsforsikring med beskatning efter § 50, skal  

 forsikringens ejer give afkald på fradragsretten m.v. efter lovens afsnit I  

 straks ved forsikringens oprettelse.
Forsikringen kan ikke senere vælges  

 beskattet efter afsnit I i PL.
En forsikring, der er oprettet efter afsnit I  

 i PL, kan heller ikke senere vælges henført til beskatning efter § 50.
 Ordninger der ikke kan henføres under PL § 50:
 1) Tjenestemandspensioner.
 2) Statsunderstøttede pensionsordninger.
 3) ATP.
 4) Indeksordninger.
Overgangsregler En forsikring eller pensionsordning, der efter RFL var henført under den  

 til og med 1986 gældende begrænsede fradragsramme, vedbliver at være  

 undergivet reglerne herom, dels for så vidt angår udbetalingerne, der  

 hidrører fra præmier og bidrag, for hvilke der kun har været begrænset  

 fradragsret således, at kun 70 pct. heraf er indkomstskattepligtigt, og dels  

 for så vidt angår fremtidige indbetalinger, der stadig, såfremt de øvrige i  

 PL opstillede overgangsbetingelser og -forudsætninger er opfyldt er  

 fradragsberettiget under den begrænsede fradragsramme med den virkning, at  

 kun 70 pct. af de udbetalinger, der hidrører derfra, er  

 indkomstskattepligtige, jf.
PL § 50, stk. 8. Dette gælder dog ikke for  

 indeksforsikring, der ikke kan være omfattet af § 50, heller ikke selv om  

 forsikringen før 1.1. 1972 var henført til begrænset fradragsret efter RFL §  

 1 d, nr. 3, skd. 20.78. Det bemærkes, at den begrænsede fradragsret fra og  

 med indkomståret 1987 er bortfaldet.
 §§ 12 og 13.
 Ved tilbagekøb/ophævelse i utide af samtlige ordninger svares der hverken  

 skat eller afgift af den del af udbetalingen, der hidrører fra indbetaling og  

 tilvækst efter overgang til § 50-beskatning.
3.4. Syge- og ulykkesforsikring der ikke er omfattet af PL Som nævnt under afsnit I 3.2.2. er en syge- og ulykkesforsikring omfattet  

 af PL, når forsikrede og ejeren er samme person, jfr.
PL § 50, stk.1, nr.7.  

 Hvor dette ikke er tilfældet, må de skattemæssige forhold løses ud fra  

 statsskattelovens regler.
Det drejer sig typisk om ordninger, hvor forsikrede er en arbejdstager, og  

 hvor ejeren er en arbejdsgiver, som også betaler præmien.
Udbetalinger fra  

 ordningen kan enten tilkomme arbejdstageren (den forsikrede) eller  

 arbejdsgiveren.
Præmie.
Udbetaling tilkommer forsikrede Skattedepartementet har om sådanne ordninger udtalt, jf. skd. 74.387, at  

 udgangspunktet for den skattemæssige behandling af arbejdsgiverens  

 præmiebetaling er, at præmien udgør en økonomisk fordel for arbejdstageren og  

 må betragtes som et lønaccessorium, og derfor er skattepligtig almindelig  

 indkomst (personlig indkomst) for denne.
Arbejdsgiveren har fradragsret for  

 udgifterne efter SL § 6a.
Af afgørelsen fremgår i øvrigt:
A.
Forsikringer, der kun dækker i arbejdstiden: Præmien er ikke  

 skattepligtig indkomst for den ansatte.
Det samme gælder  

 rejseulykkesforsikringer, der alene dækker rejser i arbejdsgiverens tjeneste,  

 jf. skd. 58.265.
B.
Forsikringer, der dækker både arbejdstid og fritid: Præmien er den  

 skattepligtige indkomst uvedkommende i de tilfælde, hvor forsikringssummen  

 højst andrager 500.000 kr.
I de tilfælde, hvor forsikringssummen overstiger  

 500.000 kr., bortset fra forhøjelser der er en følge af en almindelig  

 indeksregulering, skal der foretages en opdeling af præmien, således at den  

 del af præmien, der medgår til dækning af risikoen i arbejdstiden, er  

 indkomstskattefri, mens hele den del af præmien, der medgår til dækning af  

 risikoen i fritiden, skal medregnes til arbejdstagerens indkomst.
Såfremt  

 forsikringen også dækker f.eks. ægtefælle eller andre familiemedlemmer, er  

 den hertil svarende del af præmien skattepligtig indkomst for arbejdstageren.  

 I de tilfælde, hvor forsikringsselskabet ikke har foretaget en opdeling af  

 præmien som anført, gælder en formodningsregel om, at 50 pct. af præmien  

 vedrører arbejstiden og 50 pct. af præmien fritiden, jf.
Skd. 74.387.
Skematisk opstilling over de ovenfor under A-B nævnte regler Tegnes en fritidssyge- og fritidsulykkesforsikring af en fagforening som  

 ejer og forsikringstager og medlemmerne som forsikrede, må det antages, at  

 præmien skal medtages ved opgørelsen af det enkelte medlems skattepligtige  

 indkomst.
Præmiebetalingen må anses som en skattepligtig udlodning fra  

 foreningen og er personlig indkomst hos medlemmet.
En særlig form for sygeforsikring er f.eks. en ordning tegnet af en  

 arbejdsgiver med denne som ejer og en eller flere ansatte som forsikrede, når  

 ordningen dækker afholdte udgifter til sygehusophold, lægehjælp m.v. på et  

 privat hospital som følge af den ansattes sygdom.
Om disse ordninger har  

 Ligningsrådet udtalt, at udgangspunktet for den skattemæssige behandling af  

 arbejdsgiverens præmiebetaling er, at præmien udgør en økonomisk fordel for  

 arbejdstageren og må betragtes som et lønaccessorium for denne.
Omvendt vil  

 arbejdsgiveren have fradragsret for præmiebetalingen efter SL § 6a.
Certifikattabsforsikringer Certifikattabsforsikringer anses for syge- og ulykkesforsikringer, jf. lsr  

 1976.83. En certifikattabsforsikring dækker en pilot mod tab af certifikat og  

 mod pålæg af begrænsninger i udøvelsen af de rettigheder, der er tildelt i  

 kraft af certifikatet, som er en følge af sygdom eller legemsskader, der kan  

 anses for vedblivende.
Der er som regel tale om kollektive forsikringer, hvor  

 arbejdsgiveren betaler præmien, medens arbejdstageren (piloten) er den  

 forsikrede.
 For så vidt angår ordninger, der er oprettet med SAS eller Maersk Air som  

 arbejdsgiver, anses de pågældende selskaber for at være ejere af ordningerne.  

 Den skattemæssige behandling af præmien hos piloterne følger derfor de  

 ovenfor under A og B afstukne retningslinier.
Udbetaling Udbetalinger fra ovennævnte ordninger er indkomstskattepligtige, såfremt  

 der er tale om løbende livsbetingede udbetalinger i form af dagpenge eller  

 lign., jfr.
SL § 4c.
Andre udbetalinger, herunder konvertering af løbende  

 ydelser til engangsbeløb, er derimod ikke indkomstskattepligtige, jfr.
SL §  

 5b.
Udbetalinger til dækning af udgifter til lægehjælp, hospitalsophold,  

 lægemidler o.lign. beskattes således ikke.
Præmie.
Udbetaling tilkommer arbejdsgiver Arbejdsgiverens præmiebetaling vil ikke, hvor udbetalingen tilkommer  

 arbejdsgiveren, udgøre en økonomisk fordel for arbejdstageren og kan derfor  

 ikke betragtes som et lønaccessorium for denne.
Om en nøglepersonforsikring, som nævnt ovenfor hvor forsikringen tegnes af  

 virksomheden eller indehaveren på en medarbejders person, har Skd. udtalt, at  

 den ikke er omfattet af PL, da der ikke er identitet mellem forsikringstager  

 og forsikrede.
Der er imidlertid fradragsret for præmierne efter SL § 6 a,  

 selv om den løbende forsikringsydelse er fastsat på forhånd.
Ydelserne er  

 skattepligtig indkomst.
Skd. har forudsat, at forsikringsydelsen fastsættes  

 ud fra en konkret vurdering af det forventede økonomiske tab. skd. 77.896.
Vedr. en forsikringsordning, der skulle dække det driftstab, som kan opstå  

 i forbindelse med en tandlæges midlertidige arbejdsudygtighed (forsikringen  

 skulle dække såvel klinikejerens som ansatte tandlægers midlertidige  

 erhvervsudygtighed som følge af sygdom og visse ulykkestilfælde) erklærede  

 skd. sig enig med SD i, at forsikringen ikke var omfattet af PL § 50. Den  

 skattemæssige behandling af præmie- og forsikringsydelser skulle derfor følge  

 SL's regler.
Da forsikringen dækkede selve driftstabet, d.v.s. en  

 omsætningsnedgang beregnet efter særlige regler, var præmieudgiften fuldt ud  

 fradragsberettiget, hvad enten ydelserne blev udbetalt som et samlet beløb  

 eller som en løbende ydelse.
Samme forsikringsydelser forudsattes i øvrigt at  

 være indkomstskattepligtige, jfr. skd. 70.435.
 Udover ovennævnte situationer, hvor forsikringsordningerne må siges at  

 have karakter af skadesforsikringer, beskattes udbetalinger fra syge- og  

 ulykkesforsikring på den ovenfor under »udbetaling tilkommer forsikrede,  

 m.v.« anførte måde.
 Selvstændigt erhvervsdrivendes bidrag til frivillig dagpengeforsikring er  

 ikke fradragsberettiget efter SL § 6 a, lsr.1985.112.
3.5. Selvpensionerings- og børneopsparingskonti Med hjemmel i PL § 51 har skatte- og afgiftsministeren fastsat regler for  

 selvpensionerings- og børneopsparingskonti, jf. bekg. nr. 776 af 20. november  

 1986. Fælles for ordningerne er, at der ikke længere er fradrag for de i  

 indkomståret foretagne indskud, jf.
PL § 50, stk. 2, men at der i  

 bindingsperioden gælder formueskattefrihed for de indestående beløb, samt  

 fritagelse for indkomstskat af tilskrevne renter, ligesom det frigivne beløb  

 ikke er indkomstskatte- eller afgiftspligtigt.
 Vedrørende de tidligere gældende fradragsregler, se ligningsvejledningen  

 1986, I 3.4.
I lsr. 1976.84 var der ikke sket påtegning på kontoen om, at der forelå en  

 børneopsparingskonto, men kontoen var oprettet i barnets navn og var båndlagt  

 indtil barnets 21. år.
Alligevel kunne kontoen ikke sidestilles med en  

 børneopsparingskonto.
3.5.1. Selvpensioneringskonti Oprettelse Enhver person, der er fyldt 18 år, men ikke 50 år, kan i et dertil af  

 skatte- og afgiftsministeren godkendt pengeinstitut oprette een  

 selvpensioneringskonto, der skal lyde på hans eget navn og med et  

 udbetalingstidspunkt der tidligst kan være 15 år efter oprettelsen og på et  

 tidspunkt, hvor kontohaveren er fyldt 60 år.
Samtidig med oprettelsen skal  

 han underskrive en erklæring om, at han ikke har oprettet tilsvarende konto  

 andre steder.
Der skal ikke længere aftales et bestemt udbetalingstidspunkt i  

 forbindelse med kontoens oprettelse.
Indskud Der kan hvert år af kontohaveren efter eget valg indskydes beløb på  

 kontoen, dog max. 3.000 kr. og kun indtil 40.000 kr. i alt (heri indgår ikke  

 renter, der ikke anses som indskud). Ved kontoens oprettelse skal indskydes  

 mindst 500 kr.
Frigivelse På udbetalingstidspunktet, om hvilket der skal gives pengeinstituttet  

 mindst 1 års forudgående varsel, eller ved kontohaverens død forinden,  

 frigives indeståendet, ligesom dette kan ske, såfremt det ved lægeerklæring  

 dokumenteres, at kontohaveren er blevet varigt uarbejdsdygtig.
Lægeattesten  

 skal forevises pengeinstituttet, medens der ikke kræves særskilt godkendelse  

 fra skattemyndighederne til ophævelsen af kontoen, skd. 38.210.
 Kontoen kan endvidere frigives, hvis kontohaveren som følge af indtruffen  

 invaliditet er berettiget til at oppebære mellemste eller højeste  

 førtidspension efter lov om social pension, jf. skd. 75.577.
En person havde oprettet en selvpensioneringskonto efter at han var blevet  

 invalidepensionist.
Kontoen kunne ikke hæves under henvisning til, at  

 vedkommende var blevet varigt uarbejdsdygtig.
Konti oprettet før indkomståret 1987 med et indestående der er mindre end  

 500 kr., kan hæves selv om de almindelige betingelser (60 år, uarbejdsdygtig,  

 død) ikke er opfyldt.
Der skal i dette tilfælde ikke ske afgiftsberigtigelse  

 efter realrenteafgiftsloven, jfr.
TfS 1987.311.
 En selvpensioneringskonto kan ikke ophæves i forbindelse med  

 gældssanering, Skat 1986.9.563.
Rådighedsindskrænkninger Kontoen skal være forsynet med påtegning om, at den først kan hæves på  

 udbetalingstidspunktet eller under de i øvrigt tilladte omstændigheder (jf.  

 ovenfor), samt at de indestående beløb incl. renter ikke under  

 bindingsperioden kan overdrages eller pantsættes.
Indeståendet på kontoen kan  

 dog overføres til en anden selvpensioneringskonto i et andet godkendt  

 pengeinstitut, skd. 68.27.
 Fra bindingsperiodens udløb medregnes indeståendet på kontoen til den  

 skattepligtige formue, ligesom tilskrevne renter fra dette tidspunkt  

 medregnes til den skattepligtige indkomst.
Der er ikke hjemmel til at debitere en selvpensioneringskonto for præmien  

 til en ophørende livsforsikring, skd. 65.144. Der er heller ikke hjemmel til  

 at hæve tab i pengeinstitutternes puljeordninger på selvpensioneringskontoen,  

 jfr.
Skat 1987.11.807. Selvpensioneringskontoen vil derimod kunne debiteres  

 for kontoudtog, som i bindingsperioden automatisk tilsendes kontohaveren.
 Om transportpåtegning på en selvpensioneringskonto i forbindelse med to  

 ægtefællers deling af fællesboet ved ægteskabets opløsning, se skd. 38.211,  

 hvoraf fremgår, at udlodningen til ægtefællen skal ske med respekt af de for  

 selvpensioneringskontoen gældende udbetalingsvilkår.  Se endvidere Skat  

 1989.4.348.
 Vedrørende puljeordninger, se I 2.8.
3.5.2. Børneopsparingskonti Oprettelse Der kan for hvert barn kun oprettes een konto, der skal oprettes i et  

 pengeinstitut m.v.
Der er ikke mulighed for at anbringe hele eller en del af  

 indeståendet i værdipapirer.
Et barns forældre, bedsteforældre, oldeforældre  

 o.s.v., herunder adoptiv-, sted- og plejeforældre, - bedsteforældre, -  

 oldeforældre o.s.v., kan - uanset om de er i besiddelse af forældremyndighed  

 (lsr. 1978-134) - oprette kontoen, der skal lyde på barnets navn, og som skal  

 være oprettet senest det år, barnet fylder 14 år, med aftale om udbetaling af  

 indeståendet på et tidspunkt mindst 7 år efter oprettelsen, dog tidligst, når  

 barnet fylder 14 år og senest i det år, hvor barnet fylder 21 år.
Der er ikke  

 mulighed for - når den første konto f.eks. udløber ved barnets fyldte 14. år  

 - at oprette en ny konto, der løber til det 21. år, lsr. 1978.26, men  

 bindingsperoden kan evt. forlænges inden udløbet, jf. nedenfor.
Den, der  

 opretter kontoen, må underskrive en erklæring om, at der ikke er oprettet  

 tilsvarende konto for barnet andre steder.
Indskud Der kan hvert år af den, der har oprettet kontoen, indskydes max. 3.000  

 kr. og kun indtil 24.000 kr. i alt (heri indgår ikke tilskrevne renter, der  

 ikke anses som indskud)..
 Der kan foretages indskud på kontoen indtil frigivelsestidspunktet.
Frigivelse På det aftalte tidspunkt eller ved barnets død forinden, frigives  

 indeståendet  uden indkomstskatte- eller afgiftspligt,  i sidstnævnte  

 tilfælde til den, der ifølge skifteudskrift er berettiget til at råde over  

 boets midler.
Ændring af frigivelsestidspunkt Efter oprettelsen, men inden frigivelsestidspunktet er indtrådt, kan  

 bindingsperioden forlænges, såfremt der fra tidspunktet for den nye aftale og  

 til det nye frigivelsestidspunkt er en periode af mindst 7 år, og barnet  

 tidligst ved udgangen af frigivelsesåret fylder 21 år.
Særlige bemærkninger, herunder om overførsel af indskudsretten Der er ikke pligt til at indsætte beløb på kontoen hvert år, ligesom der  

 kan indskydes beløb i hvert af årene efter eget valg, dog kun indenfor det  

 angivne maksimum.
Der gælder  samme rådighedsindskrænkninger  som er  

 nævnt under I 3.6.1.
Hvis den, som har oprettet en børneopsparingskonto,  dør,  kan  

 indskudsretten overgå til vedkommendes  ægtefælle,  eller den kan,  

 hvis den afdøde er en af barnets  bedsteforældre,  overføres til en af  

 forældrene, forudsat at afdødes eventuelt efterlevende ægtefælle giver sit  

 samtykke.
Desuden kan  barnet selv  overtage indskudsretten i tilfælde  

 af den oprindelige indskyders død.
 Ifølge skd. 30.252 kan barnets bedsteforældre  ikke  overtage  

 indskudsretten, når barnets forældre dør.
 Hvor  den oprindelige indskyder bliver separeret eller skilt,  kan  

 indskudsretten ligeledes  overføres  til ægtefællen eller barnet, på  

 betingelse af at den oprindelige indskyder samtykker og fraskriver sig retten  

 til at foretage indskud, jfr. bkg. § 5, stk. 2 og skd. 24.81.
I øvrigt kan den, som har oprettet kontoen,  i levende live  

  overdrage retten til at foretage indskud til en anden, som er beslægtet med  

 barnet i ret opstigende linie.
Den oprindelige indskyder må dog også her  

 samtykke og fraskrive sig retten til selv at foretage indskud, jfr. bkg. § 5,  

 stk. 3.
 I det år indskudsretten overføres,  kan såvel den oprindelige som  

 den nye indskudsberettigede indskyde indtil 3.000 kr. på kontoen.
Mere end en konto Ved bekendtgørelse nr. 776 af 20. november 1986 § 6, er der indført regler  

 om, at indskudsretten, i tilfælde hvor der er oprettet  mere end en konto  

 for samme barn,  kan tillades overført.
Ansøgning må i hvert tilfælde  

 indgives til den regionale told- og skatteforvaltning (i København og på  

 Frederiksberg skattedirektoratet). Reglerne vil blive administreret efter  

 følgende retningslinier:
§ 6, stk. 1 I tilfælde, hvor der for et barn er oprettet mere end een  

 børneopsparingskonto, kan det tillades, at retten til at foretage indskud med  

 skattemæssig virkning overføres fra den oprindelige indskyder til opretteren  

 af den senere konto, såfremt den oprindelige indskyder giver samtykke og  

 fraskriver sig retten til at foretage indskud.
Indestående på den først oprettede konto overføres til den senere  

 oprettede samtidig med indskudsrettens overførsel.
Det er herved forudsat, at  

 der på den senest oprettede konto i alt ikke indskydes mere end 24.000 kr.
Et  

 eventuelt overskydende beløb skal udbetales fra den senest oprettede konto.  

 Det udbetalte beløb samt en forholdsmæssig andel af rentetilskrivningerne på  

 den senest oprettede konto kan give anledning til regulering af indskyderens  

 indkomstansættelser for tidligere år.
 Overførsel af indskudsretten og indestående til den senest oprettede konto  

 kan ikke ske efter udløbet af den først oprettede kontos bindingsperiode.  

 Overførsel af indskudsretten kan også tillades, hvor indskudsretten tidligere  

 er overtaget af den nuværende indskyder efter bekendtgørelsens § 4. Under  

 iagttagelse af forannævnte retningslinier kan kontiene ligeledes sammenlægges  

 på den først oprettede konto.
§ 6, stk.2 Hvis den oprindelige indskyder er  afgået ved døden,  når det  

 konstateres, at der er oprettet mere end een børneopsparingskonto for samme  

 barn, og indskudsretten ikke er overtaget af en anden i medfør af § 5, stk.  

 2, kan der  gives opretteren af den senere konto tilladelse  til at  

 foretage indskud med skattemæssig virkning på den af ham oprettede konto.
 Bestemmelsen administreres på tilsvarende måde som angivet vedrørende § 5,  

 stk. 1.
 Principielt kan der ikke inden frigivelsestidspunktet frigives beløb fra  

 kontoen, men skattedepartementet har dog i et tilfælde, hvor et indskud  

 åbenbart beroede på en fejl, givet tilladelse til, at indskuddet blev  

 frigivet før bindingsperiodens udløb.
Efter bindingens ophør Indeståendet på børneopsparingskontoen skal  fra bindingsperiodens  

 ophør medregnes i barnets formue, ligesom de påløbne renter fra datoen for  

 bindingsperiodens ophør skal medregnes  ved barnets indkomstopgørelse.  

 Dette gælder,  uanset hvornår renterne rent faktisk tilskrives.
 Hvor indeståendet hidrører fra en gave til barnet ydet af dets forældre,  

 stedforældre eller plejeforældre, der er fuldt skattepligtige her til landet,  

 sker indkomst- og formuebeskatningen efter bindingsperiodens ophør hos  

 giveren indtil udløbet af det kalenderår, hvori barnet fylder 18 år, eller  

 indtil den dato, hvor barnet indgår ægteskab, se ØLD af 30. januar 1986 (Skat  

 1986.2.139).
 I en landsskatteretskendelse (Skat 1986.3.227) blev faderen, som havde  

 oprettet kontoen, anset som  giver i denne relation,  da bidragene var  

 indbetalt af hans fraskilte ægtefælle  på hans vegne.  I forbindelse  

 med separationsbevillingen var det aftalt, at den fraskilte ægtefælle som  

 børnebidrag bl.a. skulle indbetale 250 kr. pr. måned på en  

 børneopsparingskonto, der tilhørte det barn, hvorover faderen fik  

 forældremyndigheden.
 Renter af en ophævet børneopsparingskonto blev efter et ægtepars  

 skilsmisse beskattet hos manden, da han var indskyder på kontoen, uanset at  

 der havde været formuefællesskab i ægteskabet, og uanset at moderen fik  

 forældremyndigheden over barnet, lsr. 1982.72.
 Om overtrædelser af skattekontrolloven i forbindelse med fradrag for  

 indskud på børneopsparingskonti, se SD-cirkulære nr. 478 af 9.9. 1976.
4. Forsikringsselskabers, pensionskassers og pengeinstitutters pligter I PL og i bekendtgørelserne nr. 732 og 743 af 17. oktober 1986 pålægges  

 forsikringsselskaber, pensionskasser og pengeinstiutter m.v. pligt til efter  

 nærmere angivne regler at holde forsikringstagere, arbejdsgivere og  

 arbejdstagere samt skattemyndighederne underrettet om forløbet af de af PL  

 omfattede pensionsformer.
 Bekendtgørelserne  viderefører i vidt omfang de tidligere gældende  

 regler,  se eventuelt LV 1985 side 644 ff.
 Men herudover udbygges reglerne på baggrund af de ændringer af PL, som er  

 vedtaget i forbindelse med skattereformen.
5. Hjælpe- og understøttelsesfonds Af litteratur kan henvises til Poul Olsen: Opsparing i pensionsøjemed m.v.  

 og hjælpe- og understøttelsesfonds, Revisorbladet 1972/73, s. 293 ff. og  

 U.f.R. 1973 B, s. 81 ff.
 Efter PL § 52 kan  en arbejdsgiver foretage fradrag for de løbende  

 ydelser og eengangsbidrag, han udreder til en fond,  der alene har til  

 formål at yde understøttelse til  personer, der tidligere har været ansat  

 i virksomheden, eller eventuelt til disses efterladte ægtefæller,  

 herunder fraskilte ægtefæller, eller efterlevende børn, herunder stedbørn,  

 under 24 år,  når fondens vedtægter er godkendt af  

 statsskattedirektoratet.  Fondens midler skal være anbragt efter de  

 regler, der gælder for pensionskasser, der er omfattet af lov om tilsyn med  

 pensionskasser.
 I LL § 14 F er der hjemmel til at  en arbejdsgiver kan fradrage de  

 løbende ydelser og eengangsbidrag han udreder til en fond,  hvis formål  

 er at betrygge eller forbedre kårene  for personer, der er eller har været  

 ansat i virksomheden,  eller deres pårørende, og hvis  vedtægter er  

 godkendt af statsskattedirektoratet.
 For de to fradragsbestemmelser gælder den fælles regel, at fradrag ikke  

 kan foretages i det omfang, bidraget bringer den samlede kapital for  

 virksomhedens fonds efter PL § 52 og LL § 14 F  op over halvdelen af  

 virksomhedens lønudgifter til den medarbejdergruppe, der er berettiget  

 til ydelser fra fonden(e). Statsskattedirektoratet kan dog tillade, at  

 beløbsgrænsen forhøjes til højst 75 pct.
 Ved fondens stiftelse efter ligningslovens § 14 F (men ikke efter PL § 52)  

 kan ydelser og bidrag gives  i form af påtagelse af  en almindelig  

 gældsforpligtelse  overfor fonden (i modsætning til tidligere ikke  

 nødvendigvis med fuld pantesikkerhed for beløbet). Der kan dog i sådanne  

 tilfælde kun  foretages fradrag med fordringens kursværdi,  ligesom  

 det er en betingelse for fradrag overhovedet, at arbejdsgiverens aktiver i  

 den sidst før bidragets erlæggelse opgjorte formueskattepligtige formue  

 oversteg passiverne med mindst 20 %.
 Finansministeriet har iøvrigt i bekendtgørelse nr.134 af 20.4.1972  

 opstillet krav til vedtægterne for de fonds, der kan godkendes efter LL § 14  

 F eller PL § 52, herunder bl.a., at der hvert år inden den 20.januar  skal  

 indsendes  fortegnelse til skattemyndigheden over de i det foregående  

 kalenderår udbetalte understøttelser m.v.,  med oplysning om modtagernes  

 navne, adresser og personnumre.
 Selv om en fond ikke kan godkendes efter LL § 14 F eller PL § 52, kan en  

 arbejdsgivers bidrag til fonden være fradragsberettiget som en  

driftsudgift  efter SL § 6 a, skd.37.139.
 Udbetalinger fra disse fonds skal medregnes som personlig 
indkomst for modtageren,  uanset om det er engangsydelser eller  

 ydelser, der i praksis udbetales i flere år i træk, SL § 4 c.
 Dette gælder dog ikke i de tilfælde hvor en fond for en af de i fonden  

 begunstigede betaler indskud til en pensionsordning med løbende udbetalinger,  

 PL § 56, stk.1.
Overgangsregler Der er  ikke  i forbindelse med gennemførelsen af de nye regler i  

 PL og LL  vedtaget overgangsregler,  hverken for fonds, til hvilke  

 fradragsret tidligere har bestået efter LL eller for fonds, der har været  

 godkendt efter RFL.
Herefter vil  fradragsret efter 1.1.1972  for  

 bidrag både til fonds oprettet før dette tidspunkt og til fonds oprettet  

 efter dette tidspunkt være  betinget af, at fondens vedtægter er  

 godkendt  af statsskattedirektoratet med virkning for tiden efter  

 1.1.1972, idet der i LL § 14 F, stk.5 udtrykkelig anføres, at fradrag for  

 ydelser m.v. til hjælpe- og understøttelsesfonds fra 1.1.1972 ikke mere kan  

 støttes på reglen om fradrag for aftægtsydelser og bidrag i henhold til en  

 forpligtelseserklæring efter den almindelige regel i LL § 14, stk.2.
En  hjælpe- og understøttelsesfond  der var godkendt efter RFL §  

 21,  ønskedes opløst,  og midlerne overført til en senere oprettet  

 understøttelsesfond inden for den pågældende virksomhed.
Det blev afslået, da  

 den nye fond ikke var og heller ikke ønskedes godkendt efter ligningslovens §  

 14 F eller PL § 52, skd.65.144.
