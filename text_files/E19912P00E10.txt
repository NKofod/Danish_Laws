E.J.1 Fællesregler E.J.2 Særlig indkomstskat E.J.3 Frigørelsesafgift E.J.4 Almindelig indkomst, næring E.J.5 Beskatning efter andre regler E.J.6 Ejerlejlighedsbeskatningsloven.
E.J.7 Timeshare E.J.1 Fællesregler Litteratur: Hans Christensen: Om praksis ved beskatning efter  

 ejendomsavancebeskatningsloven (Juristen 1/87, s.5),  

 Ekspropriationserstatning (Juristen 3/87, s.113).
 Inden gennemgangen af reglerne om de enkelte beskatningsformer redegøres  

 der i det følgende for visse fælles regler.
E.J.1.1 Hvilke "afståelser" Fortjeneste ved afståelse af fast ejendom i udlandet beskattes i Danmark,  

 hvis ejeren er fuldt skattepligtig her til landet.
Efter  

 dobbeltbeskatningsoverenskomsterne tilkommer beskatningsretten dog ofte det  

 land, hvor ejendommen er beliggende.
 Beskatningsreglerne omfatter såvel fortjeneste ved salg af fast ejendom  

 som fortjenester, der stammer fra afståelse af "varige" middelbare  

 ejendomsrettigheder over fast ejendom, f.eks servitutter og købe- og  

 forkøbsrettigheder.
I lsr.1983.29 blev ejeren af en ejendom anset for særlig  

 indkomstskattepligtig af en erstatning på 25.000 kr., som han modtog for  

 aflysning af en servitut på naboejendommen.
SD udtalte under sagens  

 behandling for Landsskatteretten, at en servitut af den omhandlede art skal  

 tages i betragtning ved vurderingen af såvel den tjenende som den herskende  

 ejendom, samt at formuegoder, der medtages ved ejendommens ansættelse til  

 ejendomsværdi, også må betragtes som fast ejendom i relation til reglerne om  

 særlig indkomstskat af fortjeneste ved afståelse, hvilket måtte gælde uanset  

 om det kunne konstateres, hvorvidt der konkret havde været taget hensyn til  

 servitutten ved vurderingerne forud for aflysningen af denne.  

 Landsskatteretten var enig i det anførte og beskattede den ved  

 servitutaflysningen opnåede fortjeneste som særlig indkomst.  

 Anskaffelsessummen for servitutten ansattes til 12.500 kr.
Se ligeledes  

 E.J.2.6.7 om erstatning for rådighedsindskrænkninger i forbindelse med  

 placering af vindmøller på ejendommen.
 Godtgørelser eller erstatninger for midlertidige rådighedsindskrænkninger  

 er almindeligt indkomstskattepligtige, idet de betragtes som indtægter på  

 linie med lejeindtægter.
Hvis der i anledning af skade på en bygning udbetales ejeren en  

 forsikrings- eller erstatningssum, sidestilles det indvundne beløb  

 principielt med en salgssum, jf. ejendomsavancebeskatningsloven (EBL) § 2.  

 Dette gælder også erstatninger ydet efter lov nr.340 af 6.juni 1991 om  

 erstatning forårsaget af stormflod.
Se dog E.J.2.2 om eventuel fritagelse.
 Erstatningsbeløb, der modtages i anledning af ekspropriation m.v.,  

 beskattes, medmindre evt. fortjeneste er fritaget for beskatning i medfør af  

 EBL § 11. Se E.J.2.2.
Ejendomsoverdragelser mellem samlevende ægtefæller og mellem ægtefæller i  

 forbindelse med separation eller skilsmisse betragtes ikke som afståelser,  

 der kan udløse beskatning, jf.
KSL § 26 B.
Hvor anpartshaverne i en ejendom  

 udstykker den i ejerlejligheder og derefter ændrer deres anparter i den  

 samlede ejendom til specielt nævnte ejerlejligheder, anses dette som  

 afståelse (mageskifte), skd.40.21.
I udstykningslovens kap.3 er der givet nærmere regler om  

 ejendomsdispositioner.
Skøder, købekontrakter m.v. i strid med disse regler  

 må derfor i forhold til det offentlige anses for ugyldige, hvorfor  

 fortjeneste ved salg ikke kan anses som fortjeneste ved salg af fast ejendom,  

 men evt. må beskattes efter f.eks. reglerne om salg af andelsbeviser m.v.  

 Derimod beskattes en fortjeneste ved salg af en bygning på parcellen som  

 fortjeneste ved salg af fast ejendom.
Når en handel hæves Hvis betingelserne for en handels gennemførelse ikke opfyldes, og handelen  

 derfor hæves, kan overdragelsen i visse tilfælde ikke tillægges skattemæssig  

 virkning.
En eventuel beskatning af sælgerens avance ved handelen skal i så  

 fald ophæves.
Manglende opfyldelse af en på aftaletidspunktet objektivt konstaterbar  

 betingelse medfører, at aftalen også i skattemæssig henseende må anses for en  

 nullitet (skd.42.171), f.eks. i de tilfælde, hvor handelen er betinget af, at  

 ejendommen skifter zone, eller at udstykningstilladelse opnås, eller hvor  

 handelen f.eks. er gjort betinget af, at sælgeren ikke beskattes af avancen  

 el.lign.
Når handelen herefter anses for en nullitet, skal parterne  

 skattemæssigt stilles, som om handelen ikke var indgået, se eksempelvis  

 lsr.1979.38.
En handel, der hæves, fordi køberen ikke er i stand til at udrede den  

 kontante betaling, kan efter omstændighederne også i skattemæssig henseende  

 betragtes som ikke indgået.
Dette gælder dog ikke, hvis der er givet  

 udsættelse med den kontante udbetaling i længere tid, normalt over 1 år.
 Hvis handelen derimod hæves af andre årsager, og ejendommen som følge  

 heraf tages tilbage af sælgeren, kan der ikke skattemæssigt ses bort fra  

 handelen.
Ved sælgerens overtagelse af ejendommen påny, foreligger således en ny  

 handel.
Sælgeren anses i denne situation at have erhvervet ejendommen for en  

 pris svarende til det hos køberen udestående beløb plus omkostninger plus  

 eventuelt overtagne prioriteter m.v.
 Se lsr. 1976.59, hvor køberen af en ejendom, der på grund af  

 misligholdelse blev tilbageskødet sælgeren, opnåede fradrag for renteudgifter  

 og ejendomsskatter i besiddelsestiden, hvorimod et af køberen udredet  

 erstatningsbeløb, som han betragtede som en fradragsberettiget leje- eller  

 forpagtningsafgift, blev anset som et ikke-fradragsberettiget formuetab.
Ved et retsforlig fik køberen af en ubebygget grund tilkendt en erstatning  

 på 30.000 kr. fra sælgeren, som uretmæssigt havde solgt grunden til en anden  

 køber.
Erstatningen skulle hverken medregnes ved opgørelsen af den  

 skattepligtige almindelige eller særlige indkomst.
E.J.1.2 Tidspunktet for erhvervelse og afståelse E.J.1.2.1 Køb og salg Hvor ejendomsovergangen sker ved salg, anses afståelsen for sket på det  

 tidspunkt, hvor der mellem køber og sælger er indgået en endelig og bindende  

 aftale om ejendommens overdragelse.
I de fleste tilfælde oprettes der ved  

 aftalens indgåelse en slutseddel underskrevet af parterne, og datoen for  

 denne vil i reglen være afgørende.
Om bevisbedømmelsen henvises til U.f.R.  

 1970.518 (HD af 28.maj 1970) hvor man ikke imod et betinget skødes datering  

 og oplysningerne i parternes selvangivelser fandt det godtgjort, at der var  

 truffet en endelig og bindende aftale på et tidligere tidspunkt.
Se tillige  

 VLD af 12.okt. 1989, Skat 1989.12.923.
Det skal bemærkes, at det i retspraksis som hovedregel ikke anses for  

 muligt at føre bevis for mundtlige aftaler om overdragelse af fast ejendom,  

 se bl.a.
U.f.R. 1965.280 H og lsr. 1980.194.
 Det er uden betydning, hvornår køberen rent faktisk overtager ejendommen  

 efter sælgeren.
 Når der er indgået en endelig og bindende overdragelsesaftale, der  

 omfatter alle for parterne væsentlige punkter i forbindelse med ejendommens  

 overdragelse, vil datoen herfor være afgørende, selv om der senere sker  

 mindre ændringer, f.eks. med hensyn til det overdragne areal, se lsr. 1969.98  

 og 1971.120.
 For at en ejendom kan anses for erhvervet, henholdsvis afstået, må aftalen  

 mellem parterne gå ud på, at ejendommen straks eller senere overtages af  

 køberen på nærmere fastsatte vilkår.
 En ejendom anses således ikke for afstået, hvis ejeren blot har indgået en  

 aftale om, at en anden er berettiget - men ikke forpligtet til - inden en  

 forud fastsat frist at købe ejendommen for en bestemt købesum (køberet), se  

 E.J.5.2.2.
 Den omstændighed, at datoen for overtagelse af den faste ejendom er  

 udskudt til et senere tidspunkt, må således ikke give anledning til  

 forveksling med de tilfælde, hvor der alene er tillagt en anden køberet til  

 en ejendom, uden at denne anden har forpligtet sig til at udnytte retten.
 Når en kommune som følge af loven om tilbudspligt overtager en ejendom, er  

 tidspunktet for aftalen med kommunen afgørende, selv om ejendommen eventuelt  

 forinden har været solgt til anden side, lsr. 1977.115.
Aftaletidspunktet er også afgørende, hvor aftalen er betinget af f.eks.  

 købesummens betaling eller en udstykningsapprobation.
De betingelser, der  

 forekommer i forbindelse med aftaler om overdragelse af fast ejendom vil som  

 regel være resolutive, således at de ikke udskyder  

 retserhvervelsestidspunktet jfr.
HD af 17.dec 1982 (skd.64.104) Dette gælder  

 således, hvor aftalens gyldighed er betinget af offentlig myndigheds  

 godkendelse, se skd.17.113 om overdragelse til umyndig.
 Derimod blev en ejendomsoverdragelse, som bl.a. var betinget af, at der  

 blev givet tilladelse til grusgravning, anset for udskudt, til tilladelsen  

 forelå, Skat 1987.11.799. Denne betingelse blev således anset for suspensiv.
 Det er fast praksis, at aftaletidspunktet er afgørende, hvor aftalen er  

 indgået med en kommune, selv om en sådan overdragelse kræver godkendelse, se  

 lsr. 1968.11 og 1971.120 samt UfR 1973.651 H. (Julianelyst).
 Når en skatteyder afgiver tilbud om salg til staten af en parcel, anses  

 retten til købesummen derimod først erhvervet på det tidspunkt, da  

 finansudvalget tiltræder statens erhvervelse af arealet, og tilbuddet  

 accepteres, idet der først da er indgået en aftale, lsr. 1969.94.
 I et tilfælde, hvor et offentligt skiftet bo afhænder en ejendom, anses  

 bindende aftale ikke at være indgået ved enearvingens underskrift på  

 slutsedlen (som sælger), men først ved boets godkendelse af handelen på en  

 skiftesamling.
 Ægtefællesamtykket efter lov om ægteskabets retsvirkninger antages ikke at  

 have betydning for fastsættelsen af overdragelsestidspunktet, skd. 70.417.
Ved udlodning fra et likvidationsbo anses ejendommen først erhvervet ved  

 den endelige likvidation.
Det forhold, at skatteyderen er hovedaktionær i det  

 likviderede aktieselskab, og at det kun formelt er aktieselskabet, der har  

 erhvervet ejendommen, kan ikke bevirke nogen forskel.
 Hvor en skatteyder i 1965 havde erhvervet rådighedsret til en uudstykket  

 parcel i et haveselskab, ansås anskaffelsestidspunktet i relation til  

 opgørelsen af særlig indkomst at være 1974, hvor grunden var blevet  

 selvstændigt matrikuleret og adkomstskøde udstedt fra haveselskabet til den  

 pågældende, lsr.1981.31.
 Ved erhvervelse af et eller flere yderligere grundarealer, der  

 sammenlægges med det oprindelige, anses købet af det enkelte grundareal for  

 anskaffelse af en ny ejendom i relation til EBL § 6. Det vil sige, at  

 anskaffelsessummerne for de enkelte erhvervelser reguleres hver for sig.
 For en bygning på lejet grund regnes ejertiden fra bygningens erhvervelse  

 (opførelse), medens evt. senere køb af grunden anses for erhvervelse af en ny  

 ejendom, Skat 1990.2.139.
E.J.1.2.2 Bebyggelse - skader på ejendommen Har ejeren i sin besiddelsestid opført bygninger på ejendommen eller  

 udført større forbedringer på denne, er der grundlag for tillæg for  

 forbedringer m.v. i henhold til EBL § 5, stk.3.
 Ejerperioden i relation til EBL § 6 regnes i disse tilfælde altid  

 udelukkende fra grundens eller hovedejendommens anskaffelse.
 I skadestilfælde anses "afståelse" for sket i det år, hvor  

 skaden er indtruffet, lsr.1971.115.
En i 1975 erhvervet ejendom blev i 1981 forbedret ved opførelse af en ny  

 staldbygning, der nedbrændte i 1983. Den udbetalte branderstatning blev ikke  

 beskattet, da det oprindelige anskaffelsestidspunkt for grunden, 1975, skal  

 anvendes ved beregningen af nedtrapningen af den skattepligtige fortjeneste,  

 jf.
EBL § 6, uanset der er tale om en delafståelse, som udelukkende omfatter  

 den senere opførte bygning, skd.73.224.
E.J.1.2.3 Gave og arveforskud Erhverves eller afstås en ejendom ved gave, lægges det tidspunkt, hvor  

 modtageren underrettes om gaven til grund.
Hvor modtageren betaler delvis  

 vederlag (blandet køb og gave), f.eks. ved overtagelse af indestående  

 prioriteter, er aftaletidspunktet afgørende.
Arveforskud behandles på samme  

 måde som gave.
 E.J.1.2.4 Arv og bodeling m.v.
 Om tidspunktet for erhvervelse og afståelse i forbindelse med dødsfald  

 henvises til Ligningsvejledningen, alm. del.
E.J.1.2.5 Overdragelse mellem ægtefæller Hvis der sker overdragelse af en fast ejendom mellem samlevende  

 ægtefæller, eller hvis en ejendom i forbindelse med skifte ved separation  

 eller skilsmisse er overført til den anden ægtefælle, anses ejendommen  

 erhvervet på tidspunktet for den oprindelige erhvervelse.
Dette gælder dog ikke, såfremt ejendommen forinden er solgt på  

 tvangsauktion, og tvangsauktionskøberen - typisk en ufyldestgjort panthaver -  

 videreoverdrager sine rettigheder til den tidligere ejers ægtefælle.
I så  

 fald behandles tvangsauktionssalget og tvangsauktionskøberens videresalg som  

 to selvstændige ejendomshandler, og den tidligere ejers ægtefælle anses da  

 for at have erhvervet ejendommen ved overdragelsen fra tvangsauktionskøberen.  

 Dette gælder også, selv om fogedudlægsskøde udstedes direkte til ægtefællen.
En skatteyder havde som højestbydende på 1. auktion erhvervet ægtefællens  

 ejendom.
Da et forsikringsselskab som ufyldestgjort panthaver forlangte 2.  

 auktion, aftaltes det, at forsikringsselskabet skulle videresælge ejendommen  

 til skatteyderen, hvis det blev højestbydende.
Ejendommen måtte ved  

 tvangsauktionen anses for afstået til tredjemand, nemlig  

 forsikringsselskabet, og skatteyder kunne først anses for at have anskaffet  

 ejendommen på 2. auktion, hvor betingelsen for overdragelsen, nemlig at  

 selskabet blev højestbydende, var opfyldt.
E.J.1.2.6 Tvangsauktion Selv om der i henhold til retsplejelovens § 576 afholdes ny auktion over  

 en ejendom, anses denne normalt for afstået til højestbydende på datoen for  

 1. auktion, jf.
Skat 1986.9.554.
 Kun hvor der på den nye auktion fremkommer et højere bud eller hvis  

 højestbydende på 1. auktion ikke længere er bundet af sit bud (fordi den nye  

 auktion afholdes mere end 6 uger efter 1. auktion) anses ejendommen først for  

 afstået ved hammerslag på den nye auktion, jf. bl.a. lsr.1986.19.
E.J.1.3 Opgørelse af overdragelsessummen E.J.1.3.1 Køb og salg Udgangspunktet for opgørelsen af overdragelsessummen er det beløb, der er  

 anført i skødet eller slutsedlen.
Hvis der i overdragelsessummen indgår  

 vederlag for inventar, besætning eller lignende, skal disse beløb fratrækkes,  

 jf. lsr. 1976.131, hvor overdragelsessummen blev reduceret skønsmæssigt på  

 trods af en af sælger udarbejdet inventarliste.
Overtager køberen en gæld uden for købesummen, skal denne gæld medregnes  

 ved opgørelsen af overdragelsessummen.
Vej- og kloakgæld samt restgæld  

 vedrørende tilslutningsafgift overtages ofte uden for købesummen, se som  

 eksempel lsr. 1969.98.
 Er en del af overdragelsessummen berigtiget ved, at køberen har påtaget  

 sig en aftægtsforpligtelse over for sælger, medregnes forpligtelsens  

 kapitalværdi i overdragelsessummen.
 Hvor det ved kommuners salg af grunde i salgsbetingelserne er bestemt, at  

 såfremt bebyggelse ikke er sket inden en vis frist, skal kommunen have ret  

 til at købe grunden tilbage til den oprindelige købspris med et procenttillæg  

 p.a., anses procenttillægget som en bestanddel af tilbagekøbssummen og ikke  

 som en rente.
Køb og salg på tvangsauktion Ved køb af en ejendom på tvangsauktion er anskaffelsessummen lig med  

 budsummen, herunder de siden sidste forfaldsdag og indtil auktionstidspunktet  

 påløbne renter, med tillæg af de omkostninger og forfaldne skatter og ydelser  

 m.v., som køberen udreder uden for budsummen, jf.
HD af 6.sept. 1984  

 (skd.71.867).
Ved overtagelse som ufyldestgjort panthaver på tvangsauktion opgøres  

 anskaffelsessummen som summen af kursværdien på auktionstidspunktet af  

 restgælden af de overtagne prioriteter samt af panthaverens restfordring med  

 tillæg af omkostninger.
Ved kursværdien af restfordringen forstås den  

 faktiske kursværdi, fastsat under hensyntagen til, hvor stor en del af  

 pantebrevet der har sikkerhed inden for ejendommens handelsværdi. (Denne  

 opgørelsesmetode finder ikke anvendelse ved afgørelsen af, om panthaveren har  

 opnået hel eller delvis dækning af renterestancen på sit eget pantebrev.
Se  

 herom Ligningsvejledningen, alm. del.
Afståelsesvederlaget ved salg på tvangsauktion opgøres som budsummen  

 (herunder forfaldne ydelser samt påløbne renter indtil auktionstidspunktet)  

 med tillæg af de beløb, som betales af køberen ud over budsummen, f.eks.  

 forfaldne skatter.
Der skal foretages en kontantomregning af de prioriteter,  

 der er indeholdt i budsummen.
Når ejendommen overtages af en ufyldestgjort panthaver, må sælgers  

 afståelsesvederlag ligeledes opgøres som budsummen på auktionen med tillæg af  

 de beløb, som køberen har overtaget uden for budsummen.
Der skal også her  

 foretages en kontantomregning af de prioriteter, der er indeholdt i  

 budsummen.
Retsplejelovens § 578 Nedsætter retten i medfør af retsplejelovens § 578 den personlige  

 restfordring, idet det senere ved videresalg af ejendommen eller på anden  

 måde godtgøres, at budsummen stod i misforhold til ejendommens værdi, anses  

 afståelsessummen for forhøjet svarende til nedsættelsen af restfordringen, og  

 skatteansættelsen for afståelsesåret må derfor eventuelt ændres.
Princippet i retsplejelovens § 578 må efter omstændighederne også kunne  

 finde anvendelse, når restfordringen nedsættes eller eftergives af en  

 ufyldestgjort panthaver, selvom dette er sket uden udtrykkelig påberåbelse af  

 bestemmelsen.
Det er dog en forudsætning, at betingelserne for at anvende  

 bestemmelsen er opfyldt.
Er ejendommen således videresolgt af panthaveren til  

 en pris, der væsentligt overstiger budsummen, og restfordringen samtidig  

 hermed er nedsat eller eftergivet, peger dette mod, at der er grundlag for at  

 forhøje afståelsessummen ved salg af ejendommen på tvangsauktionen, selvom  

 der ikke er sket nedsættelse af restfordringen under påberåbelse af  

 retsplejelovens § 578, jf. forudsætningsvis lsr.1986.21.
Derimod fandtes et realkreditinstituts køb på tvangsauktion og  

 efterfølgende salg til den tidligere ejers hustru for et noget højere beløb  

 ikke at skulle føre til en forhøjelse af det ved auktionen opnåede  

 afståelsesvederlag i henhold til princippet i RPL § 578, idet budsummen ikke  

 kunne anses for at have stået i tilstrækkeligt misforhold til ejendommens  

 værdi på auktionstidspunktet, jf.
Skat 1987.12.879.
E.J.1.3.2 Gave og arveforskud Hvis en gaveoverdragelse medfører afgiftspligt, skal ejendommen betragtes  

 som overdraget til den værdi, der lægges til grund ved beregningen af  

 gaveafgift.
Gaveafgiften beregnes på grundlag af ejendommens handelsværdi.  

 Ligningsmyndighederne har ikke mulighed for ved opgørelsen af den  

 skattepligtige fortjeneste at fravige den værdiansættelse, der er sket til  

 brug ved afgiftsberegningen, lsr. 1977.103.
 Indtræder der indkomstskattepligt ved gaveoverdragelsen, benyttes den  

 værdi, der lægges til grund ved beregningen af skatten, som  

 anskaffelsessum/afhændelsessum.
 Hvis gaven ikke er afgifts- eller indkomstskattepligtig, går man også ud  

 fra handelsværdien på overdragelsestidspunktet, og denne værdi må da ansættes  

 alene til brug ved opgørelsen af afståelsesvederlaget.
En gårdejer erhvervede i 1972 fra sin far en landbrugsejendom, delvis som  

 gave.
I henhold til forpagtningskontrakt beholdt faderen indtægterne og  

 brugen af ejendommen indtil juli 1974, hvorefter gaveafgiften skulle beregnes  

 af den højere værdi på dette tidspunkt, jf. § 5 b i arve- og  

 gaveafgiftsloven.
Ved afgiftsberigtigelsen blev ejendommens værdi væsentligt  

 forhøjet i forhold til værdien i 1972, og skatteyderen havde i  

 overensstemmelse hermed forhøjet afskrivningsgrundlaget for driftsbygningerne  

 med disses andel af værdiforøgelsen.
Landsskatteretten gav ham medhold heri,  

 lsr.1981.2. I konsekvens af denne kendelse bør værdien, der er anvendt ved  

 gaveafgiftsberegningen, også anvendes som anskaffelsessum ved senere salg af  

 ejendommen.
 E.J.1.3.3 Arv og bodeling m.v.
 Om anskaffelsessum m.v. i forbindelse med arveudlæg og bodeling m.v.,  

 Ligningsvejledningen, alm. del.
E.J.1.3.4 Købe- og forkøbsrettigheder Hvis en ejendom erhverves ved udnyttelse af en forkøbs- eller køberet, vil  

 overtagelsessummen være den ved indrømmelsen af retten aftalte pris (med  

 tillæg af et eventuelt vederlag for køberetten), medmindre den økonomiske  

 fordel ved udnyttelsen af retten beskattes eller afgiftsberigtiges som følge  

 af de implicerede parters interessefællesskab (familieforhold,  

 ansættelsesforhold, aktionær i relation til selskab m.v.). Det samme gælder,  

 hvor sælgeren af en ejendom forbeholder sig en genkøbsret til hele eller en  

 del af den solgte ejendom til en forud fastsat pris, medmindre de konkrete  

 omstændigheder fører til, at man bl.a. på grund af den tidsmæssige sammenhæng  

 anser aftalen om tilbagekøb for en omgåelse, og beregner fortjenesten som ved  

 et delsalg, se lsr. 1975.34. I øvrigt henvises til E.J.5.2.
E.J.1.3.5 Afståelsessummen De omkostninger ved afhændelsen, der er afholdt af sælgeren, kan fradrages  

 i afståelsesvederlaget.
 Endvidere kan sælgeren fratrække udgifter til arbejder på ejendommen, som  

 udføres for hans regning efter afhændelsen, jf. lsr.1982.195.
 Ligeledes kan fratrækkes den særlige 5 pct.-afgift, som skal erlægges ved  

 førstegangsoverdragelse af visse ejerlejligheder (jf. lovbek. nr.522 af  

 24.sept. 1982).
 Aftægtsforpligtelser m.v.
 Den del af afståelsesvederlaget, der berigtiges ved, at køber påtager sig  

 en aftægtsforpligtelse over for sælgeren, kan ikke fragå i  

 afståelsesvederlaget, selv om sælgeren er indkomstskattepligtig af de  

 fremtidige, årlige aftægtsydelser.
For at kunne gennemføre et ejendomssalg måtte ejeren betale 40.000 kr. til  

 sin moder til afløsning af den på ejendommen hvilende aftægtsforpligtelse  

 over for hende.
Aftægtsretten blev under forhandlinger fastsat til en  

 kapitalværdi af 32.300 kr., og da aftægtsrettens kapitalværdi var indgået som  

 led i berigtigelsen af ejendommens anskaffelsessum, kunne differencen mellem  

 de anførte 40.000 kr. og 32.300 kr. fratrækkes afståelsesvederlaget.
 En rentedekort, der skyldes, at sælgeren har forlangt den kontante del af  

 købesummen betalt før overtagelsen kan ikke fradrages i afståelsesvederlaget.
 Beløb, der indestår på en udlejningsejendoms vedligeholdelseskonto, og som  

 ved salg af ejendommen godskrives køberen, medregnes ikke ved opgørelsen af  

 fortjenesten, idet sådanne beløb holdes uden for købesummen.
 Hvis sælgeren, da han i sin tid erhvervede ejendommen, forpligtede sig til  

 ved salg af ejendommen at afgive en del af vederlaget til den tidligere ejer  

 eller til andre (f.eks. søskende), kan dette beløb fradrages i sælgerens  

 afståelsesvederlag, jf. bl.a. lsr.1978.37.
 Se endvidere skd.47.288, hvor afståelsesvederlaget blev reduceret med et  

 beløb på 45.000 kr., som sælgeren havde betalt tre panthavere for reduktion  

 af pantet ved frasalg af en grund.
Udstedelse af pantebreve til den ikke-adkomsthavende part i et  

 samlivsforhold blev anset som kompensation for den pågældendes betaling af  

 udgifter vedrørende ejendommen og godtgørelse for andel i værdistigning.
Der  

 er ikke hjemmel til at fratrække en sådan ydelse ved avanceopgørelsen i  

 forbindelse med salget af ejendommen, jf. ØLD af 12.dec. 1983 (skd.76.755).
En oprydningserstatning på 41.602 kr., udbetalt som følge af brandskade på  

 en fast ejendom, skulle henregnes til afståelsessummen på linie med selve  

 branderstatningen.
Da de faktisk afholdte udgifter til ryddeliggørelse af  

 grunden, som havde andraget 65.573 kr., måtte anses for nødvendige, fordi de  

 nedbrændte bygninger ikke blev genopført, skulle de fragå i den opgjorte  

 afståelsessum, således at fortjenesten blev nedsat med forskellen mellem de  

 to beløb, 23.971 kr. med tillæg af 50 pct., lsr.1985.35. Se evt.
E.A.1.2.3.
I forbindelse med salg af en ejerlejlighed, hvortil en person havde  

 tinglyst livsvarig brugsret, afholdt ejeren udgifter til istandsættelse af en  

 anden lejlighed for at formå indehaveren af brugsretten til at opgive denne  

 og i stedet overtage den anden lejlighed.
Istandsættelsesudgifterne kunne  

 fradrages ved avanceopgørelsen, idet det måtte anses for en forudsætning for  

 at opnå en tilfredsstillende pris for ejerlejligheden, at denne var frigjort  

 for boligretten, jf.
Skat 1985.9.251.
E.J.1.3.6 Anskaffelsessummen Omkostningerne ved erhvervelsen kan tillægges anskaffelsessummen.
 Stempeludgifter til skøde og eventuelle sælgerpantebreve afholdt i  

 forbindelse med ejendommens erhvervelse kan tillægges anskaffelsessummen  

 fuldt ud, selv om disse har bevirket et nedslag i evt. gave/arveafgift,  

 skd.45.115.
 Sagsomkostninger, som sælgeren af en ejendom måtte afholde for at få  

 fastslået sin formelle adkomst til ejendommen, kunne tillægges  

 anskaffelsessummen, Skat 1987.11.803.
 Udstykningsafgiften pr. ejerlejlighed ved opdeling af en ejendom i  

 ejerlejligheder kan ligeledes tillægges anskaffelsessummen.
 Når udstedelsen af byggetilladelse betinges af, at ejeren af ejendommen  

 betaler et beløb til f.eks. en kommunal parkeringsfond, kan bidraget  

 tillægges ved opgørelsen af anskaffelsessummen ved senere salg af ejendommen.
 Den kapitaliserede værdi af eventuelle aftægtsforpligtelser, som  

 skatteyderen påtog sig ved erhvervelsen af ejendommen, skal medregnes i  

 anskaffelsessummen.
Overdragelsen af en ejendom mellem to ægtefæller kunne ikke betragtes som  

 en afståelse, der udløste særlig indkomstskat.
Den købende ægtefælle måtte  

 anses for at være succederet i sælgerens skattemæssige stilling med hensyn  

 til anskaffelsestidspunkt, anskaffelsessum m.v.
De udgifter, der blev afholdt  

 ved ejendomsoverdragelsen mellem ægtefællerne, kunne således ikke fradrages  

 ved avanceopgørelsen ved et senere salg, jf. lsr.1986.22.
Forbedringer Udgifter til forbedring af ejendommen, herunder værdien af eget arbejde i  

 det omfang værdien heraf har været medregnet til ejerens skattepligtige  

 indkomst, kan tillægges anskaffelsessummen, jf. dog EBL § 5, stk.3, hvorefter  

 kun den del af forbedringsudgifterne, der overstiger 10.000 kr. pr.  

 kalenderår, skal medregnes.
Se E.J.2.5.4.
 Udgifter, der har været fratrukket eller afskrevet efter LL § 8 C om  

 tilslutningsafgifter, kan ikke tillægges anskaffelsessummen, jf. lsr.1982.99  

 og 1983.105.
 Forbedringsudgifter, der er betalt ved skattefri tilskud, kan ikke  

 medregnes til anskaffelsessummen.
Delafståelser Afstås en del af en ejendom, skal anskaffelsessummen opgøres på grundlag  

 af den del af den samlede anskaffelsesum, der kan henføres til det afståede.  

 Se nærmere E.J.2.5.7.
Hævd Ejendomserhvervelse af fast ejendom ved hævd har ingen skattemæssige  

 konsekvenser for erhververen ved erhvervelsen, men ved afståelse indgår det  

 ved hævd indvundne areal i anskaffelsessummen med 0 kr.
 Om beskatning ved dødsfald, se Ligningsvejledningen, alm. del.
E.J.2 Særlig indkomstskat Lovbek. nr.639 af 19.aug. 1991 om beskatning af fortjeneste ved afståelse  

 af fast ejendom (EBL) gælder for afståelse af alle typer af ejendomme,  

 bortset fra ejendomme erhvervet som led i den pågældendes næring (se E.J.4)  

 samt ejerlejligheder, omfattet af lov om beskatning af fortjeneste ved  

 førstegangsafståelse af visse ejerlejligheder m.v. (se E.J.6).
 Der henvises i øvrigt til skd.cirk. nr.216 af 17.dec.1982 (1982-cirk.) og  

 skd.cirk. nr.140 af 10.sept. 1984.
Fortjenesten medregnes fuldt ud i den særlige indkomst, når afståelsen  

 finder sted efter mindre end 3 års ejertid, jf.
EBL § 6, stk.1. Ved afståelse  

 i de følgende år nedsættes fortjenesten med 20 pct. for hvert påbegyndt år,  

 således at salg efter 7 års besiddelsestid kan ske skattefrit.
Se E.J.2.5.5.
Tab ved afhændelse af fast ejendom, der omfattes af reglerne i EBL, kan  

 ikke fratrækkes ved opgørelsen af særlig eller almindelig indkomst.
Dette  

 gælder også tab, der er opstået i samme indkomstår som det, hvori en  

 fortjeneste er konstateret, jf. bl.a. lsr. 1966.37. Fortjenesten opgøres for  

 hver ejendom for sig uden adgang til modregning af eventuelle tab ved andre  

 salg, jf.
HD af 11.feb. 1982 (skd.61.172), hvor opgørelse af fortjeneste ved  

 salg af en fast ejendom til 3 forskellige købere med efterfølgende udstykning  

 i 3 ejendomme i skattemæssig henseende skulle betragtes som 3 uafhængige  

 salg, hvorfor tab på 2 af ejendommene ikke kunne modregnes i fortjenesten på  

 den ene af ejendommene.
 Tilsvarende afgørelse foreligger i lsr. 1984.34, og ifølge lsr. 1984.127  

 kunne tabet ved salg af en ejerlejlighed ikke modregnes i fortjenesten ved  

 salg af en anden ejerlejlighed, uanset at de to salg fandt sted samtidig og  

 til samme køber.
 Anskaffelsessummerne for yderligere grundarealer til sammenlægning med  

 tidligere købte arealer reguleres hver for sig, og der kan ikke ske  

 modregning mellem tab og fortjeneste ved individuelle erhvervelser af  

 grundarealer, selv om disse sammenlægges matrikulært og afhændes samlet,  

 skd.73.223.
Før reglerne om opgørelsen af fortjenesten gennemgås (i E.J.2.5), skal  

 først omtales en række tilfælde, hvor der ikke betales særlig indkomstskat  

 ved overdragelsen, jf.
E.J.2.1-2.4.
 Om parcelhusreglen, se Ligningsvejledningen, alm. del, afsnit A.G.3.
E.J.2.1 Fritagelse for beskatning af skadeserstatninger, EBL § 10 Modtagelsen af en erstatnings- eller forsikringssum medfører påligning af  

 særlig indkomstskat efter samme regler som gælder for en salgssum, men den  

 skattepligtige kan ifølge EBL § 10 søge ligningsmyndigheden om fritagelse for  

 at medregne fortjeneste, der er indvundet ved modtagelse af erstatnings-  

 eller forsikringssum i anledning af en indtruffen skade, på betingelse af, at  

 a. der foretages genopførelse for et beløb, der mindst svarer til  

 erstatnings- eller forsikringssummen b. på den samme ejendom og c. som  

 hovedregel senest i indkomståret efter, at fortjenesten er konstateret.  

 Fristen for genopførelse udløber dog tidligst med det indkomstår, som følger  

 nærmest efter det, hvori en erstatningssum er endeligt fastsat, og fristen  

 kan endvidere under ganske særlige omstændigheder forlænges efter ansøgning  

 derom til ligningsmyndigheden.
 Ad a.: Det er ikke en betingelse, at der genopføres bygninger eller  

 installationer af samme art som de skaderamte.
Ombygning af en eksisterende bygning sidestilles med genopførelse af den  

 skadelidte bygning, jf.
EBL § 10, stk.6. Derimod kan køb af  

 erstatningsejendom ikke sidestilles med genopførelse, skd.29.176.
Som ovenfor anført kræves ifølge lovbestemmelsen, at der til genopførelsen  

 anvendes et beløb, der mindst svarer til erstatnings- eller  

 forsikringssummen.
I praksis tillades dog ganske uvæsentlige afvigelser  

 mellem erstatnings- eller forsikringssummen og det beløb, der anvendes til  

 genopførelse eller ombygning, hvilket svarer til praksis vedrørende den  

 tidligere gældende regel i LOSI § 2B, jf. skd.cirk. nr.177 af 12.okt. 1981.
Skatterådet havde anset en skatteyder for indkomstskattepligtig af en  

 lovliggørelseserstatning på 4.000 kr., som udgjorde en særskilt post i den  

 til ham udbetalte brandskadeerstatning.
Det var oplyst, at nogle  

 driftsbygninger på klagerens landbrugsejendom var blevet ødelagt ved brand.  

 Bygningerne, der havde været forsikret til fuld- og nyværdi, var meget gamle  

 og med kampestensfundament, som ikke gik helt ned til frostfri dybde.
De  

 opfyldte derfor ikke de nugældende bygningsreglementer, og ved genopførelsen  

 var der stillet krav om, at de nye bygninger skulle opfylde de nugældende  

 krav.
Det var af den grund, at den nævnte lovliggørelseserstatning var blevet  

 udbetalt.
Lsr. fandt ikke, at der forelå omstændigheder, der medførte, at  

 lovliggørelseserstatningen skattemæssigt skulle behandles anderledes end  

 branderstatningen iøvrigt, lsr. 1984.44.
Ad b.: Ligningsrådet kan, såfremt en lov eller en offentlig myndigheds  

 bestemmelse hindrer hel eller delvis genopførelse på samme ejendom,  

 dispensere fra betingelsen og således meddele fritagelse for særlig  

 indkomstbeskatning, når genopførelse sker helt eller delvis på en anden  

 ejendom inden for den fastsatte tidsfrist.
Dispensation kan dog kun opnås i  

 disse tilfælde, hvis der i stedet foretages genopførelse på en anden ejendom  

 for et beløb, der svarer til erstatnings- eller forsikringssummen.
 Ligningsrådet kan tillige meddele dispensation, hvis den skaderamte  

 anvender hele forsikringssummen til genopførelse dels på det oprindelige  

 sted, dels på en anden ejendom.
 Ligningsrådet kan endvidere dispensere fra den nævnte betingelse, såfremt  

 skade har ramt en af flere erhvervsejendomme, som tilhører samme ejer, og som  

 udgør en driftsenhed, og ejeren ønsker at foretage genopførelse på en anden  

 af disse ejendomme end den skaderamte.
Ligningsrådet træffer i denne forbindelse afgørelse om det fremtidige  

 afskrivningsgrundlag og om den ved en senere afståelse gældende  

 anskaffelsessum for ejendommen, jf.
EBL § 10, stk.5.
En skatteyder modtog erstatning på grund af skade på en ejendom, der  

 indeholdt såvel erhvervsvirksomhed som beboelse i kælderen.
Efter  

 landsbyggeloven kunne han ikke få tilladelse til at genopføre ejendommen,  

 hvis der skulle være beboelse i kælderen.
Han anmodede om dispensation.
Da  

 loven forhindrede genopførelse af en ejendom med beboelseslokaler, blev der  

 givet dispensation på betingelse af, at der genopførtes en bygning uden  

 beboelseslokaler på det oprindelige sted samt et beboelseshus på en anden  

 grund, skd.56.49.
En skatteyder havde i sit årsregnskab gjort opmærksom på, at han ønskede  

 at anvende en brandskadeerstatning til genopførelse.
Dette ansås at være  

 tilstrækkeligt som ansøgning i relation til EBL § 10, lsr.1982.147.
 Der kan ikke kræves renter med tilbagevirkende kraft af det beløb, der  

 skal efterbetales i skat af fortjenesten af en erstatningssum, såfremt  

 fristen for genopførelse af ejendommen ikke overholdes, skd.53.137.
Konsekvenser for afskrivningerne Af EBL § 10, stk.3, fremgår, at der kun kan foretages skattemæssige  

 afskrivninger på den genopførte ejendom inden for de rammer, der er fastsat i  

 AL § 26 A.
Se afsnit E.C.6.1.15.
Konsekvenser ved senere afståelse I EBL § 10, stk.4, fastsættes det, at skattepligtige, der har opnået  

 fritagelse for beskatning af erstatningssummer, ved senere afståelse af den  

 genopførte ejendom kan medregne følgende ved opgørelse af den regulerede  

 anskaffelsessum:
a) anskaffelsesudgifter, der var afholdt, før skaden skete, b) vedligeholdelses- og forbedringsudgifter, der var afholdt, før skaden  

 skete, i det omfang de kan medregnes efter EBL § 5, stk. 3, c) beløb, hvormed de afholdte udgifter til genopførelse overstiger  

 forsikrings- eller erstatningssummen, og d) udgifter til vedligeholdelse og forbedring af den genopførte ejendom, i  

 det omfang de kan medregnes efter EBL § 5, stk.3.
 Loven har udvidet omfanget af udgifter, der kan medregnes, idet også  

 ikke-fradragsberettigede vedligeholdelsesudgifter kan medregnes på samme måde  

 som egentlige forbedringsudgifter.
 Ved opgørelsen af den regulerede anskaffelsessum for den genopførte  

 ejendom beregnes faste tillæg og forbedrings- og vedligeholdelsestillæg efter  

 EBL § 5, stk.2 og 3, på sædvanlig vis.
 Disse regler om opgørelse af den regulerede anskaffelsessum er uafhængige  

 af, om der kan afskrives på den pågældende ejendom.
Når genopførelse sker på en anden ejendom, er det endvidere forudsat, at  

 der foretages en reduktion ved opgørelsen af den regulerede anskaffelsessum  

 for den oprindelige ejendom.
Reduktionen skal svare til det beløb, hvormed  

 den beskadigede bygning indgik i anskaffelsessummen for den oprindelige  

 ejendom.
Som eksempel på anvendelsen af den tidligere gældende LOSI § 2 B, som  

 svarer til EBL § 10, kan henvises til lsr. 1980.158 vedrørende en skatteyder,  

 som i 1971 erhvervede en landbrugsejendom på ca. 1 ha.
I juli 1974 nedbrændte  

 bygningerne, og skatteyderen fik udbetalt en erstatning på ca. 586.000 kr.,  

 hvoraf ca. 318.000 kr. vedrørte stuehuset og resten staldbygningerne.  

 Skatteyderen opgav at videreføre sin rideskole og udstykkede i stedet  

 ejendommen i 7 parceller.
På en af parcellerne opførte han et parcelhus til  

 egen beboelse for ca. 410.000 kr.
Stuehuset var forsikret efter  

 bestemmelserne om "fuld- og nyværdiforsikring" og staldbygningerne  

 efter bestemmelserne om "fuldværdiforsikring".
Herefter fandt Landsskatteretten, at der forelå to forsikringssummer, der  

 skattemæssigt skulle behandles hver for sig.
Skatteyderen var derfor alene  

 skattepligtig af erstatningen for staldbygningerne, medens erstatningen for  

 det nedbrændte stuehus ikke skulle medregnes ved opgørelsen af den særlige  

 indkomst, idet opførelsessummen for det nyopførte parcelhus oversteg  

 erstatningen, og opførelsen af huset på en parcel, der var udstykket fra  

 ejendommen, var tilstrækkelig til at anse betingelsen om genopførelse på  

 samme ejendom for opfyldt.
E.J.2.2 Fritagelse for beskatning af ekspropriationserstatninger, EBL § 11 Fortjeneste, der er indvundet ved modtagelsen af en  

 ekspropriationserstatning eller er indvundet som fortjeneste ved salg til en  

 erhverver, der efter formålet med erhvervelsen opfylder betingelserne for at  

 ekspropriere ejendommen, er fritaget for beskatning i medfør af EBL § 11.
 Selv om der er tale om skattefrihed, "forbruges" en del af  

 anskaffelsessummen, således at ejendommens anskaffelsessum ved senere  

 afståelse af restejendommen herved er formindsket.
 Ved frivillig overdragelse i "ekspropriationssituationer" er det  

 for at opnå fritagelse for beskatning en betingelse, at erhververen efter  

 formålet med erhvervelsen aktuelt opfylder betingelserne for at ekspropriere.  

 Den frivillige overdragelse skal ske i stedet for en aktuel og planlagt  

 ekspropriation, d.v.s. at erhververen, hvis aftale om frivillig overdragelse  

 ikke opnås, har hjemmel til inden for kort tid at gennemføre en  

 ekspropriation, se modsætningsvis lsr.1983.102 (1-1/2 år før lokalplanens  

 vedtagelse). Skattefrihed indtræder således ikke, når en kommune i  

 forbindelse med en aktuel ekspropriationssituation indgår supplerende aftale  

 om at erhverve et yderligere areal, som ligger udover, hvad der direkte er  

 omfattet af den aktuelle ekspropriationshjemmel.
 Salg til fredningsstyrelsen af en ejendom, som i henhold til  

 fredningsplanudvalgets landskabsanalyse af 1974 var placeret i zone 1  

 "landområder af største interesse", ansås ikke for omfattet af § 2  

 D i LOSI (= nuværende EBL § 11), bl.a. under hensyn til, at planlægningen af  

 det pågældende område på salgstidspunktet alene var af foreløbig karakter,  

 jf. ØLD af 13.okt. 1986 (Skat 1986.11.646).
Derimod ansås ved VLD af 10.nov. 1986 (Skat 1987.1.18) salg til en kommune  

 af et areal på ca. 18.800 m2, beliggende i landzone i umiddelbar tilknytning  

 til en skole for omfattet af LOSI § 2 D (svarende til EBL § 11), uanset  

 salget ikke skete i h.t. en godkendt lokalplan.
Arealet blev erhvervet af  

 kommunen med henblik på etablering af en sportsplads ved skolen, og ifølge en  

 af kommunalbestyrelsen afgivet udtalelse kunne en lokalplan have været  

 udarbejdet inden handelen, men kommunen havde anset dette for unødvendigt,  

 bl.a. fordi planstyrelsen i lignende sager havde udtalt, at etablering af  

 idrætsanlæg og fodboldbaner i landzoneområder i tilknytning til eksisterende  

 offentlige anlæg ikke er lokalplanpligtig.
Landsretten udtalte, at efter  

 ordlyden af og forarbejderne til LOSI § 2 D var skattefritagelsen alene  

 betinget af, at der til det formål, hvortil der var sket salg, i lovgivningen  

 var hjemmel til at foretage ekspropriation.
Da det var ubestridt, at det i  

 sagen omhandlede areal kunne have været eksproprieret, og at det var anvendt  

 til de formål, hvortil det blev erhvervet, gav retten skatteyderen medhold.
 Ved HD af 5.feb. 1982 (skd.62.272) blev et erstatningsbeløb, der var  

 udbetalt i henhold til byreguleringsloven § 14, anset for en  

 ekspropriationserstatning og dermed fritaget for beskatning.  

 Byreguleringsloven blev ophævet med virkning fra 1.jan. 1970.
 Landsskatteretten har statueret, at erstatninger i henhold til § 12 i by-  

 og landzoneloven må sidestilles med erstatninger efter byreguleringslovens §  

 14, lsr.1982.146.
 En afståelse i fri handel af areal til etablering af TV 2-stationer kunne  

 sidestilles med ekspropriation i relation til EBL § 11, når regionplantillæg  

 var godkendt, idet erhververen, Statens Teletjeneste, først herefter ville  

 kunne ekspropriere de omhandlede arealer.
E.J.2.2.1 Restarealer Restarealer, som ejeren med hjemmel i § 16, stk.3, i lov nr.186 af 4.juni  

 1964 om fremgangsmåden ved ekspropriation vedrørende fast ejendom kan begære  

 omfattet af ekspropriationen på grund af, at arealet ikke kan anvendes  

 rimeligt efter ekspropriationen, er også omfattet af fritagelsesbestemmelsen  

 i EBL § 11. Det samme gælder restarealer, der er omfattet af § 51, stk.3, i  

 lov om offentlige veje.
E.J.2.2.2 Naturfredning Erstatninger, der udbetales i medfør af naturfredningslovens kapitel III,  

 er omfattet af fritagelsesbestemmelsen.
E.J.2.2.3 Alle typer af ekspropriative afståelser Alle typer af ekspropriative afståelser er omfattet af EBL § 11. Det er  

 ikke afgørende om betegnelsen "ekspropriation" er anvendt i selve  

 den lovbestemmelse, der hjemler den ekspropriative afståelse.
F.eks. anses en  

 påbudt afståelse af fast ejendom ved en gårdrydning, jf. byggelovens § 15,  

 for omfattet af skattefritagelsen.
 Overdragelsen til staten i medfør af lov nr.230 af 7.juni 1972 om  

 erhvervelse af fast ejendom til fritidsformål vil være omfattet af  

 fritagelsen, såfremt staten har hjemmel til at foretage ekspropriationen, jf.  

 lovens § 7, dvs. i tilfælde, hvor det på grundlag af en iværksat planlægning  

 til fremme af befolkningens rekreative interesser findes, at ejendommen eller  

 en del af denne er særlig egnet til fremme af lovens formål og når det  

 endvidere er af væsentlig betydning at råde over ejendommen for at sikre  

 gennemførelse af en iværksat planlægning til fremme af lovens formål.
 Fritagelsen gælder også for erstatninger, der udbetales ved ekspropriation  

 af middelbare rettigheder over en fast ejendom, servitutter m.v.
 Som eksempel kan nævnes erstatningsbeløb, der udredes i anledning af, at  

 fredningsmyndighederne for en længere periode nedlægger forbud mod fortsat  

 udnyttelse af en ejendoms råstoffer, såsom sten, grus o.s.v., skd.60.33.
E.J.2.2.4 Jordfordeling Jordfordeling i forbindelse med ekspropriation er omfattet af  

 skattefritagelsen, når jordfordelingen gennemføres ved ekspropriation.
Det  

 samme gælder, når en offentlig myndighed, der aktuelt kunne have  

 eksproprieret arealerne til jordfordeling, i stedet erhverver arealerne ved  

 køb, men til samme formål.
Som eksempler kan nævnes erhvervelser efter § 51,  

 stk.5, i lov om offentlige veje og § 16, stk.3, i lov om fremgangsmåden ved  

 ekspropriation vedrørende fast ejendom.
 I andre tilfælde, hvor der ikke foreligger en aktuel hjemmel til at  

 gennemføre en jordfordeling ved ekspropriation, finder EBL § 7, stk.1, om  

 jordombytning anvendelse, se E.J.2.3.
Er en jordfordeling i forbindelse med en ekspropriation omfattet af  

 skattefritagelsen, betyder det, at beløb, som en lodsejer modtager ud over en  

 eventuel tildeling af et nyt jordstykke til erstatning for det afgivne, er  

 skattefri.
Ved en senere afståelse af det i forbindelse med en sådan  

 jordfordeling erhvervede areal, finder EBL § 7, stk.1, anvendelse, se  

 E.J.2.3.
E.J.2.2.5 Kommuneplanlægning Vedrørende ejendomsretlige reguleringer med hjemmel i lov nr. 287 af  

 26.juni 1975 om kommuneplanlægning har Skattedepartementet svaret benægtende  

 på en kommunes forespørgsel, om betingelserne for fritagelse er opfyldt, hvis  

 en kommunalbestyrelse i henhold til § 34 i loven om kommuneplanlægning har  

 mulighed for at skabe den konkrete hjemmel til ekspropriation ved vedtagelsen  

 af en lokalplan.
Lokalplanen skal være vedtaget i overensstemmelse med  

 kommuneplanloven § 27. Se dog VLD af 10.nov. 1986 (Skat 1987.1.18) omtalt  

 under E.J.2.2.
 En skatteyder forespurgte, om ydelsen for en ejendom, der ved en partiel  

 byplanvedtægt (i dag: lokalplan) var udlagt til offentlige formål, og som  

 ejeren derfor begærede overtaget af kommunen i medfør af kommuneplanloven §  

 32, hvilket kommunen anerkendte, var omfattet af fritagelsesbestemmelsen.  

 Skattedepartementet svarede benægtende.
 I et tilfælde, hvor der ifølge endelig lokalplan var vedtaget et sæt af  

 rammebestemmelser, men hvor en senere supplerende lokalplan skulle fastlægge  

 en konkret bebyggelsesplan, udtalte planstyrelsen, at en rammelokalplan  

 "næppe indeholder tilstrækkeligt detaljerede regler til at kunne danne  

 baggrund for en ekspropriation efter kommuneplanlovens § 34."  

 Fritagelsesbestemmelsen fandt derfor ikke anvendelse.
 E.J.2.2.6 Landsaftalen om naturgasanlæg m.v.
 Mellem landbrugsorganisationerne og naturgasselskaberne, er der indgået en  

 landsaftale om frivillig fastsættelse af erstatning i forbindelse med  

 anbringelse, drift og vedligeholdelse af gas- og andre energiførende  

 rørledninger med tilbehør i landbrugsjord.
 Erstatningerne er opdelt i forskellige grupper:
1. Servituterstatning Til sikring af anlægsselskabets nødvendige rettigheder i forbindelse med  

 fremføringen og vedligeholdelse af gasledningsnettet tinglyses en servitut på  

 ejendommen.
Erstatning herfor er skattefri.
2. Erstatning for mærkepæle Der ydes én gang for alle en erstatning for mærkepæle, der placeres  

 i ejendoms- eller markskel.
Erstatningen anses for skattefri.
3. Erstatning for afgrødetab For tab på afgrøder under ledningsarbejdet - nedlægning, drifts-,  

 reparations- og udskiftningsarbejder - ydes erstatning.
Beløbet er almindelig  

 indkomstskattepligtigt.
 4. Erstatning for ejendomsværdiforringelse ved gravearbejde og lign.
Ved gravearbejde i landbrugsjord kan jordens normale struktur ændres,  

 hvorved ejendommens værdi forringes.
Erstatning herfor må, hvis der er tale  

 om varige skader på ejendommen, anses for skattefri.
Erstatninger for skader,  

 der ikke kan antages at være varige, er derimod skattepligtige.
5. Erstatning for øvrige ulemper For de øvrige ulemper betales der særskilt erstatning.
Erstatninger efter  

 denne bestemmelse er skattefrie eller skattepligtige afhængig af, hvad  

 erstatningen ydes for.
 Som eksempler på skattefrie erstatninger kan nævnes beløb til retablering  

 af privat have samt erstatning for, at eksisterende bygninger ikke kan  

 udvides på grund af gasledninger.
 Som eksempler på erstatninger, der er skattepligtige, kan nævnes  

 erstatninger for driftsmæssige ulemper i form af opsætning af midlertidigt  

 kreaturhegn m.v.
 Ligningsmyndighederne bør i almindelighed følge den fordeling af  

 erstatningsbeløbene, som ekspropriationsmyndighederne har foretaget, jf.  

 lsr.1985.37.
E.J.2.2.7 Tilfælde der ikke er omfattet af EBL § 11 Fritagelsesreglen omfatter ikke de tilfælde, hvor der skal svares  

 almindelig indkomstskat, fordi den afståede ejendom er erhvervet som led i  

 næring, eller avancen beskattes efter ELBL.
Genvundne afskrivninger Skattefritagelsesreglen omfatter kun ekspropriationserstatninger, som  

 ville have været skattepligtige efter EBL.
Hvis der ved en  

 ekspropriationserstatning fremkommer genvundne afskrivninger, er beskatningen  

 af disse i medfør af AL ikke omfattet af fritagelsen.
 Driftstab m.v.
 Det er kun erstatninger for afståelse af fast ejendom, der er fritaget for  

 beskatning, herunder erstatninger for afståelse af en varig middelbar  

 rettighed, en servitut m.v. samt ulempeerstatninger for værdiforringelser på  

 tilstødende ejendom eller restejendom.
 Derimod er erstatning for driftstab, afgrødetab, flytteomkostninger og  

 lignende, som måtte være indeholdt i ekspropriationserstatningen, ikke  

 skattefri.
E.J.2.3 Jordombytning EBL § 7, stk.1 Er fast ejendom afstået ved jordombytning som led i en jordfordelingssag  

 efter lov om jordfordeling mellem landejendomme (lov nr.129 af 28.april 1955)  

 eller efter lov om kommuneplanlægning § 34, kan den skattepligtige ifølge EBL  

 § 7, stk.1, forlange, at der ved opgørelsen af fortjenesten ses bort fra den  

 afståelse af ubebygget areal, der efter værdiforholdene på tidspunktet for  

 jordombytningen modsvares af modtaget ubebygget areal.
 Ved senere afståelse af et tilbyttet areal, der efter værdiforholdene på  

 tidspunktet for jordbyttet blev modsvaret af afgivet areal, opgøres  

 anskaffelsessummen for det tilbyttede areal, som om det var erhvervet på  

 samme tidspunkt og for samme beløb, som det i sin tid afgivne areal.  

 Forbedrings- og vedligeholdelsesudgifter, der inden jordombytningen er  

 afholdt vedrørende det i sin tid afgivne areal, tages herved i betragtning i  

 det omfang, de kan medregnes efter EBL § 5, stk.3.
Såfremt den skattepligtige ved en jordombytning afstår et areal af mindre  

 værdi end det areal, der modtages, vil den skattepligtige ved at fordre  

 bestemmelsen i § 7, stk.1, anvendt, undgå, at den ved denne afståelse opnåede  

 fortjeneste medregnes til hans skattepligtige særlige indkomst i  

 ombytningsåret.
Ved senere afståelse benyttes anskaffelsessummen for det  

 afgivne mindre værdifulde areal som anskaffelsessum for det tilbyttede areal.
Såfremt den skattepligtige ved jordombytning har afstået et areal af  

 større værdi end det modtagne areal, vil anvendelsen af bestemmelsen i § 7,  

 stk.1, føre til, at alene forskellen mellem det afgivne og det modtagne  

 areals værdi anses som afståelsesvederlag ved opgørelsen af en eventuel  

 fortjeneste.
Ved beregningen af den skattepligtige fortjeneste skal den  

 regulerede anskaffelsessum for det afgivne areal, opgjort efter reglerne i §§  

 4 og 5, reduceres med følgende brøk:
værdien af det modtagne areal ------------------------------ værdien af det afgivne areal Eksempel:
En skattepligtig afgiver som led i en jordombytning et ubebygget areal til  

 en samlet værdi af 150.000 kr. og modtager i stedet et ubebygget areal til en  

 værdi af 100.000 kr.
For det afgivne areal andrager den regulerede  

 anskaffelsessum opgjort efter reglerne i § 5, 90.000 kr.
 Fordrer den skattepligtige bestemmelsen i § 7, stk.1, anvendt, skal hans  

 skattepligtige fortjeneste opgøres således:
 eri fradrages forholdsmæssig andel af den regulerede anskaffelsessum for  

 det afståede areal:
 Om jordfordeling, der foretages ved ekspropriation henvises til E.J.2.2.4.
E.J.2.4 Mageskifte af ubebyggede arealer EBL § 7, stk.2 I henhold til EBL § 7, stk.2, kan fortjenester ved mageskifte i et vist  

 omfang fritages for beskatning.
Det er en betingelse herfor, at mageskiftet  

 kun omfatter ubebyggede arealer, og at der ikke i forbindelse med mageskiftet  

 foruden arealet er ydet et vederlag på mere end 10.000 kr.
Skattefritagelsen er ikke definitiv, men beskatningen er blot suspenderet,  

 idet anskaffelsessummen for det areal, der erhverves ved mageskiftet, ved  

 senere afståelse opgøres, som om arealet var erhvervet på samme tidspunkt og  

 for samme beløb, som det areal, der afstås ved mageskiftet.
Ved opgørelsen af  

 anskaffelsessummen medregnes også forbedrings- og vedligeholdelsesudgifter,  

 der inden mageskiftet er afholdt vedrørende det afståede areal, og som kan  

 medregnes efter § 5, stk.3, samt det faste tillæg efter § 5, stk.2.  

 Omkostningerne ved mageskiftet kan ikke ved senere salg tillægges den  

 regulerede anskaffelsessum.
 Ansøgning om fritagelse indgives til den lokale skattemyndighed, hvis  

 afgørelse kan påklages til told- og skatteregionen.
Hvis det areal, der afstås ved mageskifte har været i ejerens besiddelse i  

 mere end 7 år, og derfor kan afstås skattefrit i medfør af EBL § 6, stk.2, er  

 ansøgning om dispensation for beskatning af fortjenesten ikke nødvendig på  

 tidspunktet for mageskiftet.
Ved videresalg af den nye ejendom, vil ejeren  

 kunne benytte reglerne i § 7, stk.2. Det er dog en forudsætning, at det  

 godtgøres, at betingelserne for dispensation i § 7, stk.2, 1.pkt., var  

 opfyldt ved mageskiftet.
I en sag om mageskifte mellem en skatteyder og en kommune blev der givet  

 afslag på en ansøgning om fritagelse for beskatning.
Det blev under sagens  

 behandling oplyst, at skatteyderen samtidig med mageskiftet solgte et andet  

 areal af ejendommen til kommunen mod betaling af 292.444 kr.
De to handler  

 måtte betragtes under eet, hvorfor betingelserne for anvendelse af  

 fritagelsesbestemmelsen ikke var opfyldt.
En gårdejer havde ved betinget skøde af 30.maj 1980 afhændet en parcel på  

 6,4 ha af sin ejendom til en nabo, og i stedet fra denne erhvervet en parcel  

 på 7 ha.
Imidlertid havde gårdejeren ved betinget skøde af samme dato købt en  

 parcel på godt 6 ha af naboejendommen.
Mageskiftet og den samtidigt indgåede  

 handel vedrørende parcellen på godt 6 ha måtte betragtes under eet, således  

 at det efter praksis ikke var muligt at fritage for beskatning, skd.56.48.
 Reglen kan ikke anvendes i tilfælde, hvor parterne ikke er identiske,  

 f.eks. i tilfælde, hvor A afgiver jord til B, der afgiver jord til C, der  

 afgiver jord til A, ligesom reglen ikke kan anvendes på en del af en samlet  

 overdragelse.
 Reglen finder anvendelse på opløsning af sameje uanset antallet af ejere.
Et landbrugsareal, tilhørende en større erhvervsvirksomhed, mageskiftedes  

 på dennes initiativ og bekostning med et andet nærliggende areal af samme  

 størrelse og grundværdi.
Omkostningerne, som alene betaltes af  

 erhvervsvirksomheden, beløb sig til 37.415 kr.
Alligevel meddeltes der  

 fritagelse for beskatning, idet der blev henset til, at der efter det oplyste  

 ikke findes nogen kutyme for, hvorledes sagsomkostningerne fordeles ved  

 mageskifte, skd.61.150.
E.J.2.5 Opgørelse af fortjenesten Fortjenesten opgøres som forskellen mellem afståelsessummen og den  

 pristalsregulerede anskaffelsessum.
 Både afståelsessummen og anskaffelsessummen omregnes til kontantværdi.
E.J.2.5.1 Omregning til kontantværdi EBL § 4 Kursændringer på indestående prioriteter i ejerperioden medregnes ikke ved  

 opgørelsen af den skattepligtige fortjeneste ved et ejendomssalg.
Dette sker  

 ved, at man ved kontantomregning af afståelsessummens gældsposter - i stedet  

 for at opgøre kontantværdien af gældsposterne på afståelsestidspunktet -  

 anvender gældsposternes kurser på tidspunktet for ejendommens anskaffelse  

 eller, hvis gælden er optaget senere, da på det senere  

 gældsstiftelsestidspunkt.
 En gældspost, der eksisterede på tidspunktet for anskaffelsen af  

 ejendommen, skal således omregnes til kontantværdi efter samme kurs både, når  

 anskaffelsessummen og afståelsessummen skal opgøres.
 Se evt. eksemplerne i skd. cirk. nr.140 af 10.sept. 1984.
 Ifølge ministeriets bekendtgørelse nr.663 af 23.okt. 1989 omregnes  

 anskaffelses- og afståelsessummen herefter som følger:
 Anskaffelsessummen omregnes til kontantværdi ved, at den kontante del af  

 anskaffelsessummen lægges sammen med kursværdien af ejendommens gældsposter  

 på anskaffelsestidspunktet.
Afståelsessummen omregnes til kontantværdi ved, at den kontante del af  

 afståelsessummen lægges sammen med en omregnet værdi af ejendommens  

 gældsposter på afståelsestidspunktet.
Ved omregningen ansættes værdien af  

 gældsposterne efter kursen på anskaffelsestidspunktet eller, hvis gælden er  

 stiftet efter anskaffelsen, på gældsstiftelsestidspunktet.
Når en gæld er stiftet senere end ejendommens anskaffelsestidspunkt, anses  

 gældsstiftelsestidspunktet for realkreditlån, der udbetales kontant, at være  

 datoen for salget af de underliggende obligationer.
Hvis realkreditlånet ikke  

 udbetales kontant, er gældsstiftelsestidspunktet den dato, hvor  

 obligationerne overføres til låntagerens konto i værdipapircentralen.
For  

 gæld i henhold til private pantebreve er gældsstiftelsestidspunktet datoen  

 for lånets udbetaling.
 Der gælder særlige regler for opgørelse af afståelsessummen, når der er  

 tale om gældsposter, der er medregnet ved anskaffelsessummens kontantværdi,  

 og som er indfriet helt eller delvis i ejerperioden gennem ekstraordinære  

 afdrag.
I disse tilfælde reguleres afståelsessummens kontantværdi med forskellen  

 mellem den indfriede gældsposts kursværdi på henholdsvis  

 anskaffelsestidspunktet og indfrielsestidspunktet.
Når kursværdien er højere  

 på indfrielsestidspunktet end på anskaffelsestidspunktet, nedsættes  

 afståelsessummen med forskelsbeløbet.
Hvis kursværdien er faldet fra  

 anskaffelsestidspunktet til indfrielsestidspunktet, forhøjes afståelsessummen  

 med forskelsbeløbet.
Når en gældspost, der er medregnet ved beregningen af anskaffelsessummens  

 kontantværdi, indfries - helt eller delvis - i ejerperioden ved  

 ekstraordinære afdrag, sættes indfrielsestidspunktet til det tidspunkt, hvor  

 sælger er endelig frigjort for betaling af det indfriede beløb.
Overflytning  

 af et prioritetslån til en anden ejendom anses ikke for indfrielse, Skat  

 1989.8.614.
 Den ikke kontante del af anskaffelses- og afståelsesummen omregnes til  

 kursværdi efter følgende regler:
 Lån, der er ydet i børsnoterede obligationer, herunder indekslån, skal  

 ansættes til den kurs, hvortil obligationerne er noteret på Københavns  

 Fondsbørs.
Kontantlån, der er optaget i forbindelse med overdragelsen af ejendommen,  

 og som modsvares af børsnoterede obligationer, skal ansættes til lånets  

 pålydende.
Er kontantlånet ikke optaget i forbindelse med overdragelsen, skal  

 børskursen på de underliggende obligationer anvendes.
 Anslåede realkreditlån, der senere udbetales kontant, ansættes til den  

 børskurs, der er gældende den dag, de underliggende obligationer sælges.  

 Anslåede realkreditlån, der senere overføres til låntagerens konto i  

 værdipapircentralen, ansættes til den kurs, der er gældende den dag,  

 obligationerne overføres.
 I alle tilfælde, hvor børskursen skal anvendes, er det den senest noterede  

 køberkurs, der bruges.
For indfriede gældsposter gælder som hovedregel, at det er den faktisk  

 anvendte indfrielseskurs, der lægges til grund.
Hvis indfrielseskursen  

 overstiger den objektive kurs på indfrielsestidspunktet, er det dog den  

 objektive kurs, der skal lægges til grund.
Private pantebreve skal omregnes ved hjælp af et tabelmateriale, der  

 udsendes af T&S.
For 1991: 1. kvartal: t og s nyt 1991. 6.300 2. og 3.  

 kvartal t og s nyt 1991. 19.1058 og 1060. SD-cirk.1982-44 omfatter de  

 kvartalsvise kurser fra 1. kvartal 1975 til 4. kvartal 1982.
Sælgerpantebreve, der ikke kom sælgeren i hænde, men blev solgt til  

 tredjemand umiddelbart i forbindelse med handelen, kunne ved avanceopgørelsen  

 indgå til salgskursen, der var lavere end de objektive kurser.
Et  

 efterstående sælgerpantebrev, som var usælgeligt, og som sælger havde i  

 behold, skulle derimod indregnes til den objektive kurs, Skat 1990.1.54.
Når fast ejendom og løsøre overdrages ved en samlet handel og det samme  

 dokument, uden at der samtidig træffes aftale om, at en bestemt del af  

 kontantudbetalingen udelukkende angår særligt opregnede dele af det  

 overdragne, må der foretages en forholdsmæssig fordeling af den samlede  

 erhvervelsessum.
Løsøret kan således ikke anses for forlods dækket af den  

 kontante udbetaling, Skat 1990.1.45.
 De såkaldte knæklån, hvor tilbagebetalings- og rentevilkårene ændres på  

 forud fastlagte tidspunkter, kursansættes under hensyn til de varierende  

 forrentnings-, afdrags- og opsigelsesvilkår.
Hvor der er tale om en fast rente, men lånet i en periode er helt eller  

 delvis afdragsfrit, kursansættes lånet på grundlag af den samlede restløbetid  

 med mulighed for skønsmæssig korrektion.
I tilfælde, hvor renten er  

 "knækket", medens gælden afdrages på normale vilkår, kursansættes  

 lånet på grundlag af den højeste tilbageværende rente med samme mulighed for  

 skønsmæssig korrektion.
 Der gælder ikke som ved formueansættelsen særlige regler for  

 kursansættelsen af gældsposter under 25.000 kr. eller med en restløbetid på  

 under 4 år.
 Brugs-, rente- og indtægtsnydelser medtages til den kapitaliserede værdi,  

 jf. * bkg. nr.699 af 16.okt. 1991. Ved overdragelse af en ejendom, hvorpå der  

 hviler en sådan forpligtelse, opgøres kapitalværdien efter ydelsens årlige  

 værdi og kapitaliseringsfaktorerne på overdragelsestidspunktet.
 Omregning til kontantværdi får kun betydning ved erhvervelse af  

 prioriterede ejendomme.
 Hvis ejeren selv opfører og prioriterer ejendommen, kan kurstab ikke  

 medregnes til anskaffelsessummen.
 Heller ikke med hensyn til forbedringsudgifter bliver der tale om  

 omregning til kontantværdi.
Efterfølgende tab på sælger pantebreve Normalt vil efterfølgende tab på sælgerpantebreve i fast ejendom på grund  

 af debitors manglende betalingsevne ikke medføre en genoptagelse af  

 ansættelsen med henblik på den ved avanceopgørelsen anvendte kurs på  

 sælgerpantebrevene.
Hvis der inden for et kortere tidsrum konstateres tab på de modtagne  

 sælgerpantebreve, taler dette dog for, at den oprindelige kurs var for høj,  

 således at ansættelsen kan genoptages, hvis sælgerpantebrevene er i sælgers  

 besiddelse på det tidspunkt, hvor de bliver misligholdt.
Ved sælgerpantebreve  

 med to halvårlige terminer kan man lægge til grund, at tabet er konstateret  

 kortere tid efter salget, hvis allerede 3. termin (1 til 11/2 år efter  

 overtagelsen) misligholdes, og ejendommen i direkte fortsættelse heraf sættes  

 på tvangsauktion, hvor tabet konstateres, skd. 70.414.
 Om handler, der hæves på grund af manglende betaling af den kontante del  

 af købesummen, se E.J.1.1.
E.J.2.5.2 Regulering EBL § 5, stk.1 * Ifølge EBL § 5, stk.1, reguleres anskaffelsessummen med den procent,  

 beregnet med en decimal, hvor med reguleringstallet i personskattelovens § 20  

 er ændret fra anskaffelsesåret til afståelsesåret.
 Reguleringstallet udgør for 1984-1991:
* Anskaffelsessummen reguleres for hvert påbegyndt kalenderår gennem hele  

 ejerperioden og således også i afståelsesåret.
Regulering foretages kun, hvis  

 der i ejertiden passeres en 1.jan., Skat 1989.2.145.
E.J.2.5.3 Fast tillæg på 10.000 kr.
EBL § 5, stk.2 Den regulerede anskaffelsessum forhøjes med et tillæg på 10.000 kr. for  

 anskaffelsesåret og hvert af de efterfølgende kalenderår, hvori den  

 skattepligtige har ejet ejendommen.
Tillægget gives i anskaffelsesåret, men  

 ikke i det kalenderår, hvori ejendommen afstås, medmindre afståelsen sker i  

 samme kalenderår som anskaffelsen.
 Tillægget gives, hvad enten der er foretaget forbedrings- eller  

 vedligeholdelsesarbejder på ejendommen eller ikke.
Tillægget reguleres fra det kalenderår, tillægget vedrører, og til og med  

 afståelsesåret.
Reguleringen foretages på grundlag af reguleringstallet, jfr.  

 PSL § 20 for det år, tillægget vedrører.
 Ved afståelse af hele den faste ejendom udgør summen af de regulerede  

 10.000 kroners tillæg nedenstående beløb:
E.J.2.5.4 Tillæg for vedligeholdelses- eller forbedringsudgifter ud over  

 10.000 kr.
EBL § 5, stk.3 Anskaffelsessummen forhøjes endvidere med afholdte udgifter til  

 vedligeholdelse eller forbedringer, i det omfang disse pr. kalenderår har  

 oversteget det faste tillæg på 10.000 kr.
Der kan dog ikke medregnes vedligeholdelsesudgifter, for hvilke den  

 pågældende kunne opnå fradrag på selvangivelsen.
Det er uden betydning, om  

 sådanne udgifter rent faktisk er trukket fra.
 Udgifter til forbedringer, der er betalt ved skattefri tilskud, kan heller  

 ikke medregnes.
 Såfremt skatteyderen alene har haft ret til standardfradraget efter LL §  

 15 J vedrørende en- og tofamilieshuse m.v., kan afholdte  

 vedligeholdelsesudgifter dog medregnes i det omfang, de overstiger det faste  

 tillæg på 10.000 kr.
 Udgifter til ombygning eller forbedring af afskrivningsberettigede  

 bygninger og installationer i afskrivningsberettigede bygninger, der er  

 fradraget i den skattepligtige indkomst efter afskrivningslovens § 21, stk.2,  

 kan ikke medregnes. (Se E.C.4.1.10).
 Ved opgørelsen af de udgifter, der kan danne grundlag for dette tillæg,  

 kan værdien af eget arbejde kun medregnes, hvis den pågældende er beskattet  

 af værdien af eget arbejde.
Såfremt der i det kalenderår, hvori ejendommen afstås, er afholdt udgifter  

 til forbedring og vedligeholdelse udover beløbsgrænsen i § 5, stk.2,  

 tillægges disse udgifter, i det omfang de overstiger 10.000 kr., også  

 anskaffelsessummen.
Der er således her en forskel fra det faste tillæg.
 Tillægget reguleres fra det kalenderår, hvori forbedringen eller  

 vedligeholdelsesarbejdet fuldføres til og med afståelsesåret.
E.J.2.5.5 Beskatning af fortjenesten EBL § 6, stk.1 og 2 Fortjenesten medregnes fuldt ud i den særlige indkomst, når afståelsen  

 finder sted efter mindre end 3 års ejertid, jf. § 6, stk.1. Ved afståelse i  

 de følgende år nedsættes fortjenesten med 20 pct. for hvert år, hvorved  

 forstås perioder på 12 måneder, regnet fra anskaffelsestidspunktet.
 Med hensyn til tidspunktet for erhvervelse og afståelse, se E.J.1.2.
 For selskabers, foreningers, korporationers, selvejende institutioners og  

 dødsboers vedkommende medregnes den eventuelle fortjeneste i den  

 skattepligtige almindelige indkomst, jf. afsnit III i LOSI.
Fradrag for frigørelsesafgift EBL § 6, stk.3 Hvis der i den periode, hvor den skattepligtige har ejet ejendommen, er  

 pålignet ejendommen frigørelsesafgift, nedsættes den opgjorte fortjeneste med  

 et beløb, der svarer til det dobbelte af den pålignede frigørelsesafgift.
Ved en skatteprocent på 50, svarer dette til, at afgiften direkte var  

 blevet fratrukket i skatten.
Hvis det beløb, der kan trækkes fra, er større  

 end fortjenesten, kan det overskydende beløb ikke fradrages.
 Den her omtalte bestemmelse om nedsættelse af fortjenesten gælder dog  

 ikke, hvis frigørelsesafgiften er tilbagebetalt eller bortfaldet efter  

 frigørelsesafgiftslovens § 8A, stk.1, 2 eller 4, jf. lov nr.244 af 6.juni  

 1985.
Intet 6.000 kr.'s fradrag Der gives ikke beregningsfradrag på 6.000 kr. i den opgjorte særlige  

 indkomst vedrørende fortjeneste ved afståelse af fast ejendom.
Eksempler Der henvises i øvrigt til de eksempler på opgørelsen af fortjenesten, som  

 findes i skd.cirk. nr.216 af 17.dec. 1982.
E.J.2.5.6 Fradrag ved salg af stuehuse og blandede ejendomme EBL § 9 Der ydes et fradrag i fortjenesten ved afståelse af ejendomme, der på  

 afståelsestidspunktet helt eller delvis benyttes til landbrug, gartneri,  

 planteskole eller frugtplantage, jf. vurderingslovens § 33, stk.1, hvis  

 afståelsen omfatter stuehuset.
 Et tilsvarende fradrag ydes ved afståelse af ejendomme, der ikke er  

 parcelhuse, men som indeholder en eller to selvstændige lejligheder, når  

 ejendommen i en del af eller hele perioden har tjent til bolig for ejeren og  

 i væsentligt omfang benyttes erhvervsmæssigt ("blandede  

 ejendomme"), jf. vurderingslovens § 33, stk.5.
 Der stilles ikke krav til størrelsen af det grundareal, der eventuelt  

 hører til beboelsen.
 Fradraget svarer til den del af fortjenesten, der vedrører ejerboligen.
Størrelsen af fradraget opgøres på grundlag af en forholdsmæssig fordeling  

 af ejendomsværdien for den samlede ejendom mellem henholdsvis ejerboligen og  

 resten af ejendommen.
Det beløb, der herefter i givet fald skal trækkes fra i  

 fortjenesten, opgøres således:
 Udgangspunktet for denne fordeling tages i den senest forud for afståelsen  

 ansatte kontantejendomsværdi med årsreguleringer, uanset om denne er blevet  

 bekendtgjort på afståelsestidspunktet, se skd.73.220 (der i øvrigt omhandler  

 den skattemæssige behandling af forsikringssummer ved brandskader på stuehuse  

 og driftsbygninger).
 Den forholdsmæssige fordeling sker på grundlag af den fordeling,  

 vurderingsrådet har foretaget af kontantejendomsværdien for hele ejendommen.
 Ejerboligen kan dog højst indgå med et grundbeløb, som reguleres efter PSL  

 § 20. Det regulerede grundbeløb udgør for indkomståret 1991 552.600 kr.
I tilfælde, hvor fordelingen ikke er foretaget i forbindelse med den  

 seneste vurdering forud for afståelsen, foretages fordelingen af  

 vurderingsrådet.
Som beregningsgrundlag anvendes den seneste forud for  

 afståelsen ansatte kontantejendomsværdi reguleret efter vurderingslovens § 2  

 A.
Fordelingen foretages i øvrigt efter samme retningslinier som den  

 fordeling, der foretages i forbindelse med vurderingen i henhold til  

 vurderingslovens § 33, stk.4 og 5. Den skattepligtige kan anmode om  

 fordeling, når der er indgået en bindende aftale om ejendommens overdragelse.  

 Fordelingen kan endvidere begæres af de skattelignende myndigheder i  

 forbindelse med ligningen.
Vurderingsrådets fordeling kan påklages til skyldrådet.
Klagefristen er 4  

 uger fra den dag, afgørelsen er meddelt den pågældende.
Skyldrådets afgørelse  

 kan indbringes for Landsskatteretten efter reglerne i skattestyrelsesloven.
 Se eventuelt taleksemplet i 1982-cirk. pkt. 2 D.
E.J.2.5.7 Delafståelse Ved afståelse af en del af en ejendom omregnes anskaffelsessummen for hele  

 ejendommen til kontantværdi på sædvanlig vis, ligesom anskaffelsessummen  

 reguleres gennem hele ejerperioden.
 Herefter foretages en forholdsmæssig fordeling af den kontantomregnede,  

 regulerede anskaffelsessum på henholdsvis den afståede del og den resterende  

 del af ejendommen.
 En tilsvarende opgørelsesmåde skal anvendes i tilfælde af delvis skade på  

 en ejendom.
Ved denne fordeling af anskaffelsessummen skal der ikke alene tages hensyn  

 til det frasolgte areals størrelse i forhold til hele ejendommen, men der må  

 også lægges vægt på de forskellige arealdeles beliggenhed,  

 udnyttelsesmulighed og bonitet.
Endvidere må det tages i betragtning, om de  

 oprindelige bygninger var beliggende på det frasolgte areal eller på  

 restejendommen.
I nogle tilfælde vil værdien af denne blive formindsket på  

 grund af frasalget, og i så fald må der overføres en til værdiforringelsen  

 svarende del af anskaffelsessummen til den anskaffelsessum, der skal regnes  

 med for det solgte areal.
 Ligningsmyndigheden vil ved henvendelse til T & S kunne få en  

 udtalelse angående fordelingen af anskaffelsessummen.
 Om delafståelse ved aflysning af en servitut, se lsr.1983.29, omtalt under  

 E.J.1.1.
Vindmøller Engangsbeløb, der udbetales til ejeren af en ejendom som erstatning for  

 placering af en eller flere vindmøller på ejendommen samt for de  

 rådighedsindskrænkninger over ejendommen som i forbindelse hermed pålægges  

 ejeren i henhold til en aftale gældende for 30 år anses som vederlag for en  

 delafståelse.
Det faste tillæg I de tilfælde, hvor den skattepligtige kun afstår en del af en fast  

 ejendom, skal det faste tillæg på 10.000 kr. nedsættes forholdsmæssigt.
Dette  

 sker efter forholdet mellem anskaffelsessummen for hele ejendommen og  

 anskaffelsessummen for den del af ejendommen, der afstås, jf. skd.69.182.
 På en i 1980 erhvervet grund blev i 1981 opført en bygning, der brændte i  

 1983. For den periode, hvori skatteyderen ejer både grunden og bygningen skal  

 der ske en forholdsmæssig fordeling af 10.000 kr.'s tillægget mellem grund og  

 bygning efter værdiforholdene mellem disse, jf. skd.73.224.
Tillæg for forbedringer eller vedligeholdelse Også tillægget for afholdte vedligeholdelses- og forbedringsudgifter  

 reduceres ved delsalg.
Den skattepligtige kan derefter alene medregne sådanne  

 udgifter, som kan henføres til den afståede del af ejendommen.
Det er  

 endvidere en betingelse, at disse udgifter overstiger det faste  

 forholdsmæssige tillæg, beregnet som angivet ovenfor.
Ved delsalg af en ejendom havde kreditor forlangt samtlige sine pantebreve  

 i ejendommen indfriet til pari.
Kun den del af kurstabet herved, der  

 forholdsmæssigt svarede til den frasolgte del af ejendommen, kunne indgå i  

 avanceopgørelsen, Skat 1989.11.876.
 Ved senere salg af restejendommen kan alene den endnu ikke-udnyttede del  

 af faste tillæg eller tillæg for vedligeholdelses- og forbedringsudgifter  

 tillægges den reducerede anskaffelsessum.
 Reguleringen foretages som beskrevet under E.J.2.5.2-2.5.4.
 Se eventuelt taleksemplet i 1982-cirk. pkt.18.
E.J.2.5.8 Sameje Såfremt den skattepligtige ejer en ejendom i sameje med andre, nedsættes  

 det faste tillæg på 10.000 kr. til en så stor del af 10.000 kr., som svarer  

 til den pågældendes andel af ejendommen, jf. § 5, stk.2, 4.pkt.
I sameje-situationen kan tilsvarende kun den del af vedligeholdelses- og  

 forbedringsudgifterne, som den pågældende selv har afholdt, medregnes ved  

 beregningen af tillæg efter § 5, stk.3, jf. § 5, stk.3, 8.pkt.
Udgifterne må  

 endvidere have oversteget det forholdsmæssige faste tillæg efter § 5, stk.2,  

 4.pkt.
 Ved forskydninger i samejeforholdet skal der ved en eventuel senere  

 afståelse opgøres en reguleret anskaffelsessum for hver anpartserhvervelse.
 Se eventuelt taleksemplet i 1982-cirk. pkt.19.
 Når en samejer i ejertiden yderligere har erhvervet en anpart, skal  

 reguleringen af anskaffelsessummen ske for hver anpartserhvervelse for sig,  

 og ved opgørelsen af ejertiden skal der tages hensyn til, at anparterne er  

 erhvervet på forskellige tidspunkter, skd.65.144.
Når en skatteyder har erhvervet andele af en fast ejendom på forskellige  

 tidspunkter, skal der som nævnt ved en senere afståelse opgøres en reguleret  

 afståelsessum for hver erhvervelse.
I sådanne tilfælde kan der ifølge pkt.19  

 i 1982-cirkulæret foretages modregning mellem tab på en andel og fortjeneste  

 på en anden.
Denne modregning af fortjeneste og tab skal ske førend fradrag  

 efter § 6 og § 9, og modregningsadgangen er begrænset til tilfælde, hvor  

 andelen er købt forholdsmæssigt af en tidligere medejer, jf. skd.73.223.
E.J.2.5.9 Ejendomme med afløst jordrentepligt EBL § 7, stk.3 I følge EBL § 7, stk.3, der svarer til den tidligere § 7 A, stk.10, i  

 LOSI, opgøres anskaffelsessummen for ejendomme, der har fået afløst en  

 jordrentepligt, som afløsningssummen for jordrente med et tillæg for  

 bygningsværdien.
 Reglerne for beregning af dette tillæg er fastsat ved ministeriet for  

 skatter og afgifters bek. nr.716 af 16.dec. 1982.
 Se eventuelt ligningsvejledningen 1983 side 515-516.
E.J.2.6 Yderligere vederlag EBL § 13 EBL § 13 indeholder en regel om beskatning i tilfælde, hvor en ejendom  

 afstås på sådanne vilkår, at erhververen skal yde den tidligere ejer et  

 yderligere vederlag for ejendommen ved erhververens senere afståelse af  

 ejendommen (f.eks. en andel af den fortjeneste, der opnås ved afståelsen). I  

 disse tilfælde skal den tidligere ejer give oplysning om det yderligere  

 vederlag i sin selvangivelse for det indkomstår, hvori retten til beløbet er  

 erhvervet.
Der skal foretages en ny opgørelse af fortjenesten for den  

 tidligere ejer.
Ved denne opgørelse skal fortjenesten beregnes, som om det  

 samlede vederlag var opnået allerede i det indkomstår, hvor ejendommen blev  

 afstået.
Denne omregning skal foretages, selv om der ikke i det indkomstår  

 hvor ejendommen blev afstået, er konstateret nogen skattepligtig fortjeneste,  

 med mindre afståelse allerede på det tidspunkt kunne ske uden beskatning som  

 følge af ejertidens længde.
E.J.2.7 Henstand EBL § 12 Skatteyderen kan, når omstændighederne, herunder navnlig hensynet til  

 videreførelsen af en erhvervsvirksomhed, taler herfor, under visse nærmere  

 betingelser efter ansøgning opnå henstand med betalingen af den særlige  

 indkomstskat, der vedrører fortjeneste ved afståelse af fast ejendom.
 Se i øvrigt 1982-cirk. pkt. 32-34.
E.J.3 Frigørelsesafgift Loven om frigørelsesafgift m.v. udløser en afgift af den værdistigning,  

 der normalt forekommer ved en ejendoms inddragelse i byzone eller  

 sommerhusområde.
 I tilknytning hertil skal en eventuel fortjeneste ved den første  

 afståelse/delafståelse, herunder ekspropriation, af en ejendom, efter at der  

 er indtrådt pligt til at svare frigørelsesafgift enten beskattes i henhold  

 til loven om beskatning af fortjeneste ved afståelse af fast ejendom (EBL),  

 se herom afsnit E.J.2, eller efter SL, hvis ejendommen er erhvervet som led i  

 den pågældendes næringsvej, se afsnit E.J.4.
 Der henvises til lovbek. nr.549 af 9.juli 1991 om frigørelsesafgift m.v.  

 af fast ejendom, samt skd. cirkulære nr.213 af 24.aug. 1970, skd. cirkulære  

 nr.141 af 24.juni 1976 om henstand og skd. cirkulære nr.142 af 28.aug. 1981  

 om ændring af lov om frigørelsesafgift m.v.
 Endvidere henvises til bek. nr.389 af 24.aug. 1970 om frigørelsesafgift  

 m.v. af fast ejendom, som ændret ved bek. nr.171 af 28.april 1977 og bek.  

 nr.231 af 30.maj 1978.
 Yderligere henvises til ligningsdirektoratets cirkulære af 16.april 1974  

 om vurderingsmyndighedernes opgaver i forbindelse med lov om  

 frigørelsesafgift.
E.J.3.1 Hvem påligner? Frigørelsesafgiften pålignes af den kommunale skattemyndighed i den  

 kommune, hvor den afgiftspligtige ejendom ligger.
Er ejendommen beliggende i  

 flere kommuner, foretages påligningen i den kommune, hvor den største del af  

 den afgiftspligtige del af ejendommen er beliggende.
Der henvises til T &  

 S's vejledning Ø 50 om beregning af frigørelsesafgift m.v. i forbindelse med  

 anvendelsen af skemaerne Ø 1-Ø 5.
E.J.3.2 Frigørelsesafgift Frigørelsesafgiften pålignes, når ejendommen (eller en del af denne)  

 inddrages under byzone eller sommerhusområde.
E.J.3.2.1 Hvilke ejendomme Efter lov om by- og landzone beskrives byzone som bl.a. et område, der i  

 en byplanvedtægt er udlagt til bymæssig bebyggelse eller offentligt, herunder  

 rekreativt, formål.
Byplanloven indeholder ingen begrænsning for størrelsen  

 af de rekreative områder.
Det forhold, at en ejendom, der var blevet  

 inddraget under byzone, ifølge en byplanvedtægt var blevet udlagt til  

 offentligt rekreativt formål, herunder skov, der iflg. sagens oplysninger var  

 på 2500 ha, medførte ikke fritagelse for betaling af afståelsesafgift efter  

 lov om frigørelsesafgift m.v.
Højesterets dom af 24.juni 1991, t&s nyt  

 1991.14.769. * Afståelsesafgiften bortfaldt iøvrigt med virkning fra 1.juli  

 1982. Frigørelsesafgiftspligten omfatter dog kun ejendomme, der på  

 inddragelsestidspunktet benyttes til landbrug, gartneri, planteskole eller  

 frugtplantage, og ejendomme, der den 1.aug. 1969 blev benyttet i de nævnte  

 erhverv, men som efter dette tidspunkt enten er blevet tilplantet, uden at  

 arealet er undergivet fredskovpligt, eller ikke længere bliver benyttet.
 Ved afgørelsen af om ejendommen kan karakteriseres som en  

 landbrugsejendom, henvises til vurderingslovens § 33. Afgørende er, om  

 ejendommen rent faktisk benyttes til produktion af afgrøder eller til  

 husdyrhold.
Grund, gårdsplads og have til landbrugsejendomme m.v. medtages under de  

 til nævnte formål benyttede arealer.
Endvidere medtages de til landbrug m.v.  

 knyttede ubenyttede arealer som f.eks. hede- mose- og klitarealer samt  

 arealer, der anvendes til juletræsdyrkning og iøvrigt mindre skov- og  

 plantagearealer.
Afgørende er, om sådanne arealer indgår som et naturligt led  

 i landbrugsejendommens drift, VLD af 16.jan. 1981 (skd.58.281) og  

 lsr.1981.210.
 Begrebet landbrugsejendomme m.v. omfatter også hønserier, anderier og  

 fællesstalde samt visse specialiserede gartneriejendomme, hvor  

 planteproduktion er hovedformålet (f.eks. champignon-dyrkning og  

 orkidé-dyrkning). Rideskoler og hestestutterier falder også inden for  

 landbrugsbegrebet, såfremt de drives i forbindelse med en landbrugsejendom.
Udenfor falder arealer, der henligger ubenyttede uden at være knyttet til  

 en landbrugsejendom m.v., f.eks. hede-, mose- og klitarealer, jagtarealer og  

 arealer, der anvendes til camping- og parkerings- og udstillingsplads o.l.,  

 samt arealer, der anvendes til rekreative formål.
Udenfor falder endvidere  

 arealer, der er inddraget til erhvervsmæssig udvinding af forekomster i  

 jorden, f.eks. brunkuls- grus-, kridt-, ler- og mergellejer m.v.
Inddrages et areal fra et sommerhusområde til en byzone, indtræder der  

 ikke pligt til at svare frigørelsesafgift.
Det samme gælder, hvor et areal  

 (eventuelt bebygget) i landzone - men uden zoneinddragelse - overgår til  

 andet end landbrugsmæssig anvendelse i h.t. §§ 7, 8 og 8a, jf. § 9 i by- og  

 landzoneloven.
En eventuel senere inddragelse af en sådan ejendom under en  

 byzone eller et sommerhusområde udløser heller ingen pligt til at svare  

 frigørelsesafgift, idet arealet - legalt - ikke længere bliver benyttet til  

 landbrug.
I et tilfælde havde en gartner ansøgt amtsrådet om tilladelse til at  

 ejendommen blev anvendt til andet end landbrug m.v.
Tilladelse blev givet,  

 men han bebyggede rent faktisk kun en del af ejendommen og fik denne del  

 udmatrikuleret.
I forbindelse med en senere inddragelse i byzone af hele  

 ejendommen blev det afgjort, at der selvom amtsrådstilladelsen omfattede hele  

 arealet, skulle svares frigørelsesafgift af den ikke-bebyggede del af  

 gartneriet.
 Hvis en ejendom derimod i strid med gældende bestemmelser er overgået til  

 anden anvendelse, skal der bortses fra denne anden anvendelse, og ejendommen  

 skal stadig anses for benyttet til landbrug m.v., lsr. 1976.181.
Hvis en ejendom anvendes til andet end landbrug, uden at der er indhentet  

 tilladelse hertil fra amtsrådet, vil der blive pålignet frigørelsesafgift ved  

 en senere zoneændring.
Dette gælder også i et tilfælde, hvor  

 zonemyndighederne senere udtalte, at de ville have givet tilladelsen, såfremt  

 der var blevet ansøgt herom (retsforlig, se Skat 1986.6.424).
En tilladelse, givet i h.t. § 6, jf. § 9 i by- og landzoneloven, medfører  

 ikke, at pligt til at svare frigørelsesafgift bortfalder, når zoneændringen  

 indtræder.
Tilladelser i medfør af nævnte § 6 er blot tilladelser til visse  

 matrikulære forandringer, der af praktiske grunde ofte indrømmes inden den  

 egentlige zoneændring, for at udstykning m.v. kan være foretaget og salg  

 således påbegyndes, så snart zoneændringen er en realitet.
 Frigørelsesafgift svares ikke af ejendomme eller arealer, der på  

 tidspunktet for inddragelsen i byzone eller sommerhusområde er undergivet  

 jordrentepligt.
E.J.3.2.2 Afgiftspligtens indtræden Pligt til at svare frigørelsesafgift indtræder i medfør af bek. nr. 171 af  

 28.april 1977 fra og med datoen for kommunens første bekendtgørelse af en  

 endeligt vedtaget eller godkendt lokalplan.
Offentliggørelsen skal ske i  

 lokale dagblade eller ugeaviser, der har en almindelig udbredelse i kommunen.
E.J.3.2.3 Hvem påhviler afgiften? Frigørelsesafgift svares af personer, selskaber, foreninger m.v. og  

 dødsboer, uanset om de er skattepligtige her i landet.
Staten og kommunerne  

 skal ligeledes svare frigørelsesafgift.
 Der skal svares frigørelsesafgift, selv om den frigørelsesafgiftspligtige  

 ejendom er erhvervet som led i næring.
Som hovedregel påhviler pligten til at svare frigørelsesafgift, den der på  

 tidspunktet for afgiftspligtens indtræden har tinglyst adkomst til  

 ejendommen.
I overdragelsessituationen bliver erhververen dog undertiden  

 afgiftspligtig.
Dette gælder således, når ejendommen på det nævnte tidspunkt  

 ved en endelig og bindende aftale er afstået.
I disse tilfælde påhviler  

 afgiftspligten erhververen, lsr.1981.127.
I et tilfælde, hvor der forelå slutseddel i aug. 1969, men hvor amtsrådet  

 i nov. 1969 ikke godkendte handelen, blev slutsedlens indhold ændret i juni  

 1970, hvorefter handelen i juli 1970 blev godkendt af amtsrådet.
Zoneændring  

 indtrådte i maj 1970. Da parterne var enige om handelens gennemførelse og  

 blot ændrede vilkårene, blev handelen anset for indgået i 1969, således at  

 afgiftspligten kom til at påhvile køber.
En ejendom blev afstået inden zoneændring ved et skøde, betinget af andet  

 end købesummens betaling.
Skødets betingelser blev opfyldt, og køber blev  

 anset afgiftspligtig, lsr. 1979.15 En kommune eksproprierede under en åstedsforretning af 20.6.1972 et areal,  

 omfattet af en vedtægt, der samme dag blev godkendt af Boligministeriet.  

 Frigørelsesafgiftspligten m.h.t. dette areal indtrådte ved bek. i  

 Statstidende den 22.6.1972. Afgiftspligten påhvilede herefter kommunen.
E.J.3.2.4 Opgørelse af det afgiftspligtige beløb Frigørelsesafgiften beregnes af den afgiftspligtige ejendoms  

 frigørelsesværdi.
Frigørelsesværdien udgør det beløb, hvormed et slutbeløb  

 overstiger et basisbeløb.
Slutbeløbet Slutbeløbet vil herefter være den ejendomsværdi, der ansættes for  

 ejendommen ved den vurdering, der i henhold til vurderingslovens § 4 A skal  

 foretages umiddelbart efter zoneoverførslen.
Er kun en del af ejendommen  

 inddraget skal kun en del af den samlede ejendomsværdi benyttes som  

 slutbeløb.
Det er ejendommens tilstand på tidspunktet for zoneoverdragelsen  

 samt prisforholdene pr. den seneste 1.jan. forud for dette tidspunkt, der  

 skal lægges til grund for ansættelsen.
Basisbeløbet a.
Basisbeløbet beregnes som hovedregel ved at formindske den afgiftspligtige  

 ejendoms ejendomsværdi ved den sidste vurdering før inddragelsen, reguleret i  

 henhold til vurderingslovens § 2 A, med et eventuelt differencebeløb og  

 forhøje det herefter fremkomne beløb med 50 %. Differencebeløbet er udtryk  

 for "forventningsværdien", idet det ansættes af  

 vurderingsmyndighederne som forskellen mellem ejendommens handelsværdi og  

 værdien som bondegård.
Frigørelsesafgift skal kun svares af den  

 værdistigning, der følger af selve zoneoverførslen.
Det er derfor i  

 frigørelsesafgiftslovens § 2, stk.1, 4.pkt. bestemt, at basisbeløbet skal  

 beregnes på grundlag af ejendomsværdien ved den sidste vurdering før  

 inddragelsen med eventuelle årsreguleringer i henhold til vurderingslovens §  

 2 A.
Er kun en del af ejendommen zoneinddraget, skal kun en del af den  

 samlede ejendomsværdi benyttes som basisbeløb.
 b.
 Den afgiftspligtige kan i stedet altid vælge at anvende 13. almindelige  

 vurdering pr. 1.aug. 1965, men der indrømmes i så fald ikke det under a.  

 nævnte tillæg på 50 %.
 c.
 Den, der har erhvervet ejendommen inden 15.marts 1969 kan vælge i stedet  

 at anvende ejendommens anskaffelsessum med tillæg af de i forbindelse med  

 erhvervelsen afholdte omkostninger, men der indrømmes ikke det under a.  

 nævnte tillæg på 50 %.
 d.
For ejendomme, der har fået afløst jordrentepligt, kan i stedet for det  

 under a. nævnte basisbeløb anvendes afløsningssummen for jordrente med et  

 tillæg for bygningsværdien.
M.h.t. bygningsværdien, se ministeriet for  

 skatter og afgifters bek. nr.716 af 16.dec. 1982.
Er kun en del af ejendommen erhvervet før 15.marts 1969, kan der alene for  

 den del anvendes anskaffelsessummen som basisbeløb.
For den øvrige del af  

 ejendommen opgøres basisbeløbet efter reglerne under a eller b.
Fordelinger Såfremt kun en del af en ejendom er frigørelsesafgiftspligtig, eller der  

 er sket udstykning eller sammenlægning mellem tidspunktet for  

 basisvurderingen og slutvurderingen, eller såfremt kun en del af en  

 afgiftspligtig ejendom afstås, skal vurderingsrådet efter anmodning fra den  

 kommunale skattemyndighed foretage en fordeling af basisvurdering og/eller  

 slutvurdering.
Forbedringer Er der i tiden mellem de 2 vurderinger - evt. mellem  

 anskaffelsestidspunktet og slutvurderingen - foretaget forbedringer af  

 ejendommen, nedsættes frigørelsesværdien med det beløb, der kan dokumenteres  

 at være anvendt hertil.
 Vedligeholdelsesudgifter kan ikke tages i betragtning ved beregningen af  

 frigørelsesværdien.
 Såfremt den afgiftspligtige ved opgørelsen af frigørelsesværdien vælger at  

 anvende lovens hovedregel m.h.t. basisbeløbet, kan der ved opgørelsen af  

 frigørelsesværdien efter ansøgning gives et fradrag for værditab på bygninger  

 m.v., opstået inden det tidspunkt, der er bestemmende for fastsættelsen af  

 basisbeløbet.
Ved værditab forstås den nedgang i eller det bortfald af værdi af  

 bygninger, andre anlæg og beplantninger m.v., der indtræder som følge af, at  

 de økonomiske forudsætninger for den hidtidige anvendelse af bygningerne m.v.  

 bortfalder.
Er der således på tidspunktet for basisvurderingen ansat  

 differencebeløb, vil der som hovedregel skulle ansættes et værditab.
Der kan  

 derimod ikke tages hensyn til værdinedgang på grund af ændringer i  

 prisforholdene i øvrigt, slid, aldersforringelse og lignende forhold.
Der  

 henvises til punkt V i ligningsdirektoratets cirkulære af 16.april 1974.
Hver ejendom for sig Frigørelsesværdien afrundes nedad til det nærmeste med 100 delelige  

 kronebeløb.
Af dette beløb udredes frigørelsesafgiften med 40 % af 200.000  

 kr. og 60 % af resten.
Afgiftsbeløb under 100 kr. opkræves ikke.
Frigørelsesafgiften beregnes for hver ejendom for sig.
Den høje procent på  

 60 skal derfor anvendes ved beregning af afgift på frigørelsesværdi på over  

 200.000 kr., selv om ejendommen er i sameje, og afgiften derfor skal deles  

 mellem flere ejere.
Afgiften beregnes af hver ejendom for sig.
Det betyder,  

 at hvor flere matrikelnumre udgør én ejendom, foretages der kun  

 én afgiftsberegning.
 Da slutvurderingen foretages efter ejendommens tilstand på tidspunktet for  

 zoneinddragelsen, er det dette tidspunkt, der er afgørende for, om en ejendom  

 i denne henseende kan anses for én ejendom.
Betalingsfrist for det afgiftspligtige beløb Den forfaldne frigørelsesafgift skal betales senest månedsdagen efter  

 forfaldsdagen for at anses for rettidigt betalt.
Betales afgiften ikke  

 rettidigt, forrentes den med 6% p.a. fra forfaldsdagen at regne.
Denne  

 morarente, der ikke kan fradrages ved indkomstopgørelsen, skal betales selv  

 om afgiften måtte forfalde til betaling indenfor den i lovens § 6, stk.2  

 nævnte rentefrie henstandsperiode på 4 år (se endvidere afsnit 3.2.5 om  

 betingelser for henstand).
E.J.3.2.5 Henstand Afgiften forfalder til betaling månedsdagen efter, at den afgiftspligtige  

 har modtaget meddelelse om afgiftens beregning.
Der er dog adgang til at opnå  

 henstand med betalingen.
Begæring herom skal fremsættes over for den  

 kommunale skattemyndighed inden udløbet af betalingsfristen.
Den kommunale  

 skattemyndighed kan dispensere fra denne tidsfrist, når fristoverskridelsen  

 skønnes at være undskyldelig, og omstændighederne i øvrigt taler derfor, jf.  

 Skatteministeriets bek. nr.654 af 18.sept. 1990.
Betingelser for henstand Henstand er betinget af, at ejendommen drives som landbrug m.v., og at der  

 ydes sikkerhed for betalingen, f.eks. i form af bankgaranti eller ved  

 tinglyst skadesløsbrev på den afgiftspligtige ejendom.
 Det er en betingelse, at skadesløsbrevets pålydende skal have panteret  

 indenfor den ved den senest foretagne vurdering ansatte ejendomsværdi med  

 eventuelle årsreguleringer i henhold til vurderingslovens § 2 A.
 I et tilfælde, hvor den i h.t. vurderingslovens § 4 A foretagne  

 slutvurdering blev nedsat, og skadesløsbrevets pålydende herefter ikke kunne  

 rummes inden for ejendomsværdien, måtte skadesløsbrevet ændres, og den  

 overskydende frigørelsesafgift indbetales.
 Omkostninger ved skadesløsbrevets oprettelse, tinglysning og stempling  

 skal betales af den afgiftspligtige.
Henstandsbeløbet er rentefrit i 4 år fra forfaldsdagen og forrentes  

 derefter med 6 % p.a.
Renterne, der er fradragsberettiget ved  

 indkomstopgørelsen, betales halvårsvis den 1.april og den 1.okt. for det da  

 forløbne halvår.
Hvornår forfalder henstandsbeløbet til betaling Henstandsfristen udløber senest 12 år efter forfaldsdagen.  

 Skatteministeren kan dog i særlige tilfælde forlænge denne frist, hvilken  

 beføjelse ministeren fra 1.okt. 1990 har henlagt til de kommunale  

 skattemyndigheder.
Ejerskifte For samtlige ejendomme gælder, at henstandsbeløbet forfalder til betaling  

 ved ejerskifte.
Og hvor kun en del af ejendommen afstås, forfalder en  

 forholdsmæssig del af afgiften.
Dette gælder, hvad enten der afstås et areal  

 af ejendommen eller en middelbar rettighed.
Om afståelse af middelbar  

 rettighed, se afsnit E.J.1.1.
Henstandsbeløbet forfalder til betaling straks ved ejerskiftet, hvilket  

 vil sige det tidspunkt, hvor der mellem køber og sælger er indgået en endelig  

 og bindende aftale om ejendommens overdragelse.
Som hovedregel må en af  

 parterne underskreven slutseddel anses for tilstrækkelig.
Det anses imidlertid ikke for ejerskifte i denne henseende, hvis  

 erhververen er den afgiftspligtiges ægtefælle.
Det samme gælder, hvis  

 ejendommen er erhvervet i et dødsbo, og erhververen er afdødes ægtefælle.
Overgang til anden anvendelse Henstanden bortfalder hvis den afgiftspligtige ejendom ikke længere  

 benyttes til landbrug m.v.
Overgår kun en del af ejendommen til anden  

 anvendelse, forfalder kun en forholdsmæssig del af afgiften.
Det er ofte vanskeligt at afgøre, hvornår en landbrugsejendom m.v. kan  

 anses overgået til anden anvendelse.
En udstykning af ejendommen i parceller  

 er ikke tilstrækkelig.
Der skal normalt være sket "noget fysisk ude i  

 marken". Er der således foretaget en egentlig byggemodning i form af  

 kloakering og anlæg af f.eks. asfalteret vej, kan ejendommen ikke længere  

 anses for landbrugsmæssigt anvendt.
 I et tilfælde, hvor en ejer af en landbrugsejendom havde indgået  

 overenskomst om lerafgravning på ejendommen, forfaldt henstandsbeløbet til  

 betaling, da man anså ejendommen for overgået til andet end landbrugsmæssig  

 anvendelse.
 Ved ejendommens overgang til anden anvendelse forfalder henstandsbeløbet  

 til betaling 6 måneder efter tidspunktet for den vurdering, hvor den ændrede  

 benyttelse konstateres.
 Der kan ikke bevilges fritagelse eller lempelse for frigørelsesafgift.
E.J.3.3 Tilbageførsel af arealer til landzone Ved lov nr.288 af 26.juni 1975 blev der indført visse regler om  

 tilbageførsel af arealer fra byzone og sommerhusområde til landzone.
Adgangen  

 til tilbageførsel blev imidlertid begrænset til kun at omfatte arealer, der  

 ved by- og landzonelovens ikrafttræden den 1.jan. 1970 var, som man udtrykte  

 det, "født" i byzone eller "født" i sommerhusområde (de i  

 kapitel II i frigørelsesafgiftsloven omhandlede ejendomme).
 Ved lov nr.256 af 6.juni 1985 er by- og landzonelovens § 2A imidlertid  

 ændret således, at bestemmelsen også omfatter ejendomme, der er zoneændret  

 efter 1.jan. 1970.
 Ændringen af by- og landzoneloven har medført ændring af forskellige  

 skattelove, jf. lov nr.244 af 6.juni 1985.
E.J.3.3.1 Tilbagebetaling af frigørelsesafgift Tilbageføres en afgiftspligtig ejendom eller en afgiftspligtig del af en  

 ejendom til landzone i medfør af bestemmelsen i by- og landzonelovens § 2A,  

 tilbagebetales frigørelsesafgiften til den afgiftspligtige, såfremt den  

 pågældende er ejer af ejendommen, henholdsvis den afgiftspligtige del af  

 ejendommen, på tidspunktet for ejendommens tilbageførsel, jf. lovens § 8 A,  

 stk.1.
 Tilbagebetaling finder også sted, såfremt ejendommen eller en del af denne  

 er overdraget til en person, der på tidspunktet for overdragelsen tilhørte  

 den personkreds, der er angivet i den dagældende affattelse af  

 frigørelsesafgiftslovens § 7, stk.2, såfremt den pågældende stadig er ejer på  

 tidspunktet for ejendommens tilbageførsel, jf. § 8 A, stk.2. Dette vil sige  

 den afgiftspligtiges ægtefælle eller beslægtet eller besvogret i op- eller  

 nedstigende linie, eller at ejendommen er erhvervet i et dødsbo, og  

 erhververen er en af de nævnte personer.
 Frigørelsesafgiften tilbagebetales med tillæg af renter på 4 pct. p.a.,  

 beregnet fra betalingsdagen.
 Er frigørelsesafgiften betalt, efter at der er betalt henstandsrenter,  

 tilbagebetales halvdelen af henstandsrenterne til ejendommens ejer, såfremt  

 denne har krav på tilbagebetaling af frigørelsesafgiften.
 Reglerne om tilbagebetaling af frigørelsesafgift og/eller renter omfatter  

 ikke ejendomme, der tilhører staten eller kommunerne.
Tilbagebetalt frigørelsesafgift skal ikke medregnes ved  

 indkomstopgørelsen.
Det samme gælder henstandsrenter, jf.
LL § 17B.
E.J.3.3.2 Frigørelsesafgiften ikke betalt Hvis frigørelsesafgiften ikke er betalt, fordi der er ydet henstand med  

 betalingen i henhold til lovens § 6, bortfalder henstandsbeløbet.
Halvdelen  

 af betalte henstandsrenter udbetales til den, der på tidspunktet for  

 henstandsbeløbets bortfald er ejer af ejendommen.
Frigørelsesafgift, der er tilbagebetalt eller bortfaldet i medfør af § 8A,  

 kan ikke fradrages i avanceopgørelsen ved ejendommens afståelse.
Dette gælder  

 såvel i de tilfælde, hvor avancen beskattes som almindelig indkomst i medfør  

 af SL § 5 a som i de tilfælde, hvor avancen henhører under EBL, jf.  

 henholdsvis LL § 4A, stk.4 og EBL § 6, stk.3, 2.
E.J.4 Almindelig indkomst, næring Der henvises til Ole Bjørn m.fl.: Lærebog om indkomstskat (6.udg.) s.220  

 ff, Helkett (15.udg.) s.611 ff, Thøger Nielsen: Indkomstbeskatning I,  

 s.549-576, Moritz Hansen: Beskatning af fast ejendom (2. rev. udg. 1976),  

 Lars Vistesen: Mange momenter indgår i næringsbeskatning ved salg af fast  

 ejendom (RR 1987.1.84).
Fortjeneste ved afståelse af fast ejendom erhvervet som led i næring  

 beskattes som almindelig indkomst, jf.
SL §§ 4 og 5a, idet  

 ejendomsavancebeskatningsloven ikke finder anvendelse.
Tab kan tilsvarende  

 fradrages i den almindelige indkomst.
 Næringsdrivende i relation til handel med fast ejendom skal endvidere  

 medregne kursavancer og kan fradrage kurstab på pantebreve erhvervet som led  

 i næringen, se herom afsnit A.D.2.2.2.
Ved næring forstås den varige virksomhed, en skattepligtig udøver som sin  

 hele eller delvise levevej.
Enkeltstående dispositioner omfattes alene af  

 reglerne i ejendomsavancebeskatningsloven, selv om de foretages med henblik  

 på at opnå fortjeneste ved videresalg (spekulation). Næringsbeskatning  

 omfatter således fortjeneste og tab, som er realiseret på ejendomme, der  

 hører til omsætningsformuen.
Det beror på en konkret bedømmelse, om der foreligger næring, idet der dog  

 i praksis foretages en afvejning af visse typiske momenter.  

 Skattemyndighederne har bevisbyrden for, at den skattepligtige er  

 næringsdrivende ved erhvervelsen af ejendommen, eller at næring påbegyndes  

 herved.
Er dette godtgjort, gælder en formodningsregel om, at også den  

 foreliggende ejendom er omfattet af næringsvirksomheden,se f.eks.
VLD af  

 15.nov. 1983 (skd.69.270), VLD af 10.okt. 1984 (skd.74.426), VLD af 11.dec.  

 1984 (skd.73.305) samt HD af 6.dec.1988, Skat 1989.2.131.
E.J.4.1 Næringsmomenter E.J.4.1.1 Arbejdsområde En række faggrupper vil som følge af deres arbejdsområde være omfattet af  

 næringsformodning.
Dette gælder, selv om der kun er tale om bierhverv.  

 Næringsformodningen gælder som udgangspunkt alle salg, uanset virksomheden  

 hidtil kun har omfattet en bestemt kategori af ejendomme.
Ejendomshandlere og selvstændige håndværksmestre med andele i  

 byggeentrepriser beskattes næsten altid.
Udtrykket ejendomshandler skal  

 forstås bogstaveligt, idet ejendomsmæglere, hvis virksomhed kun har bestået  

 af formidling af ejendomshandel, ikke er omfattet.
Imidlertid vil ganske få  

 ejendomshandler for ejendomsmæglerens egen regning bringe ham ind under  

 næringsbeskatning, idet mæglerens fagkundskab på området og erhvervsmæssige  

 tilknytning til ejendomsmarkedet i sig selv skaber en formodning for næring.
 Næringsbeskatning vil også kunne komme på tale for byggeadvokater,  

 arkitekter, bygningsingeniører, landinspektører og bygningshåndværkssvende.
 Bygningshåndværkere, der kun udfører reparationsarbejder og ikke opfører  

 eller sælger ejendomme for egen regning, og arkitekter m.v., der aldrig har  

 bygget huse for egen regning omfattes ikke af næringsformodningen, UfR  

 1981.1005 H og UfR 1970.552 ØLD.
HD af 13.jan. 1988, Skat 1988.3.131: En tømrermester, der som deltager i  

 et interessentskab havde opført en udlejningsejendom, og som ved  

 interessentskabets opløsning havde overtaget 2 blokke i ejendommen, som han -  

 angiveligt af likviditetsmæssige grunde - udstykkede i ejerlejligheder, blev  

 næringsbeskattet, af salg efter 15 års ejertid.
Tømrermesteren havde ikke for  

 egen regning opført udlejningsejendomme, bortset fra en enkelt, som ikke var  

 udstykket.
UfR 1972.716 H (skd.21.170). En gas- og vandmester og dennes fader, der i  

 forening drev håndværksvirksomhed som sanitets-, gas- og vandmestre med  

 reparationsarbejder m.v., men havde opført et parcelhus, blev beskattet af  

 fortjenesten ved salget ud fra et næringssynspunkt.
Det blev oplyst, at huset  

 var opført med det formål, at sønnen skulle bebo ejendommen, men at han ved  

 færdiggørelsen fandt, at huset på grund af forskellige, hovedsagelig  

 familiemæssige, omstændigheder ikke mere var velegnet hertil, hvorefter det  

 blev afhændet, uden at sønnen var flyttet ind.
Højesteret begrunder  

 afgørelsen med, at selv om det lægges til grund, at sønnen oprindelig havde  

 til hensigt at opføre et hus til egen beboelse, måtte det antages, at  

 byggeriet og salget skete som et led i sønnens og faderens næring, bl.a.  

 fordi byggeregnskabet m.v. i enhver henseende indgik i interessentskabets  

 regnskaber, og at blikkenslagerarbejdet, der udgjorde en stor del af  

 håndværkerudgifterne, var udført delvis inden for firmaets arbejdstid.
 HD af 22.aug. 1984 (skd.71.871). En slagtermester - der drev  

 bibeskæftigelse ved handel med fast ejendom - blev næringsbeskattet ved salg  

 af et parcelhus efter 16 års besiddelsestid.
HD af 6.dec. 1988, Skat 1989.2.131. En murermester blev anset som  

 almindelig indkomstskattepligtig ved salg af udlejningsejendomme 8 og 10 år  

 efter, at han havde erhvervet dem fra et aktieselskab, hvori han 7 år  

 tidligere havde erhvervet samtlige aktier ved arv.
Det forhold, at  

 pågældendes næring ikke tidligere havde omfattet udlejningsejendomme, fandtes  

 ikke at kunne føre til et andet resultat.
UfR 1977.282 H (skd.4.211). En byggeadvokat ansås indkomstskattepligtig af  

 fortjeneste ved salg af ejerlejligheder i ejendomme, som han havde erhvervet  

 i 1954 og 1957, 14 og 11 år før salg af de første ejerlejligheder.
Der  

 fandtes ikke tilstrækkeligt grundlag for at anse advokatens dispositioner  

 vedrørende disse ejendomme for at falde uden for den af ham drevne  

 almindelige næringsvirksomhed inden for fast ejendom.
Det må antages at være  

 uden betydning for resultatet, om ejendommene var solgt efter eller uden  

 opdeling i ejerlejligheder.
E.J.4.1.2 Aktivitetens omfang For personer uden for de i afsnit E.J.4.1.1 omhandlede faggrupper, vil  

 hyppige køb/salg af fast ejendom over en periode kunne medføre  

 næringsformodning.
Her må det samlede antal omsatte ejendomme tillægges vægt,  

 idet der dog ikke kan fastsættes en absolut talmæssig grænse.
Endvidere må  

 kontinuiteten og størrelsen af fortjenesten tages i betragtning.
 Det er en forudsætning, at der er tale om en løbende omsætning, da  

 enkeltstående ejendomskøb, som foretages af personer, der ikke er belastede  

 af tidligere ejendomshandler eller tilknytning til ejendomsmarkedet, alene  

 kan betragtes som spekulation (EBL). Dette gælder, selv om der investeres  

 betydelige beløb i ejendommen, og selv om videresalget indbringer stor  

 fortjeneste.
 På den anden side vil erhvervelse og videreførelse af et  

 udstykningsforetagende i drift kunne anses som etablering af næring og  

 således medføre næringsbeskatning.
UfR 1973.485 H.
En direktørs erhvervelse af 37 ejendomme og afhændelse af  

 25 førte til næringsbeskatning.
Ved HD af 2.okt. 1984 (skd.72.110) blev en ejer af udlejningsejendomme  

 anset for næringsdrivende.
Sagsøgeren gjorde gældende, at han aldrig havde  

 haft erhverv ved køb og salg af ejendomme, og at i hvert fald de senest  

 foretagne køb var foretaget med henblik på investering. Østre Landsret lagde  

 i dommen til grund, at sagsøgeren i årene fra 1935 til 1977 havde købt 41  

 udlejningsejendomme og solgt 35 af dem.
Disse handeler var i det væsentlige  

 sket før 1961. Men også siden havde sagsøgeren gennem et aktieselskab og ved  

 samarbejde med en forhenværende vekselerer købt og solgt udlejningsejendomme  

 og andele heri.
Hans formue var i dette tidsrum tredoblet, og hans indkomster  

 havde været små, idet der var foretaget betydelige afskrivninger.
På denne  

 baggrund fandt retten, at salget af de omhandlede ejendomme var sket som et  

 led i sagsøgerens næring.
ØLD af 7.maj 1981 (skd.61.201). En direktør og hovedaktionær i  

 trælastbranchen (kun grossistvirksomhed) købte i 1966 samlet 192  

 sommerhusgrunde af et familieaktieselskab, hvori hans hustru havde betydelige  

 kapitalmæssige interesser.
Det var direktørens plan at opføre sommerhuse til  

 udlejning, men han måtte afhænde grundene til et aktieselskab med en samlet  

 avance på 2.984 kr.
Skatteyderen havde ikke før eller senere beskæftiget sig  

 med udstykning af grunde, og det skyldtes en tilfældighed og familiemæssige  

 forhold, at han foretog dette enkeltstående køb af sommerhusgrunde.  

 Landsretten fandt det ikke godtgjort, at dette enkeltstående engagement havde  

 været et led i skatteyderens næring, hvorefter han ikke var almindelig  

 indkomstskattepligtig af kursværdien på sælgerpantebrevene.
HD af 11.jan. 1982 (skd.61.167). En arkitekt, hvis hustru i 1972 havde  

 erhvervet et større antal attraktivt beliggende sommerhusgrunde, blev  

 fritaget for næringsbeskatning af fortjenesten ved salg året efter af 22 af  

 grundene.
Han blev i stedet spekulationsbeskattet af fortjenesten, som i dag  

 ville have været omfattet af reglerne i EBL.
 Skat 1985.4.105: En luftkaptajn, der havde erhvervet 9 grunde i Spanien  

 med henblik på bebyggelse og videresalg, blev nægtet fradrag for tab ved  

 salg, idet Landsskatteretten bl.a. under hensyn til, at skatteyderen ikke  

 tidligere havde haft et arbejdsområde, der omfattede salg af fast ejendom,  

 fandt, at erhvervelsen af grundene ikke var sket som led i en løbende næring,  

 eller at skatteyderen ved køb af grundene kunne anses for at have etableret  

 en næringsvej.
E.J.4.1.3 Konsortialfællesskab interessentskab Hvis en ejendom erhverves eller opføres af et konsortialfællesskab, vil  

 dette kunne føre til næringsbeskatning hos den enkelte deltager af avancen  

 ved afståelse.
Det er bl.a. konsortialdeltagernes tilknytning til  

 ejendomsmarkedet, som har afsmittende effekt, hvorved der skabes en  

 formodning for næring.
Der skal dog foretages en individuel bevisbedømmelse  

 for hver enkelt deltager i konsortiet.
Må det efter en sådan bevisbedømmelse  

 konstateres, at den pågældendes virksomhed hverken før eller efter hans  

 indtræden i konsortiet kan anses som næring, vil han ikke blive  

 næringsbeskattet.
HD af 28.april 1982 (skd.66.268), UfR 1982.570H. 2 interessenter,  

 henholdsvis en vekselerer og en ejendomsmægler, der i kompagniskab købte og  

 solgte fast ejendom, blev anset for næringsdrivende også med hensyn til en  

 række udlejningsejendomme, som i følge den interessentskabskontrakt, der blev  

 oprettet som led i erhvervelsen af udlejningsejendommene, alene var erhvervet  

 ". . . med henblik på betryggelse af vor alderdom, og efter vor død til  

 sikring af vore enker og børn." I dommen anførtes, at interessenterne i  

 tilknytning til deres erhverv som vekselerer og ejendomsmægler drev en  

 vidstrakt virksomhed, der foruden ejendomsadministration og pantebrevshandel  

 også omfattede køb af faste ejendomme - efter det oplyste på grundlag af  

 misligholdte pantebreve - og senere salg af de nævnte ejendomme.
På denne  

 baggrund findes der ikke i besiddelsestiden for de i sagen omhandlede  

 ejendomme, som i øvrigt enten slet ikke eller kun i beskedent omfang  

 afkastede udbytte, og i den i interessentskabskontrakten tilkendegivne  

 hensigt med deres erhvervelse at være tilstrækkeligt grundlag for at anse  

 interessenternes dispositioner vedrørende disse ejendomme for at falde uden  

 for deres næring.
VLD af 2.juni 1981 (skd.59.398). En VVS-installatør deltog i et  

 kommanditselskab, som opførte et par udlejningsbyggerier.
Da udlejningen  

 viste sig underskudsgivende, blev ejendommen opdelt i ejerlejligheder og  

 solgt.
Installatøren, som var frimurer, kom ifølge det oplyste alene til at  

 deltage i opførelsen af ejendommene i samarbejde med andre håndværkere som  

 led i planerne om at opføre en bygning, som kunne rumme en loge til  

 frimurerordenen.
Bl.a. under hensyn til, at byggerierne blev udført af  

 byggekonsortier, der bestod af håndværkere og advokater, fandt landsretten,  

 at fortjenesterne ved salg af ejerlejligheder måtte anses for opnået som led  

 i næring.
Det blev ikke tillagt betydning, at installatøren personligt havde  

 forestillet sig, at hans deltagelse i byggerierne i det væsentligste tog  

 sigte på tilvejebringelse af en anlægsformue i selvpensioneringsøjemed.
Ej  

 heller blev det tillagt betydning, at installatøren kun udførte en mindre del  

 af de samlede entrepriser vedrørende de 2 byggerier.
VLD af 20.nov. 1984. En civilingeniør blev efter en ejertid på ca. 10 år  

 næringsbeskattet ved salg af en anpart af en større industriejendom, som et  

 kommanditselskab havde erhvervet med henblik på udlejning.
Kommanditselskabet  

 var stiftet af ham selv, en direktør, en arkitekt og 2 andre civilingeniører  

 - alle beskæftiget inden for byggebranchen.
Retten lagde bl.a. vægt på, at  

 ejendommen var erhvervet i samarbejde med en kreds af personer med solid  

 professionel indsigt i virksomhed med køb og salg af fast ejendom.
Skat 1989.7.545. Et anpartsselskab, hvis formål var at købe og bebygge en  

 grund og derefter drive ejendommen som komplementar i et kommanditselskab,  

 blev anset for skattepligtigt ud fra næringssynspunktet af avancen ved salg  

 af komplementarandelen (1 pct.), idet afsmitningssynspunktet blev anset for  

 anvendeligt, efter at kommanditisterne var næringsbeskattet af salgsavancen.  

 Anpartsselskabet havde ikke i øvrigt omsat fast ejendom.
Afgørelsen er  

 indbragt for domstolene.
UfR 1982.443H (skd.62.283) statuerede, at en gårdejer, der indskød et  

 grundstykke i et interessentskab, stiftet med henblik på at gennemføre  

 udstykning og salg af en række parceller, ikke var almindelig  

 indkomstskattepligtig af de indvundne fortjenester, uagtet at de øvrige  

 interessenter var blevet anset for almindelig indkomstskattepligtige.
Det var  

 ubestridt i sagen, at gårdejeren ikke var blevet beskattet, såfremt han havde  

 solgt grundstykket til interessentskabet.
Dommen er kommenteret af Munch i UfR 1982B, s.325. Fra kommentaren kan  

 nævnes: "Det har ikke været tanken at tage afstand fra, at spekulations-  

 eller næringshensigt hos nogle deltagere i en fælles virksomhed kan få  

 betydning til belysning af andre deltageres forhold.
Var jord blevet købt hos  

 tredjemand af interessentskabet kunne man ikke ved bedømmelsen af gårdejerens  

 mulige skattepligt have set bort fra de andre interessenters forhold." "Under de i Højesterets præmisser beskrevne omstændigheder måtte  

 forholdene ved gårdejerens erhvervelse af arealet tillægges større betydning  

 end forholdene omkring interessentskabets stiftelse og drift." ØLD af 6.apr. 1987, Skat 1987.6.400. En restauratørs indtræden i 2  

 ejendomsinteressentskaber ved arveudlæg uden succession for en ideel anpart  

 på henholdsvis 3,79 pct. og 5,9 pct. ansås som indtræden i en bestående  

 næringsvirksomhed, hvorfor arvingen skulle indkomstbeskattes af sin del af  

 fortjenesten ved de efter arveudlægget stedfundne salg af ejerlejligheder  

 beliggende i 2 udlejningsejendomme, som interessentskaberne havde opført og  

 udstykket som led i næring.
* ØLD af 18.sep. 1990, t&s nyt, 1991.2.57. En tidligere ansat i  

 byggehandelsvirksomhed blev anset for næringsdrivende med køb og salg af fast  

 ejendom, særligt ud fra et afsmitningssynspunkt, idet sagsøger i flere år  

 havde været deltager i interessentskaber sammen med særdeles kyndige indenfor  

 ejendomshandelsmarkedet. * E.J.4.1.4 Aktieselskaber - afsmitning Ved bedømmelsen af, hvorvidt et aktieselskabs erhvervelse af fast ejendom  

 er sket som led i næring, vil man ud over selskabets vedtægtsmæssige formål i  

 udstrakt grad lægge vægt på selskabets faktiske aktivitet og aktionærernes  

 forhold.
Som eksempler på en sådan "afsmitning" henvises til UfR  

 1942.95H og 1943.43H.
Ligeledes vil der ved bedømmelsen af aktionærernes forhold kunne lægges  

 vægt på selskabets forhold.
Se som eksempler herpå UfR 1956.261 og  

 lsr.1977.110.
 Et moderselskabs forhold vil tilsvarende kunne lægges til grund ved  

 bedømmelsen af datterselskabet, jf. princippet i UfR 1972.520H (kommenteret i  

 UfR 1972B, s.238), hvor Højesteret dog ikke fandt grundlag for nærings- eller  

 spekulationsbeskatning, da moderselskabet trods dets formålsbestemmelse ikke  

 havde handlet med fast ejendom overhovedet, ligesom datterselskabet ikke  

 havde handlet med andre ejendomme end den foreliggende.
VLD af 25.8.1980 (skd.56.94). En direktør erhvervede i aug. 1972 en  

 byggegrund, hvorpå han lod opføre et hus til beboelse for sig og sin familie.  

 Samme år stiftede han et byggeselskab med det formål, at drive  

 byggevirksomhed samt handel med fast ejendom m.v.
Huset, der var færdigt til  

 indflytning i jan. 1973, blev solgt i nov. 1974. Under hensyn til, at  

 direktøren begyndte sin virksomhed i byggeselskabet samtidig med erhvervelsen  

 af grunden, og at han efterfølgende drev virksomhed med køb og salg af faste  

 ejendomme, fandt landsretten, at muligheden for fortjeneste ved videresalg  

 havde haft en sådan betydning for ham ved erhvervelsen, at avancen måtte  

 anses for indkomstskattepligtig efter statsskattelovens § 5a.
Sml.
VLD af  

 11.dec. 1984 (skd.73.305).
HD af 22.sept. 1989, Skat 1989.11.858. Et aktieselskab, som blev stiftet  

 med henblik på opførelse af et forretnings- og kontorcenter, og hvis stiftere  

 alle havde væsentlig tilknytning til byggebranchen, blev næringsbeskattet ved  

 salg af en del af ejendommen, uanset vedtægter og aktionærkreds var ændret i  

 mellemtiden.
Skat 1990.4.287. Ændringer i et selskabs ejerforhold og  

 formålsparagraf kunne ikke medføre næringsbeskatning m.h.t. en ejendom,  

 selskabet forinden havde erhvervet som anlægsaktiv.
 Om afsmitning i relation til næringsbeskatning af kursavancer, se også  

 A.D.2.2.2.3.
 For ejendomsselskaber vil det bero på en konkret undersøgelse, hvorvidt  

 selskabets afhændelse af fast ejendom er et led i næringsvirksomhed.  

 Selskabets formålsparagraf er ikke eneafgørende.
* VLD af 15.nov. 1990, t&s nyt, 1991.3.133. Et selskabs salg af en del  

 af en udlejningsejendom blev anset for omfattet af næringsformodningen, da  

 selskabet bl.a. havde til formål eventuelt at sælge fast ejendom.
Selskabets  

 to hovedaktionærer var begge næringsdrivende med opførelse og salg af fast  

 ejendom.
At den ene havde haft pensioneringshensyn i tankerne med hensyn til  

 ejendommen kunne ikke afkræfte formodningen om næring. * Der henvises i øvrigt til ligningsvejledningen for aktionærer og  

 selskaber.
E.J.4.1.5 Anlægsinvestering - overgang til anlægsformue En påstand om, at en eller flere ejendomme, der er erhvervet efter  

 påbegyndelsen af næringsvirksomheden, er købt med selvpensionering eller  

 kapitalanlæg for øje, vil normalt ikke blive fulgt, se bl.a.
UfR 1975.519H,  

 skd.35.61 og VLD af 29.juni 1988, Skat 1988.8.457. Om driftsbygninger se  

 E.J.4.1.6.1.
Hvis en ejendom er erhvervet som led i næring, vil en påstand om senere  

 overgang til anlægsformue ligeledes kun sjældent kunne forventes fulgt.
Hvis  

 skatteyderen har ejet ejendommen i meget lang tid, herunder en årrække efter  

 virksomheden i øvrigt er ophørt, vil det dog kunne bevirke, at  

 næringsformodningen anses for afkræftet.
Håndværkere vil iflg. praksis yderst sjældent få medhold i en påstand om  

 overgang til anlægsformue.
En ejendomshandler har i et enkelt tilfælde fået  

 medhold i en sådan påstand, se nedenfor om HD af 25.jan. 1971.
 En ejendoms karakter af udlejningsejendom afkræfter ikke  

 næringsformodningen.
 Salg af en ejendom, som tilhører den næringsdrivendes ægtefælle, anses for  

 sket som led i næringsvirksomhed, medmindre ægtefællen medbragte ejendommen i  

 ægteskabet, har arvet ejendommen eller det i øvrigt kan godtgøres, at  

 ægtefællen har haft en ekstraordinær anledning til kapitalanlæg, f.eks.  

 placering af en betydelig likvid formue i fast ejendom.
Som eksempel på accept af en påstand om kapitalanlæg kan henvises til HD  

 af 25.jan. 1971 (UfR 1971.133) skd.16.80. En gårdejer solgte i 1949 sin gård  

 og ophørte med at drive landbrug.
Omkring 1951 foretog han en del handeler  

 med fast ejendom, men ophørte hermed i hvert fald i 1953. Skatteyderens  

 handeler med fast ejendom foregik i et værtshusmiljø omkring Kvægtorvet i  

 København, og de fleste handeler havde medført tab for skatteyderen.
Da  

 skatteyderen var nervesvækket og periodevis utilregnelig, søgte hans familie  

 at få ham væk fra værtshusmiljøet, hvorfor han som led i afviklingen af sin  

 handelsvirksomhed købte en landejendom i Tikøb i 1952. Ejendommen lå uden for  

 udviklingsområde og blev søgt afhændet med tab, såvel i 1952, da den  

 bortforpagtedes, som i 1958. I 1961 afgik skatteyderen ved døden, hvorefter  

 enken hensad i uskiftet bo.
I 1965 solgte enken ejendommen med gevinst.  

 Flertallet i Højesteret fandt at ejendommen måtte anses for erhvervet som led  

 i afviklingen af gårdejerens handelsvirksomhed, men selv om dette ikke måtte  

 have været tilfældet, antog Højesteret, at ejendommen var overgået til  

 anlægsformuen, idet retten henså til den lange besiddelsestid, og til at  

 ejendommen stedse var blevet drevet som landbrug.
Herefter var betingelserne  

 for beskatning af avancen som almindelig indkomst ikke opfyldt.
Se endvidere VLD af 21.aug. 1989, Skat 1989.10.781. En murermesters  

 erhvervelse af en ejendom med henblik på at drive cafeteria blev anset for en  

 anlægsinvestering.
Skatteyderen og hans hustru drev selv cafeteriet i 1 år,  

 medens han havde opgivet sin næringsvirksomhed som murermester.
Efter  

 bortforpagtning i 9 år blev ejendommen solgt til forpagter.
 Se også UfR 1970.64H, skd.11.57, hvor der dog forelå særegne  

 omstændigheder.
Det kan forekomme, at en videresalgshensigt, som forelå ved erhvervelsen,  

 må anses for opgivet ved afhændelsen med den virkning, at ejendommen ikke  

 længere behandles som næringsejendom.
Det anførte er principielt tiltrådt af  

 Højesteret i ovennævnte UfR 1971.133H, skd.16.80, jf. også kommentaren i UfR  

 1971B, s.247.
 Når en udlægshaver succederer i afdødes næring efter reglerne i  

 kildeskatteloven, må det normalt anses for udelukket, at ejendommen  

 skattemæssigt kan overgå til anlægsformue, se dog i øvrigt herom Lida  

 Hulgaard i Jur. & Økon. 1974, s.48 ff og Vedel i UfR 1974B, s.288 ff og  

 Vedel: Dødsbobeskatningen 5.udg. s.186. Se også afsnit A.I.
 ØLD af 30.sept. 1965. En tømrermester blev næringsbeskattet ved salg af en  

 ejendom til lejeren, der igennem 20 år havde anvendt den til politistation.
 Skat 1985.1.21. En forhenværende murermesters salg af 2 ejendomskomplekser  

 blev ikke beskattet med almindelig indkomstskat under hensyn til ejertidens  

 længde (18-21 år) og længden af perioden mellem murermestervirksomhedens  

 ophør og salgene (11 år).
HD af 18.aug. 1989, Skat 1989.10.791. Næringsformodningen blev ikke anset  

 for afkræftet ved en pensioneret ejendomsmæglers evt. salg af en ejendom  

 erhvervet i 1969 og før mæglervirksomhedens ophør.
Retten lagde vægt på, at  

 ejendommen efter sin karakter og beliggenhed måtte anses for mindre egnet som  

 anlægsinvestering, og at skatteyderen også efter mæglervirksomhedens ophør  

 havde beskæftiget sig med ejendomshandel.
* VLD af 25.okt. 1990, t&s nyt, 1991.3.112. Næringsformodningen blev  

 anset for afkræftet ved salg af en andel af to udlejningsejendomme.
Der var  

 henset til den lange besiddelsestid og til, at ejendommene trods opfordringer  

 hertil ikke blev udstykket i ejerlejligheder.
Endvidere til at ejendommene  

 blev afhændet som en helhed efter sagsøgerens og de øvrige deltageres  

 pensionsalder og ophør med næringsvirksomhed. * E.J.4.1.6 Ejendommens anvendelse Ejendommens konkrete anvendelse og placering i skatteyderens økonomi kan  

 bevirke, at ejendommen ikke anses erhvervet som led i den af skatteyderen i  

 øvrigt drevne næring ved handel med fast ejendom.
E.J.4.1.6.1 Driftsbygning Den næringsdrivende skatteyders forretningsejendom vil kunne anses for en  

 anlægsejendom, således at fortjeneste ved salg beskattes efter reglerne i  

 EBL.
HD af 9.aug. 1990, Skat 1990.10.747. En bygmester havde i 1979 erhvervet  

 en grund, der iflg. lokalplan skulle benyttes til både bolig og erhverv.
I  

 overensstemmelse med hensigten ved erhvervelsen anvendtes grunden til  

 oplagsplads for bygmesterens virksomhed, og der opførtes et parcelhus, som  

 benyttedes til familiens bolig og til kontor.
Ejendommen solgtes på  

 tvangsauktion i 1984. Højesteret nægtede fradrag for det herved lidte tab, da  

 bygmesteren ved erhvervelsen havde haft til hensigt at anvende ejendommen i  

 en længere årrække, og salget alene skete, fordi han på grund af sygdom og  

 mindre indkomst var tvunget til det.
ØLD af 22.sept. 1987, Skat 1987.11.787. En ingeniør ejede halvdelen af  

 aktiekapitalen i et murer- og entreprenørselskab.
Endvidere ejede han  

 personligt halvdelen af den ejendom, hvorfra selskabet drev sin virksomhed,  

 idet ejendommen fungerede som administrationsbygning og oplagsplads for  

 selskabet.
Såvel skatteyderen som selskabet var blevet næringsbeskattet ved  

 salg af ejendomme.
P.g.a. alvorlig sygdom påtænkte skatteyderen at sælge sin  

 halvdel af nævnte ejendom. Østre Landsret lagde til grund, at erhvervelsen og  

 bebyggelsen af ejendommen fandt sted for at kunne drive  

 entreprenørvirksomheden fra denne ejendom i stedet for som hidtil fra 2  

 ejendomme, der havde fungeret som henholdsvis administrationsbygning og  

 oplagsplads.
Henset til at salget alene var begrundet i skatteyderens  

 alvorlige sygdom, der gjorde ham ude af stand til at deltage i driften, fandt  

 landsretten herefter, at erhvervelsen og senere salget af halvdelen af  

 ejendommen ikke kunne anses som et led i skatteyderens næringsvirksomhed.
 ØLD af 30.jan. 1984, skd.70.481. Tømrermester ikke anset  

 indkomstskattepligtig af avance ved salg af værkstedsbygning, opført til og  

 benyttet i hans tømrervirksomhed i 4-1/2 år.
* ØLD af 25.juni 1991, t&s nyt, 1991.14.772. Et selskab havde opført  

 en lagerbygning, der solgtes til et søsterselskab og efter salget udlejedes  

 til og benyttedes af selskabet.
Salget kunne ikke henføres til selskabets  

 næringsvirksomhed, da virksomheden trods selskabets formålsparagraf ikke  

 havde omfattet handel med fast ejendom.
At øvrige selskaber indenfor samme  

 koncern var næringsdrivende med fast ejendom kunne ikke føre til andet  

 resultat. * ØLD af 12.okt. 1981, skd.63.359. En skatteyder, der primært drev  

 virksomhed med køb og salg af møntvaskerier og -renserier, blev anset  

 skattepligtig af en fortjeneste ved salg af en ideel anpart af den ejendom,  

 hvori renseriet var beliggende, idet ejendommen alene var erhvervet som led i  

 købet af renseriet samme sted.
Fortjenesten fandtes på denne baggrund opnået  

 som et led i den pågældendes næring.
E.J.4.1.6.2 Egen bolig En ejendom, som har været den næringsdrivendes private bolig igennem en  

 årrække, vil kunne udskilles fra omsætningsformuen.
Den ledende dom på  

 området, UfR 1967.258H (skd.3.84), er kommenteret af Trolle i UfR 1967.255B.  

 Det anføres i kommentaren, at man af dommen vel kan udlede, at en håndværker,  

 der til vanlig pris køber eller bygger et hus til sig selv og først afhænder  

 det efter en halv snes års forløb, i almindelighed ikke vil være  

 indkomstskattepligtig af avancen.
Herefter har man i tidligere praksis  

 opstillet en forhåndsformodning for næring, hvis den private bolig sælges  

 efter mindre end 10 års beboelsestid.
I visse tilfælde er kravet om 10 års  

 beboelse dog fraveget, jf.
Helkett, 15.udg., side 614, og de nedenfor nævnte  

 domme.
HD af 27.juni 1985 (skd.76.813): En murermester blev ikke beskattet af  

 avancen ved salg af en beboelsesejendom efter 6 års ejertid og 5 års  

 beboelsestid, idet den pågældende ved erhvervelsen af grunden og opførelsen  

 af huset havde til hensigt at anvende ejendommen som en varig bolig for sig  

 og sin familie, hvilket efter forholdene på erhvervelsestidspunktet ikke  

 kunne anses for urealistisk.
Se også HD af 7.juni 1985 (skd.76.781), hvor en  

 ejendomsmægler ikke blev næringsbeskattet af avancen ved salg af et parcelhus  

 efter 5 års ejertid, selv om den pågældende forud for erhvervelsen havde  

 påbegyndt næring ved køb og salg af udlejningsejendomme, der blev opdelt og  

 solgt i ejerlejligheder.
HD af 16.feb. 1987, Skat 1987.4.256. Ejendomshandler blev beskattet af  

 fortjeneste ved salg i 1979 af privat beboelsesejendom efter 4-1/2 års  

 beboelsestid.
Skatteyderens virksomhed, der omfattede såvel kommissionshandel  

 som handel med egne ejendomme og pantebreve samt nybyggeri, blev oprindeligt  

 drevet i selskabsform, men siden blev kommissionshandelen udskilt som  

 personlig virksomhed, medens den øvrige virksomhed fortsattes i et nystiftet  

 anpartsselskab.
Retten lagde bl.a. vægt på, at skatteyderen på tidspunktet  

 for erhvervelsen af ejendommen havde erhverv som ejendomshandler og også i  

 øvrigt drev virksomhed på ejendomsmarkedet gennem det af ham dominerede  

 selskab, samt at han siden 1963 havde ejet 3 familieboliger.
* ØLD af 25.apr. 1991, t&s nyt, 1991.10.533. Næringsformodningen blev  

 ikke anset for afkræftet ved salg af en ejendom efter 15 år.
Ejendommen var  

 opført med henblik på egen beboelse, men havde aldrig været beboet af  

 skatteyderen. * Om nægtet fradrag for tab, se HD af 9.aug. 1990, Skat 1990.10.747, Skat  

 1990.3.214 samt * VLD af 8.maj 1991, t&s nyt, 1991.11.577. * E.J.4.1.6.3 Købs-/salgsårsag Købsformål og salgsårsag tillægges normalt ikke vægt ved bedømmelsen af,  

 om en ejendom kan holdes uden for næringsbeskatning.
Personlige forhold, som  

 sygdom, økonomiske vanskeligheder og trivselsproblemer berettiger således  

 efter praksis ikke hertil.
Se dog VLD af 8.aug. 1980 (skd.56.82).
E.J.4.1.7 Betydning af erhvervelsesmåden E.J.4.1.7.1 Erhvervelse ved gave Når erhvervelsen er sket som en ren gave, d.v.s. at der intet vederlag er  

 betalt, må næring normalt anses for udelukket.
Hvor der sker en  

 gaveoverdragelse af et allerede ved overtagelsen tilrettelagt  

 udstykningsforetagende, - som erhververen fortsætter - beskattes fortjenesten  

 ved salgene dog som almindelig indkomst ud fra et næringssynspunkt.
Overdragelse af fast ejendom sker normalt ikke som ren gave, men som  

 blandet køb og gave.
Blandet køb og gave foreligger, hvor erhververen betaler  

 et kontant beløb, påtager sig en gældsforpligtelse, eller, hvor indestående  

 prioriteter overtages.
I disse tilfælde må det ud fra en helhedsvurdering af  

 forholdet omkring købet og salget afgøres, hvorledes ejendommen er erhvervet.  

 Se HD af 11.jan. 1982 (skd.61.167) og HD af 15.maj 1985 (skd.75.680), der  

 vedrørte det nu ophævede spekulationsbegreb, samt lsr.1980.149.
 E.J.4.1.7.2 Erhvervelse ved arv m.v.
 Når en ejendom er erhvervet ved arv fra en person, der er afgået ved døden  

 før 1.jan. 1970, kan der ske beskatning med almindelig indkomstskat, når  

 arvinger fortsætter udstykningen af en arvet ejendom, lsr. 1964.120 og UfR  

 1969.108 H, kommenteret i UfR 1969. B. 141.
Hvis afdøde var næringsdrivende og er afgået ved døden den 1.jan. 1970  

 eller senere, og arvingen indtræder (succederer) i afdødes skattemæssige  

 stilling med hensyn til den faste ejendom, skal fortjeneste ved salg af  

 ejendommen beskattes som almindelig indkomst.
Om overgang til anlægsformue  

 henvises til E.J.4.1.5.
 Hvis et bo skiftes - privat eller offentligt - vil den efterlevende  

 ægtefælle ikke kunne beskattes af fortjeneste ved salg som almindelig  

 indkomst, medmindre der er sket succession, eller en udstyknings- eller  

 ejendomshandlervirksomhed o.l. fortsættes.
En ægtefælle, der sidder i uskiftet bo efter en arvelader, der er afgået  

 ved døden før 1.jan. 1970, antages at indtræde i den afdøde ægtefælles  

 retsstilling.
Således vil en i uskiftet bo hensiddende ægtefælle blive  

 beskattet af fortjeneste ved salg af ejendomme, som afdøde har erhvervet som  

 led i næringen.
 Hvor afdøde er død den 1.jan. 1970 eller senere, er det udtrykkeligt  

 fastsat i KSL § 29, at der altid sker succession, når en efterlevende  

 ægtefælle overtager boet til hensidden i uskiftet bo, eller det udleveres til  

 ægtefællen i medfør af skiftelovens § 57, stk.1.
Hvis arvelader er død den 1.jan. 1970 eller senere, fastslår KSL § 33, at  

 erhvervelsen alene sker ved arv, selv om aktivernes værdi overstiger  

 modtagerens andel i boet.
Det er således udelukkende et spørgsmål, om der er  

 sket succession eller ikke.
 Det bemærkes, at såfremt arvingen ved arveudlæg uden succession indtræder  

 i en bestående næringsvirksomhed med handel med fast ejendom, skal der ske  

 beskatning af arvingens andel af fortjenester ved de salg af ejendomme, som  

 sker efter arveudlægget, idet der i boet kun er gjort op med de i arveladers  

 navn foretagne salg af ejendomme, jf. ØLD af 6.apr. 1987 (Skat 1987.6.400).
 Om udlæg fra dødsboer, se afsnit A.I.
E.J.4.1.7.3 Erhvervelse fra ægtefælle Hvis en person overdrager en ejendom til en samlevende ægtefælle, udløses  

 der ikke beskatning.
Til gengæld indtræder den modtagende ægtefælle i den  

 overdragende ægtefælles skattemæssige stilling med hensyn til  

 anskaffelsestidspunkt og anskaffelsessum, ligesom den modtagende ægtefælle  

 ved salg også vil være omfattet af næringsformodningen.
Er ejendommen erhvervet ved skifte i anledning af separation eller  

 skilsmisse, indtræder den modtagende ægtefælle på samme måde som ovenfor i  

 den overdragende ægtefælles stilling med hensyn til anskaffelsestidspunkt og  

 anskaffelsessum.
Ved overtagelsen må der i hvert tilfælde træffes afgørelse  

 om, hvorvidt erhvervelsen er sket i næringsøjemed.
E.J.4.1.7.4 Erhvervelse på tvangsauktion Erhvervelse på tvangsauktion vil normalt være uden betydning for  

 afgørelsen af, om en ejendom kan anses for anskaffet som led i  

 næringsvirksomhed, se HD af 22.marts 1982 (skd.61.212).
E.J.4.1.7.5 Betaling for vareleverance Når en ejendom er erhvervet som led i næringen på den måde, at den er  

 modtaget som betaling for vareleverancer, beskattes fortjenesten ved salg som  

 almindelig indkomst, lsr.1967.116.
E.J.4.1.7.6 Erhvervelse ved udnyttelse af købe- eller forkøbsret Ved salg af en ejendom, som er erhvervet ved udnyttelse af køberet (eller  

 forkøbsret), er det afgørende, om selve udnyttelsen af retten, dvs.  

 erhvervelsen af ejendommen, er sket som led i næringsvirksomhed, medens  

 forholdene omkring erhvervelsen af køberetten er uden betydning.
Om  

 beskatning af køberet m.v., se E.J.5.2.
E.J.4.1.8 Andre afståelser end salg Statsskattelovens § 5a nævner kun salg af fast ejendom.
I praksis  

 beskattes dog også fortjeneste fremkommet ved anden afståelse som almindelig  

 indkomst.
Fortjeneste ved tvangsafståelse samt ved udbetaling af skades- eller  

 ekspropriationserstatning beskattes som almindelig indkomst.
Om  

 ekspropriation, se HD af 22.marts 1982 (skd.61.212).
 Fortjeneste ved mageskifte, hvor der foreligger næring, beskattes som  

 almindelig indkomst, og den særlige mageskifteregel i EBL kan ikke anvendes.
 Hvis en ejendom, som er erhvervet som led i næring, bortgives, beskattes  

 en urealiseret fortjeneste ved gaveoverdragelsen som almindelig indkomst, ØLD  

 af 2.11.1965 og lsr.1968.23.
E.J.4.2 Opgørelse af den skattepligtige fortjeneste Udgangspunktet for opgørelsen af den skattepligtige fortjeneste (eller  

 tabet) er forskellen mellem afhændelsessummen og anskaffelsessummen, der  

 tages her fortsat udgangspunkt i de nominelle værdier i modsætning til EBL's  

 kontantværdier.
Anskaffelsessummen for en ejerlejlighed, som er udstykket efter  

 erhvervelsen, må opgøres på grundlag af den samlede anskaffelsessum for hele  

 ejendommen og fordeles på de enkelte lejligheder efter et konkret skøn over  

 forholdene på anskaffelsestidspunktet.
Fordelingstal eller arealstørrelse vil  

 dog i de fleste tilfælde kunne anvendes som fordelingsgrundlag, lsr.1973.124.
Hvis der har været afskrevet på ejendommen, skal afskrivningerne  

 fratrækkes anskaffelsessummen, lsr.1963.117 og 1969.121. Dette hænger sammen  

 med, at genvundne afskrivninger skal beskattes som almindelig indkomst, hvis  

 ejendommen eller installationen er erhvervet som led i næring, jf. pkt.174 i  

 skd.cirk. af 22.nov. 1983 om AL.
Er der tale om bygninger på lejet grund  

 (afskrevet efter AL eller SL), skal genvundne afskrivninger beskattes som  

 almindelig indkomst, hvis bygningerne er erhvervet som led i næring.
 Obligationer, som indgår i vederlaget for en ejendom, medregnes ved senere  

 ejendomsafståelse til anskaffelsessummen med kursværdien på det tidspunkt,  

 hvor de blev overdraget til sælgeren, lsr.1981.32.
 Tidligere beskattet værdi af eget arbejde og mestersalær medregnes i  

 anskaffelsessummen.
Frigørelsesafgift, der i henhold til lov om frigørelsesafgift m.v. af fast  

 ejendom er pålagt sælgeren i hans ejertid, fradrages ved opgørelsen af  

 fortjeneste eller tab, LL § 4A.
Dette gælder dog ikke, såfremt  

 frigørelsesafgiften er bortfaldet eller tilbagebetalt, jf. afsnit E.J.3.3.
 Den fortjeneste, der skal beskattes, er nettoudbyttet af handlen.  

 Skatteyderen kan derfor fratrække samtlige udgifter vedr. den solgte ejendom,  

 f.eks. alle udgifter ved køb og salg, såsom advokatudgifter,  

 udstykningsomkostninger, stempelgebyrer, herunder også anmeldelsesafgiften  

 ved opdeling af en ejendom i ejerlejligheder, jf. stempelloven § 45A, den  

 særlige 5 pct. afgift ved førstegangsoverdragelser af ejerlejligheder, jf.  

 lov nr.243 af 4.juni 1982, eller landinspektørudgifter m.v. (lsr.1973.124)  

 samt forbedringsudgifter.
 Skatteydere, som erhvervsmæssigt opfører eller erhverver ejendomme til  

 salg, kan kun henføre kurstab ved prioritering til en ejendoms skattemæssige  

 anskaffelsessum i det omfang, låneprovenuet svarer til den del af ejendommens  

 anskaffelsessum, som ikke er berigtiget ved overdragelse af prioriteter.
 Kurstab/kursgevinst ved ny- eller omprioritering i ejertiden får - i det  

 omfang lånene overtages af køber som led i overdragelsesvilkårene -  

 indflydelse på avanceopgørelsen, idet eventuelle kurstab tillægges  

 anskaffelsessummen, og eventuelle kursgevinster fradrages anskaffelsessummen.
Hvis en næringsdrivende med hensyn til fast ejendom indfrier de offentlige  

 lån i en ejendom med obligationer erhvervet til en lavere kurs end pari, skal  

 den opnåede kursgevinst, dvs. forskellen mellem køberkursen på  

 indfrielsestidspunktet og pari, fradrages i ejendommens anskaffelsessum ved  

 et senere salg af ejendommen.
Er den næringsdrivende samtidig næringsdrivende  

 med hensyn til obligationer, vil han blive beskattet af eventuel forskel  

 mellem obligationernes anskaffelsesskurs og den på indfrielsestidspunktet  

 gældende køberkurs.Dette gælder for personer.
For så vidt angår selskaber  

 henvises til A.D.2.2.2.3.
 En næringsdrivende er skattepligtig af den fulde reservefondsudlodning i  

 forbindelse med indfrielse af gamle lån.
Indeksreguleringer af lån i fast ejendom, jf. lov nr.81 af 17.marts 1982  

 om indeksregulerede realkreditlån, kan ikke fradrages løbende i den  

 skattepligtige indkomst.
Ved opgørelsen af fortjeneste eller tab ved salg  

 skal lånets samlede indeksreguleringer medregnes, herunder indeksreguleringer  

 på afdrag, som sælgeren har præsteret i tiden indtil salget.
Pantebreve, som en skatteyder modtager som delvis betaling af salgssummen  

 for den afhændede ejendom, nedskrives til kursværdien ved opgørelsen af  

 avancen.
Ved kursfastsættelsen tages der hensyn til det almindelige  

 kursniveau, pantebrevets nominelle forrentning, afdragstid og placering i  

 prioritetsrækken.
Kursnedslaget skal fragå i indkomsten det år, hvor  

 fortjenesten (eller tabet) ved salget af ejendommen medtages, også selv om  

 der på dette tidspunkt ikke er taget bestemmelse om de nærmere vilkår for  

 pantebrevene, lsr.1975.113.
Et selskabs køb af en andel af en større ejerlejlighedsejendom skete med  

 henblik på, at selskabet kunne opnå fortjeneste ved videresalg af  

 ejerlejlighederne.
Ca. 20 pct. af ejerlejlighederne blev solgt straks, og det  

 lagdes til grund, at skødevilkårene ved selskabets overtagelse af  

 ejendomsanparten var udformet med henblik på, at provenuet af  

 ejerlejlighedssalgene skulle anvendes til finansiering af købet.
Under disse  

 omstændigheder fandtes tab ved kursregulering af sælgerpantebrevene  

 fremkommet ved ejerlejlighedssalgene og gevinst ved delvis indfrielse af  

 nogle af selskabet udstedte gældsbreve til berigtigelse af købesummen at  

 burde opgøres under ét ved indkomstopgørelsen.
Da selskabet havde  

 nedskrevet værdien af sælgerpantebrevene med et beløb, der oversteg de ved  

 købesummens berigtigelse konstaterede kursavancer, var der ikke grundlag for  

 at anse disse som en skattefri formueforøgelse.
Selskabet blev følgelig  

 indkomstbeskattet af kursavancerne ved delvis indfrielse af omhandlede  

 gældsbreve til underkurs, jf.
HD af 13.feb. 1987, Skat 1987.4.251. Med den af  

 Højesteret anførte begrundelse var der ikke anledning til at tage stilling  

 til, om ejendommen var erhvervet som led i næring eller i spekulationsøjemed,  

 idet resultatet ville være uændret, cfr. landsrettens dom, der statuerede  

 næring.
Det bemærkes endvidere, at synspunktet "sammenhængende kurstab  

 og kursgevinst" formentlig kun kan anvendes, hvor der som i den nævnte  

 sag forelå konkrete holdepunkter for en sådan sammenhæng.
I andre tilfælde  

 kan kursavancer kun beskattes, hvor der foreligger næring.
Indfrielsesgevinsterne på sælgerpantebrevene skal indkomstbeskattes, når  

 skatteyderen er næringsdrivende, jf.
UfR 1972.90H.
 Sælgeren vil være almindelig indkomstskattepligtig af  

 modtagneoverskudsandele, udredt som et led i berigtigelsen af købesummen,  

 lsr.1975.135.
Selv om der i en næringsavance er fratrukket kurstab ved prioritering  

 m.v., og sælgeren stadig har obligationerne i behold på salgstidspunktet, kan  

 senere konstaterede fortjenester eller tab ved udtrækning eller salg af  

 obligationerne kun påvirke indkomstopgørelsen, hvis sælgeren endvidere udøver  

 næring ved køb og salg af obligationer, men ikke alene fordi han er  

 næringsdrivende m.h.t. køb og salg af fast ejendom, Skat 1990.1.47. Dette  

 gælder for personer.
For så vidt angår selskaber henvises til A.D.2.2.2.3.
 Om tidspunktet for konstatering af skattepligtig fortjeneste eller tab  

 henvises til E.J.1.2 og om beskatning ved dødsfald, se E.J.1.4.
 Om succession ved familieoverdragelse i levende live, se E.J.5.
Afhændelsestab - driftstab HD af 17.dec. 1985, Skat 1986.1.52: Advokats tab ved afholdelse af et  

 aktieselskabs løbende driftsudgifter og indfrielse af dets gældsforpligtelser  

 i forbindelse med opførelse af og salg af et motel hverken anset for et  

 afhændelsestab eller et driftstab, jf.
SL § 5, stk.1a og § 6, stk.1a, uanset  

 advokaten som byggeadvokat personligt drev næring med køb og salg af fast  

 ejendom, idet selskabsformen blev anset for bindende for advokaten.
Om  

 driftstab, se nærmere E.A.2.5.
E.J.5 Beskatning efter andre regler Undertiden indtræder der almindelig indkomstskattepligt ved overdragelse  

 af fast ejendom, selv om denne ikke er erhvervet som led i den  

 skattepligtiges næringsvej eller omfattet af ejerlejlighedsbeskatningsloven.
E.J.5.1 Overdragelse mellem selskab og aktionær Hvis en skatteyder overdrager en ejendom til et af ham behersket  

 aktieselskab, vil en eventuel overpris være skattepligtig for ham som  

 maskeret udlodning fra selskabet.
På tilsvarende måde kan der tilføres en  

 aktionær en indkomstskattepligtig fordel ved overdragelse fra selskabet til  

 ham til underpris.
Se herom ligningsvejledningen om aktionærer og selskaber.
E.J.5.2 Forkøbs-, købe og genkøbsret Der henvises til Strobels artikel i UfR 1970 B. 281, Herler i UfR 1970 B  

 167 og Laustsen i RR 1965, s.331. Se endvidere Ole Bjørn m.fl. (6. udg.):  

 Lærebog om indkomstskat, s. 198 ff.
E.J.5.2.1 Forkøbsret En forkøbsret er en ret for en person til at købe en bestemt ejendom, hvis  

 ejeren vil sælge ejendommen.
Ejeren forpligter sig med andre ord til i  

 tilfælde af salg først at tilbyde ejendommen til den, der har forkøbsret til  

 ejendommen.
En aftale om forkøbsret er således ikke en afståelse i lovens forstand.  

 Dette gælder, selv om pris og andet er aftalt allerede på tidspunktet for  

 forkøbsrettens indrømmelse.
Først når ejendommen købes ved udnyttelse af  

 forkøbsretten, foreligger der en overdragelse.
E.J.5.2.2 Køberet En aftale om køberet vedr. en fast ejendom er en forpligtelse for ejeren  

 af ejendommen til at afstå denne til køberettens indehaver, normalt inden for  

 et vist nærmere tidsrum.
En køberetsaftale er derfor heller ikke overdragelse  

 i lovens forstand, idet retten er suspensivt betinget af, at den til  

 køberetten berettigede ønsker at udnytte køberetten.
Først ved køberettens  

 udnyttelse foreligger der en overdragelse.
På en ejendom, erhvervet i 1968, var i 1977 i forbindelse med en  

 forpagtningskontrakt indrømmet en vederlagsfri køberet.
Efter  

 forpagtningskontraktens bortfald i 1982 på grund af misligholdelse, blev en  

 ny køberet til anden side indrømmet i 1983 mod vederlag.
Avancen herved blev  

 ikke beskattet, idet indrømmelsen af køberet i 1977 ikke blev anset for at  

 afbryde klagerens ejertid, Skat 1989.1.80.
Vederlag for indrømmelse af køberet Modtager den, der tilstår en anden en køberet til sin ejendom, vederlag  

 herfor, anses dette som et vederlag for påtagelsen af en  

 rådighedsindskrænkning, se E.J.1.1. Fortjenesten skal da beskattes med særlig  

 indkomstskat, lsr. 1968.33, medmindre ejendommen er erhvervet som næring, i  

 hvilket tilfælde vederlaget skal beskattes som almindelig indkomst.
Vederlag for overdragelse af køberet Såfremt køberetten som sådan overdrages mod vederlag, er dette  

 skattepligtigt for overdrageren, hvis udnyttelse af køberetten og påfølgende  

 salg af ejendommen ville have medført beskatning som almindelig indkomst  

 eller særlig indkomst i medfør af EBL, Skat 1988.11.685. Det er dog en  

 betingelse, at køberetten på overdragelsestidspunktet repræsenterer en  

 økonomisk værdi.
En interessent i et byggefirma overdrog sin andel af  

 køberetten til de resterende parceller i et udstykningsområde til nogle af  

 firmaets kreditorer til fuld afvikling af deres tilgodehavender for en pris  

 af 20.000 kr. pr. parcel.
Landsretten lagde med henvisning til en under sagen  

 afgivet skønserklæring til grund, at køberetten efter sit indhold ikke  

 repræsenterede nogen selvstændig økonomisk værdi ved overdragelsen til  

 kreditorerne, hvilket bekræftedes af den senere prisudvikling i området.
Der  

 kunne herefter bortses fra, at der ved aftalerne med kreditorerne blev  

 fastsat en pris på 20.000 kr. pr. parcel, idet prisfastsættelsen efter det  

 oplyste skete for at nå frem til det beløb, som omtrentligt modsvarede den  

 samlede gældsbyrde og blev opretholdt, efter at den lokale skattemyndighed  

 havde tilkendegivet, at aftalerne ikke ville udløse noget skattetilsvar, VLD  

 af 17.juni 1985.
Indebærer køberetten en gave Mellem uafhængige parter vil det normalt ved tilståelsen af en køberet (og  

 ved tilståelsen af en forkøbsret) være aftalt, at ejendommens handelsværdi på  

 tidspunktet for køberettens udnyttelse skal lægges til grund.
Men selv om  

 aftalen går ud på, at det er handelsværdien på tidspunktet for køberettens  

 indrømmelse, kan det normalt ikke statueres, at der foreligger en gave til  

 køberen, når der er tale om uafhængige parter.
Som eksempel kan nævnes en VLD af 6.12.1978 (skd.49.103). En enke overdrog  

 den i hendes ejendom beliggende manufakturforretning til en uafhængig  

 trediemand, som samtidig lejede manufakturforretningens lokaler i ejendommen.  

 Forretningen havde hidtil været drevet af hendes mand og søn, der begge kort  

 tid efter hinanden var afgået ved døden.
Lejekontrakten indeholdt bl.a. en  

 bestemmelse om, at manufakturhandleren skulle have forkøbsret til ejendommen  

 til en pris, der ingensinde måtte overstige 300.000 kr.
Efter at enken i 1975  

 var afgået ved døden, solgte hendes bo i overensstemmelse med den tilståede  

 forkøbsret ejendommen til manufakturhandleren for 300.000 kr.
Landsretten  

 fandt ikke grundlag for at antage, at enken helt eller delvis havde ydet  

 nogen skattepligtig gave.
 Hvis der derimod handles mellem parter, der ikke kan anses for uafhængige,  

 kan der foreligge en gave svarende til differencen mellem den ved køberettens  

 indrømmelse fastsatte pris og den ved køberettens udnyttelse konstaterede  

 handelsværdi.
 Det vil være tilfældet, når der er tale om 1) Parter, der befinder sig  

 inden for det normale gavemiljø (nært beslægtede el.lign.). 2) Arbejdstager i  

 forhold til arbejdsgiver, UfR 1977.460 HD (skd.42.218) og lsr. 1970.101. 3)  

 Aktionær i forhold til selskab og omvendt.
I lsr. 1979.56 erhvervede en fader med 3 sønner, hvoraf den ene endnu var  

 mindreårig, en landbrugsejendom på den måde, at han og de 2 sønner ejede  

 ejendommen i lige sameje, medens den mindreårige fik tilsikret ret til fra  

 sit fyldte 21. år at indtræde som medejer for 1/4 med samme købesum med  

 tillæg af senere fra de 3 samejere tilført kapital.
Den pågældende blev  

 myndig i 1969, men udnyttede først køberetten i 1972. Lsr fandt, at der ikke  

 ved den oprindelige aftale var tale om en "normal" gensidig  

 bebyrdende retshandel.
Forskellen mellem ejendommens værdi ved køberettens  

 udnyttelse og det for ejendommen ydede vederlag blev herefter betragtet som  

 en gave til køberen.
Endvidere kan nævnes ØLD af 15.3.1979 (skd.50.207), hvor en økonomisk  

 fordel ved udnyttelse af en køberet ikke blev anset for  

 indkomstskattepligtig, hverken som arbejdsvederlag eller som gave.
Forholdet  

 var det, at et ældre ægtepar, hvor hustruen var svagelig, i 1964 tilstod et  

 ægtepar en køberet til deres villa til handelsværdien i 1964, idet køberetten  

 dog først kunne udnyttes ved sælgerægteparrets død eller fraflytning.  

 Indehaverne af køberetten solgte deres eget parcelhus og flyttede ind i en  

 lejlighed i den omhandlede villa på normale lejevilkår, idet aftalen bl.a.  

 gik ud på, at hustruen, der var sygehjælper, skulle yde det ældre ægtepar  

 pleje, hushjælp m.v. mod normal betaling, i hvilken anledning hun opsagde sin  

 hidtidige deltidsstilling.
Vederlag for opgivelse af køberet Modtager den til køberetten berettigede et vederlag for at opgive denne  

 ret, kan et sådant vederlag normalt ikke indkomstbeskattes, hverken som  

 almindelig eller som særlig indkomst.
Hvis retten kan anses erhvervet som led  

 i næring, bliver der dog tale om beskatning som almindelig indkomst i medfør  

 af SL § 5 a.
Endvidere vil der blive tale om indkomstbeskatning i de  

 tilfælde, hvor en udnyttelse af køberetten ville have medført  

 indkomstbeskatning.
Se til eksempel Skat 1988.11.685, hvor en lejers  

 opgivelse af sin køberet for at muliggøre salg direkte til en køber, men  

 efter aftale mellem denne og lejeren, blev sidestillet med udnyttelse af  

 køberetten.
 En erstatning for retsstridig krænkelse af en tilsagt forkøbsret til en  

 fast ejendom kunne ikke anses som fortjeneste ved ejendomssalg eller ved  

 afståelse af retten i henhold til udbytte-, forpagtnings- eller lejekontrakt,  

 lsr. 1976.137.
E.J.5.2.3 Genkøbsret Hvis sælgeren af en ejendom betinger sig en genkøbsret, skal denne  

 behandles efter samme retningslinier som en køberet.
Som eksempel kan anføres lsr. 1979.169, hvor en skatteyders nu afdøde mand  

 i 1962, da han var direktør i et selskab, havde solgt sin villa til  

 aktieselskabet med en klausul om, at han i de første 20 år havde en  

 tilbagekøbsret til ejendommen for samme beløb.
Direktøren ejede 1/3 af  

 selskabets aktiekapital, og for salgsprovenuet erhvervede han yderligere 15%  

 af aktiekapitalen ved at købe halvdelen af sin søsters aktier.
I 1972  

 udnyttede skatteyderen tilbagekøbsretten.
Skatteyderen blev anset for  

 almindelig indkomstskattepligtig af den økonomiske fordel, der udgjorde  

 forskellen mellem overdragelsessummen og handelsværdien på tidspunktet for  

 tilbagekøbet.
 Hvis genkøbsretten afstås til køberen af ejendommen imod et vederlag,  

 betragtes vederlaget (for opgivelse af genkøbsretten) som yderligere vederlag  

 for ejendommen.
E.J.5.3 Yderligere vederlag Såfremt sælgeren af en fast ejendom forbeholder sig at få del i avancen  

 ved købers senere salg af ejendommen, skal et sådant yderligere vederlag  

 beskattes hos den oprindelige ejer i modtagelsesåret, når denne blev  

 beskattet med almindelig indkomstskat af fortjenesten ved salget af  

 ejendommen.
Blev fortjenesten i sin tid beskattet som særlig indkomst, skal  

 der foretages en ny opgørelse af den særlige indkomst, se afsnit E.J.2.8  

 foran.
Der kan også foreligge en aftale om, at trediemand skal have del i  

 fortjenesten ved ejendommens senere salg.
I så fald er vederlaget den  

 oprindelige ejer uvedkommende, men skal beskattes hos modtageren i det år,  

 fortjenesten konstateres.
E.J.5.4 Jordforekomster Ved salg eller delsalg af en ejendom, hvorpå der er fundet moler, grus,  

 tørv eller lignende, behandles disse forekomster skattemæssigt som en del af  

 den faste ejendom.
Et evt. vederlag for forekomsterne indgår som en del af  

 afståelsessummen for den faste ejendom.
Fortjenesten beskattes således efter  

 reglerne i EBL eller som almindelig indkomst, hvis ejendommen er erhvervet  

 som led i næring.
 En evt. merpris, som opnås på grund af jordforekomster, er derimod ikke i  

 øvrigt skattepligtig som almindelig indkomst, idet forholdet ikke anses som  

 salg af et varelager under ét, UfR 1954.511 H og lsr. 1962.114. Dette  

 gælder, selv om skatteyderen har købt ejendommen med det formål at udnytte de  

 på ejendommen værende jordforekomster, lsr. 1971.37 og 1957.22.
Udlejer eller bortforpagter ejeren retten til at udvinde forekomsterne,  

 vil han være skattepligtig af leje- eller forpagtningsafgiften.
Det samme  

 gælder, hvis han sælger et areal med pligt for køberen til at tilbageskøde  

 arealet vederlagsfrit efter udnyttelsen af forekomsterne.
 Erstatningsbeløb, der udredes til ejeren af en ejendom i anledning af, at  

 der for en længerevarende periode nedlægges forbud mod fortsat udnyttelse af  

 ejendommens råstoffer, såsom sten, grus osv., er omfattet af  

 fritagelsesbestemmelsen i EBL § 11, da forbudet anses som ekspropriation af  

 middelbare rettigheder over fast ejendom, skd.60.33.
 Ydes et tilsvarende beløb til en forpagter af ejendommen, behandles det  

 som skattepligtig særlig indkomst, idet erstatningen er vederlag for  

 opgivelse af retten ifølge en lejekontrakt eller lign., LOSI § 2, stk.1,  

 nr.5.
 Se endvidere E.E.2.3 og E.E.3.5.
 E.J.6 Ejerlejlighedsbeskatningsloven.
Litteratur Hans Christensen: Beskatning ved førstegangssalg af visse ejerlejligheder,  

 Revisorbladet 1986-4-8.
E.J.6.1 Indledning Reglerne om beskatning af fortjeneste ved førstegangsafståelse af visse  

 ejerlejligheder m.v. fremgår af lov nr. 193 af 9.apr. 1986 (i det følgende  

 kaldet ELBL). Reglerne der har virkning for afståelse af ejerlejligheder,  

 hvor lejeforholdene er ophørt den 12.feb. 1986 eller senere, er nærmere  

 omtalt i skd.cirk. nr.20 af 2.dec. 1986. I øvrigt henvises til bkg. nr.829 af  

 2.dec. 1986 om afgivelse af oplysninger om udlejede og afståede  

 ejerlejligheder.
 Ejerlejlighedsbeskatningsloven indeholder endvidere en konsekvensændring i  

 lov om beskatning af fortjeneste ved afståelse af fast ejendom (EBL), idet  

 beskatningen efter EBL ophæves for de ejerlejligheder, der omfattes af den  

 her omtalte lov (ELBL).
 ELBL vedrører alene beskatning af fortjeneste ved afståelse af  

 ejerlejligheder, der ikke er erhvervet som led i den skattepligtiges næring.
 Hvis betingelserne for beskatning ifølge ELBL ikke er opfyldt, kan der  

 blive tale om beskatning i medfør af reglerne i EBL.
 ELBL omfatter fortjeneste ved afståelse af visse ejerlejligheder, der er  

 beliggende i bygninger, hvis opførelse er påbegyndt senest den 1.juli 1966.  

 Endvidere skal lejlighederne være udstykket som ejerlejligheder inden den  

 12.feb. 1986, jf. lovens § 1, stk.2.
 Det er desuden en betingelse for eventuel beskatning, at lejlighederne har  

 været udlejet helt eller delvis til beboelse den 11.feb. 1986. Lejligheder,  

 der udelukkende har været udlejet til andet formål end beboelse, er ikke  

 omfattet af lovens bestemmelser, jf. lovens § 1, stk.2.
Reglerne i ELBL finder anvendelse ved afståelse af ejerlejligheder, der  

 tilhører juridiske eller fysiske personer, der er fuldt eller begrænset  

 skattepligtige her til landet.
Reglerne omfatter også afståelse af  

 ejerlejligheder i udlandet, når sådanne ejerlejligheder tilhører fysiske  

 eller juridiske personer, der er fuldt skattepligtige her i landet.
 Dødsboers afståelser af ejerlejligheder er dog ikke omfattet af lovens  

 bestemmelser, jf. § 6, stk.1. Fortjeneste ved afståelse af ejerlejligheder,  

 som er udlagt fra et dødsbo efter den 11.feb. 1986, er heller ikke omfattet  

 af lovens bestemmelser, jf. § 6, stk.2.
Efter lovens § 1, stk.3, indtræder skattepligten på det tidspunkt, hvor  

 det lejeforhold, der bestod den 11.feb. 1986, ophører.
Tidspunktet for  

 lejlighedens afståelse er uden betydning for skattepligtens indtræden.  

 Skatten beregnes dog først og forfalder til betaling, når lejligheden afstås.
E.J.6.2 5-årsreglen Efter lovens § 1, stk.4, indtræder skattepligt dog kun, når der i en  

 periode på indtil 5 år forud for lejeforholdets ophør i den lejlighed, der  

 afstås, er ophørt lejeforhold i 5 andre af den skattepligtiges  

 ejerlejligheder. 5-års perioden regnes tilbage i tiden og begynder 5 år forud  

 for det tidspunkt, hvor lejeforholdet i den aktuelle lejlighed ophører. 5-års  

 perioden begynder dog tidligst den 12.feb. 1986. Lejeforhold, der er ophørt i  

 lejligheder før den 12.feb. 1986, medregnes således ikke ved opgørelsen af  

 antal ophørte lejeforhold i en 5-års periode.
 Ved opgørelsen af antal ejerlejligheder, hvis nuværende lejeforhold er  

 ophørt i en 5-års periode, medregnes ophørte lejeforhold i alle den  

 skattepligtiges ejerlejligheder, der opfylder betingelserne i lovens § 1,  

 stk.2. Ophør af lejeforhold i ejerlejligheder, der er erhvervet som led i den  

 skattepligtiges næring, medregnes ikke ved opgørelsen af antal ophørte  

 lejeforhold efter § 1, stk.4, jf. lovens § 1, stk.6.
Sameje Hvis en skattepligtig ejer eller har ejet ejerlejligheder i sameje med  

 andre, f.eks. i form af et interessentskab, medregnes antallet af ophørte  

 lejeforhold i de pågældende ejerlejligheder ved opgørelsen af antal ophørte  

 lejeforhold hos den skattepligtige efter lovens § 1, stk.4.
Eksempel En skattepligtig ejer 9 lejligheder, der alle var udlejede den 11.feb.  

 1986 og som i øvrigt opfylder betingelserne i lovens § 1, stk.2.
 Antal ophørte lejeforhold i en 5-års periode samt beskatning af  

 fortjenesten ved afståelse af hver af lejlighederne efter det pågældende  

 lejeforholds ophør fremgår af nedenstående oversigt:
E.J.6.3 Hvornår er der tale om ophør Et lejeforhold anses for ophørt på det tidspunkt, hvor lejeren eller  

 udlejeren har givet meddelelse om opsigelse eller ophævelse af lejemålet  

 efter lejelovgivningens regler herom, jf. lovens § 1, stk.5.
 Efter lejelovens §§ 75-78 har en lejers ægtefælle/samlever eller et  

 husstandsmedlem under visse betingelser ret til at fortsætte et lejeforhold,  

 hvorfor lejeforholdet i disse situationer ikke anses for ophørt i relation  

 til ELBL.
 Når en lejer af en lejlighed bytter lejlighed med en ejer eller lejer af  

 en anden lejlighed eller selvstændig beboelse, jf. § 1, pkt.8, i lov nr.300  

 af 4.juni 1986 om lov om ændring af lov om leje, anses lejeforholdet heller  

 ikke for ophørt.
 Ophører lejeforholdet ved lejerens død, anses det for ophørt på  

 tidspunktet for dødsfaldet.
Et lejeforhold, der ophører i en funktionærbolig, medregnes ikke ved  

 opgørelsen af antal ophørte lejeforhold efter § 1, stk.4, når lejligheden  

 efter lejeforholdets ophør genudlejes som funktionærbolig.
Lejeforholdet i en  

 funktionærbolig anses først for ophørt på det tidspunkt, hvor lejligheden  

 anvendes til andet formål.
Skattepligten efter § 1, stk.3, indtræder på det  

 tidspunkt, hvor det nævnte lejeforhold anses for ophørt.
 Tidsbegrænsede lejeforhold, der er indgået før lovens ikrafttræden  

 (12.feb. 1986), anses for ophørt ved udløbet af den aftalte lejeperiode.
 Når en ejer af en udlejet ejerlejlighed overdrager lejligheden til den  

 hidtidige lejer, som lejligheden var udlejet til den 11.feb. 1986, eller til  

 lejerens ægtefælle, anses lejeforholdet ikke for ophørt i lovens forstand.
Tagetagen i en større ejerlejlighedsejendom var opdelt i 2  

 ejerlejligheder, der igen var opdelt i en række selvstændigt udlejede  

 værelser.
I forbindelse med en af brandmyndighederne påkrævet modernisering  

 af tagetagen begæredes bindende forhåndsbesked om, hvorvidt opsigelse af  

 samtlige lejere i alle værelser, opdeling af tagetagen i 3 ejerlejligheder og  

 herefter udlejning af disse ville blive anset for ophør af lejemål i ELBL's  

 forstand.
 Ligningsrådet besvarede spørgsmålet bekræftende f.s.v.a. opsigelse af  

 værelseslejemålene i de 2 eksisterende ejerlejligheder, men fandt, at den  

 nyudstykkede tredje ejerlejlighed ikke var omfattet af loven, idet den var  

 udstykket efter den 12.feb. 1986.
E.J.6.4 Hovedaktionærer I lovens § 3 er fastsat særlige regler for opgørelsen af antal ophørte  

 lejeforhold for en skattepligtig, der dels selv har ejerlejligheder, dels er  

 hovedaktionær i et selskab, som har ejerlejligheder.
 Som hovedaktionær anses i denne forbindelse alle skattepligtige, herunder  

 personer, aktieselskaber, anpartsselskaber m.v., der på tidspunktet for  

 lejeforholdets ophør havde en aktiebesiddelse eller indflydelse som omhandlet  

 i ABL § 4, stk.2 og 3.
 Når et lejeforhold ophører i en af hovedaktionærens egne ejerlejligheder,  

 skal den pågældende ved anvendelse af 5-års reglen i § 1, stk.4, medregne  

 dels ophørte lejeforhold i egne ejerlejligheder, dels lejeforhold, der er  

 ophørt i det pågældende selskabs ejerlejligheder, ved afgørelse af, om der  

 indenfor de sidste 5 år er ophørt mere end 5 lejeforhold i aktionærens  

 ejerlejligheder.
 Derimod skal selskabet ikke ved opgørelsen af antal ophørte lejeforhold i  

 selskabets lejligheder inden for en 5-års periode medregne ophørte  

 lejeforhold i ejerlejligheder tilhørende selskabets hovedaktionærer.
E.J.6.5 Ægtefæller Ved opgørelsen af antal ophørte lejeforhold efter § 1, stk.4, skal en gift  

 person medregne lejeforhold, der er ophørt i ægtefællens ejerlejligheder,  

 indenfor en 5-års periode, jf. lovens § 4. Dette gælder, uanset om  

 ægtefællerne har været gift i hele den 5-års periode, der lægges til grund.  

 Reglen gælder kun for samlevende ægtefæller, jf. § KSL 4. Derimod skal  

 lejeforhold, der er ophørt i en tidligere ægtefælles ejerlejligheder, ikke  

 medregnes.
 I medfør af bestemmelsen i KSL § 26 B anses overdragelser mellem  

 samlevende ægtefæller ikke for afståelse.
 Når en længstlevende ægtefælle er omfattet af KSL § 29, stk.1-3 (uskiftet  

 bo m.v.), vil ægtefællen indtræde i afdødes skattemæssige stilling, både med  

 hensyn til fortjeneste ved afståelse af ejerlejligheder, som indgår i boet,  

 og med hensyn til opgørelsen af antal ophørte lejeforhold, jf. § 5 i ELBL.
E.J.6.6 Dødsboer Efter lovens § 6, stk.1, er fortjeneste ved et dødsbos afståelse af en  

 ejerlejlighed ikke omfattet af loven.
Fortjeneste ved afståelsen beskattes  

 derfor fortsat efter reglerne i EBL.
Dødsboet skal heller ikke beskattes af  

 fortjenesten ved udlæg af en ejerlejlighed fra boet.
 Når en ægtefælle, arving eller legatar afstår en ejerlejlighed, som er  

 udlagt fra et dødsbo efter den 11.feb. 1986, medregnes fortjenesten ved  

 afståelsen ikke ved opgørelsen af den skattepligtiges indkomst efter § 1 for  

 en udlægsmodtager, jf. lovens § 6, stk.2. Ophørte lejeforhold i  

 ejerlejligheder, der er udlagt fra et dødsbo efter den 11.feb. 1986,  

 medregnes ikke ved opgørelsen af antal ophørte lejeforhold efter § 1, stk.4,  

 for en udlægsmodtager.
E.J.6.7 Opgørelse af fortjenesten Efter lovens § 1 medregnes fortjenesten ved opgørelsen af den  

 skattepligtige almindelige indkomst.
 I 1987 og efterfølgende år medregnes fortjenesten for en skattepligtig  

 person ved opgørelsen af den personlige indkomst.
Fortjenesten opgøres på samme måde som fortjeneste ved afståelse af  

 ejerlejligheder som led i den skattepligtiges næring.
Fortjenesten opgøres  

 som forskellen mellem den nominelle afståelsessum med fradrag af  

 salgsomkostninger og den nominelle anskaffelsessum med tillæg af  

 anskaffelsesudgifter og eventuelle forbedringer m.m.
 Sælgerpantebreve, som den skattepligtige modtager til hel eller delvis  

 berigtigelse af afståelsessummen, omregnes til kontantværdi.
Dog skal kursgevinst på modtagne sælgerpantebreve ikke medregnes ved  

 indkomstopgørelsen, hvis de opfylder kravene til mindsterente, jf. § 7 i KGL.  

 Dette gælder for personer.
For så vidt angår selskaber henvises til  

 A.D.2.2.2.3.
Er der afskrevet på ejerlejligheden, formindskes anskaffelsessummen med de  

 faktisk foretagne afskrivninger.
Fortjenesten opgøres i disse tilfælde på  

 samme måde som for næringsejendomme, hvorpå der er foretaget skattemæssige  

 afskrivninger, dvs. som forskellen mellem afståelsessummen og bygningens  

 nedskrevne værdi.
 Tab ved afståelse af en ejerlejlighed kan ikke fradrages ved  

 indkomstopgørelsen, jf. lovens § 2, stk.2.
E.J.7 Timeshare E.J.7.1 Indledning Timeshareordningerne går i princippet ud på at udbyde brugen af  

 ferielejlighed m.v., i bestemte uger af året.
Konstruktionerne af forholdet  

 mellem udbyderne - selve projektet - og køberne er imidlertid højst  

 forskellige fra det ene projekt til det andet.
I nogle af ordningerne erhverver køberen skøde for en andel af f.eks. en  

 ferielejlighed.
I andre ordninger er brugsretten knyttet til ejerskab af  

 aktier i det selskab, som ejer selve det benyttede objekt.
Endvidere er der  

 ordninger, hvor der er tale om køb af en brugsret, der i de fleste henseender  

 minder om egentlig "udlejning", dvs. uden skøde, aktier m.v.
Udover  

 disse hovedgrupper, findes der arrangementer i grænseområder mellem de nævnte  

 typer af ordninger.
 Karakteristisk for ordningerne kan siges at være, at der er tale om ret  

 til at benytte en bolig i nogle bestemte uger hvert år i en periode, der kan  

 strække sig fra en kortere årrække på f.eks. 10 år til et ubegrænset tidsrum,  

 og at benyttelsen i det væsentligste betales med en éngangsydelse.
 På grund af timesharearrangementernes opbygningsmæssige variation, må man  

 som udgangspunkt tage stilling til de skattemæssige konsekvenser i hvert  

 enkelt tilfælde.
E.J.7.2 Timeshare med skøde I de arrangementer, hvor der er tale om et egentligt ejendomskøb, får  

 køberen skøde på en andel af en ejendom samt disposition over denne i en  

 nærmere angivet periode.
Køberen opnår således udover retten til at bruge  

 ejendommen også ret til at disponere over denne i form af salg, pantsætning  

 m.v.
Sælgeren Hvis sælgeren som led i sin næring handler med ejendomme, skal fortjeneste  

 eller tab ved salget medregnes til den skattepligtige almindelige indkomst.
 Sker salget ikke som led i næringen, anvendes reglerne i EBL.
Køberne Hos køberne, som ejer ejendommen i sameje, må der ved indkomstopgørelsen  

 medregnes en lejeværdi.
Endvidere er de pågældendes andel af renteudgifterne  

 fradragsberettigede.
Ligningslovens procentregler for beregning af lejeværdi af bolig i egen  

 ejendom gælder også for skattepligtige, der ejer ejendommen i sameje med  

 andre, jf.
LL § 15 I, se A.D.3.3.2.
Procentreglerne gælder kun for de medejere, som ejendommen tjener til  

 bolig for.
Lejeværdien opgøres som om kun beboerne var ejere af ejerboligen  

 og indtægtsføres med et beløb, der svarer til den procentvist opgjorte  

 lejeværdi, som kan henføres til den del af ejendommen, som den pågældende  

 benytter, og for det tidsrum, benyttelsen varer.
Hvis andelen af ejendommen udelukkende benyttes til udlejning, beregnes  

 der ikke lejeværdi.
Derimod beskattes lejeindtægten som almindelig indkomst.  

 Iøvrigt opgøres ejendommens regnskab efter samme regler som for  

 udlejningsejendomme.
Der kan endvidere foretages afskrivninger på inventar  

 efter AL afsnit I.
Hvis andelen af ejendommen kun udlejes delvis, men ellers benyttes af  

 ejeren, kan der foretages fradrag for udgifter afholdt til vedligeholdelse af  

 indbo og inventar.
Der kan endvidere foretages afskrivninger efter AL afsnit  

 II om driftsmidler, der anvendes både til erhvervsmæssige og private formål.
 Fradrag godkendes med så stor en del af den afholdte  

 vedligeholdelsesudgift, henholdsvis det beregnede afskrivningsbeløb, som  

 svarer til den erhvervsmæssige andel af inventarets og indboets benyttelse i  

 det pågældende indkomstår.
 Se eventuelt nærmere A.D.3.2.7 (om udlejning - helt eller delvis - af  

 sommerhuse m.v.).
E.J.7.3 Timeshare med aktier I disse timesharearrangementer ejer et aktieselskab f.eks. en fast ejendom  

 med ferielejligheder.
Selskabet udbyder herefter aktier til interesserede  

 købere, som dermed opnår en forudbestillings/brugsret til en lejlighed i  

 ejendommen.
Beskatning i selskabet Hvis selskabet stiller lejligheder til rådighed for aktionærerne for et  

 lejebeløb og/eller et gebyr, som ligger under markedslejen, skal selskabet -  

 udover det oppebårne lejebeløb m.v. - beskattes af forskellen mellem  

 markedslejen (den objektive lejeværdi) og det oppebårne lejebeløb m.v., jf.  

 HD af 14.maj 1984 (skd.70.592), omtalt under E.K.1.3.
Beskatning hos aktionærerne Almindeligt udbytte af aktierne vil være skattepligtig indkomst efter LL §  

 16 A.
 I timesharearrangementer med køb af aktier vil det normalt følge af  

 aktionæroverenskomsten, at selskabets aktionærer opnår ret til hvert år at  

 forudbestille et vist antal ugers ophold i ferielejligheden.
 For forudbestillingsretten betaler aktionærerne typisk et servicegebyr,  

 der skal anvendes til dækning af lejlighedens driftsomkostninger.
 I praksis er aktionærer med bolig i selskabets ejendom anset for  

 indkomstskattepligtige af maskeret udbytte opgjort på grundlag af en  

 skønsmæssig fastsat lejeindtægt - den objektive lejeværdi - sat i relation  

 til den faktiske betalte leje.
Aktionærerne der udnytter forudbestillingsretten beskattes af maskeret  

 udbytte efter LL § 16 A, stk.1, såfremt det efter en konkret bedømmelse må  

 antages, at den objektive udlejningsværdi på ferielejligheden overstiger det  

 for benyttelsen af forudbestillingsretten fastsatte servicegebyr samt en  

 eventuel erlagt leje.
Dette synspunkt er tiltrådt af Landsskatteretten, jf.  

 Skat 1986.7.482.
Eventuel afhændelse af aktierne følger de almindelige regler for  

 aktieafståelse.
De skattemæssige konsekvenser er forskellige afhængige af om  

 aktionæren ejer aktierne som led i sin næring eller om aktionæren er  

 hovedaktionær eller almindelig aktionær.
E.J.7.4 Timeshare med brugsret I den sidste af de 3 hovedgrupper af timesharearrangementer er der tale om  

 køb af en brugsret i en tidsbegrænset årrække.
De tidsbegrænsede timesharearrangementer med brugsret anses for  

 lejeforhold, uanset om der er tale om en meget lang tidsbegrænset periode,  

 f.eks. 99 år, hvorimod de tidsubegrænsede arrangementer skattemæssigt  

 behandles som overdragelse af fast ejendom, jf.
E.J.7.2.
 VLD af 28.nov. 1988, Skat 1989.2.122. Aftale om køb af  

 ejerlejlighedsandele blev p.g.a. de aftalte vilkår i skattemæssig henseende  

 betragtet som lejeaftale.
Engangsbetaling periodiseres ikke Strækker brugsretten sig over et længere åremål, f.eks. 99 år, og betales  

 der herfor et engangsbeløb, anses dette for en i lejeforhold atypisk  

 berigtigelsesform.
Ifølge en bindende forhåndsbesked beskattes udlejeren  

 derfor fuldt ud af beløbet ved aftalens indgåelse.
Der skal således ikke som  

 normalt ved beskatning af forudbetalt husleje foretages periodisering af  

 engangsbeløbet over et til brugsretten svarende åremål.
 Indeholder engangsvederlaget et beløb, der afsættes som reserve til  

 fremtidige større vedligeholdelser og ombygninger, skal dette beløb dog først  

 indtægtsføres ved afholdelsen af udgifterne til vedligeholdelse og ombygning,  

 Skat 1987.3.224.
