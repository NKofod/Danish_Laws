Fremsat den 6. februar 2002 af  

 beskæftigelsesministeren (Claus Hjort Frederiksen) Forslag til Lov om gennemførelse af dele  

 af arbejdstidsdirektivet1) § 1. Denne lov finder anvendelse for lønmodtagere, der  

 ikke i medfør af kollektiv overenskomst er sikret de rettigheder, der  

 som minimum svarer til artikel 2, stk. 1, 3 og 4, artiklerne 4, 6, 8, 9,  

 16 og 17 i direktiv 93/104/EF af 23. november 1993 om visse aspekter i  

 forbindelse med tilrettelæggelse af arbejdstiden.
 Stk. 2. For lønmodtagere, der ikke er omfattet af en  

 overenskomst, der sikrer de i stk. 1 nævnte rettigheder, finder  

 §§ 2-8 ikke anvendelse, hvis det i det enkelte ansættelsesforhold  

 skriftligt aftales, at lønmodtageren er sikret disse rettigheder i  

 henhold til en nærmere angiven kollektiv overenskomst, som er  

 gældende på den virksomhed, hvor lønmodtageren er  

 ansat.
 Stk. 3. Loven gælder ikke for lønmodtagere  

 beskæftiget med aktiviteter inden for vej-, luft-, sø- og  

 jernbanetransport, sejlads ad indre vandveje, havfiskeri, andre aktiviteter  

 på havet, samt aktiviteter, der udøves af læger under  

 uddannelse.
 § 2. Ved en lønmodtager forstås i denne lov en  

 person, der modtager vederlag for udførelse af personligt arbejde i  

 tjenesteforhold.
 Stk. 2. Medmindre andet er fastsat i henhold til kollektiv  

 overenskomst, forstås ved arbejdstid i denne lov det tidsrum, hvori  

 arbejdstageren er på arbejde og står til arbejdsgiverens  

 rådighed under udførelse af sin beskæftigelse eller sine  

 opgaver.
 Stk. 3. Ved natperiode forstås i denne lov et tidsrum  

 på mindst 7 timer, som omfatter tidsrummet mellem kl. 00.00 og kl.  

 05.00. Medmindre andet er aftalt, er natperioden fra kl. 22.00 til kl.  

 05.00.
 Stk. 4. Ved en natarbejder forstås i denne lov en  

 lønmodtager, der normalt udfører mindst 3 timer af sin daglige  

 arbejdstid i natperioden, eller en lønmodtager, der udfører  

 natarbejde i mindst 300 timer inden for en periode på 12  

 måneder.
§ 3. En lønmodtager med en daglig arbejdstid på  

 mere end 6 timer har ret til en pause af et sådan omfang, at pausens  

 formål tilgodeses.
Pausen lægges efter de for arbejdsstedet  

 normale regler for lægning af arbejdstiden.
§ 4. Den gennemsnitlige arbejdstid i løbet af en  

 syvdagesperiode beregnet over en periode på 4 måneder må  

 ikke overstige 48 timer incl. overarbejde.
Perioder med årlig betalt  

 ferie og perioder med sygeorlov medtages ikke i eller er neutrale i forhold  

 til beregningen af gennemsnittet.
 § 5. Den normale arbejdstid for natarbejdere må i  

 gennemsnit ikke overstige 8 timer pr. periode på 24 timer beregnet over  

 en periode på 4 måneder.
 Stk. 2. Den i arbejdsmiljølovens kapitel 9 fastsatte  

 minimumsperiode på 24 timers ugentlig hvile medtages ikke i beregningen  

 af gennemsnittet inden for referenceperioden.
 Stk. 3. Hvor en natarbejder er beskæftiget ved  

 særlig risikofyldt arbejde eller ved arbejde, der indebærer en  

 betydelig fysisk eller psykisk belastning, må der ikke arbejdes mere  

 end 8 timer i løbet af en periode på 24 timer, i hvilken der  

 udføres natarbejde.
 § 6. Lønmodtagere skal tilbydes gratis helbredskontrol,  

 inden de begynder beskæftigelse med natarbejde og derefter inden for  

 regelmæssige tidsrum på mindre end 3 år.
 § 7. Natarbejdere, der lider af helbredsproblemer, som  

 påviseligt skyldes, at de udfører natarbejde, overføres,  

 når det er muligt, til dagarbejde, som passer til dem.
 § 8. En lønmodtager, hvis rettigheder i henhold til  

 denne lov er krænket, kan tilkendes en godtgørelse.
 Stk. 2. Afskediges en lønmodtager, fordi denne har  

 rejst krav i henhold til denne lov, skal arbejdsgiveren betale en  

 godtgørelse.
 Stk. 3. For lønmodtagere, der er omfattet af en  

 overenskomst som nævnt i § 1, stk. 1, kan sager om  

 krænkelse af rettighederne efter sådan en overenskomst, herunder  

 om den i stk. 1 og 2 nævnte godtgørelse, som ikke bliver  

 behandlet ad fagretlig vej, afgøres ved de civile domstole.
 § 9. Beskæftigelsesministeren bemyndiges til efter  

 forhandlinger med arbejdsmarkedets parter at fastsætte nærmere  

 regler vedrørende udnyttelse af de i direktivet indeholdte  

 undtagelsesmuligheder.
 § 10. Loven træder i kraft 1. april 2002.
 § 11. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Forslaget gennemfører dele af Rådets direktiv  

 93/104/EF af 23. november 1993 om visse aspekter i forbindelse med  

 tilrettelæggelse af arbejdstiden.
 Direktivet skulle være gennemført i Danmark  

 den 20. november 1996.
 Direktivet er et arbejdsmiljødirektiv udstedt med  

 hjemmel i EF-traktatens artikel 118 A, som affattet i Maarstricht-traktaten.  

 Direktivet indeholder både arbejdsmiljø- og arbejdsretlige  

 bestemmelser.
 Arbejdsmiljøbestemmelserne er gennemført i  

 arbejdsmiljøloven med tilhørende bekendtgørelser, de  

 arbejdsretlige bestemmelser har hidtil været gennemført alene  

 ved kollektive overenskomster og aftaler mellem arbejdsmarkedets parter.
 Således er der indgået implementeringsaftaler  

 på hovedparten af det organiserede private arbejdsmarked, ligesom  

 både staten, kommuner og amter er dækket af aftaler, der  

 implementerer arbejdstidsdirektivet.
I forbindelse med at man vurderede implementeringen, kunne  

 det i efteråret 1996 konstateres, at den helt overvejende del af de  

 danske lønmodtagere var dækket af de aftaler, der var  

 indgået.
Der var dog grupper, navnlig på det private  

 arbejdsmarked, som i hvert fald ikke var direkte omfattet af aftalerne, idet  

 de ikke kunne støtte et juridisk krav på en overenskomst.
 Den 24. februar 1997 blev det meddelt Kommissionen, at  

 Danmark havde gennemført direktivet - for den arbejdsretlige dels  

 vedkommende via kollektive overenskomster.
 Regeringen lagde herved vægt på, at  

 hovedparten af alle lønmodtagere havde rettigheder, der svarede til  

 direktivet.
 Kommissionen sendte den 20. november 1999 den danske  

 regering en åbningsskrivelse som et indledende skridt til en retssag  

 mod Danmark, idet den ikke fandt, at en implementering alene ved kollektive  

 overenskomster var tilstrækkelig, når ikke alle  

 lønmodtagere havde rettigheder i henhold til direktivet.
Dette spørgsmål har siden været  

 drøftet mellem den danske regering og Kommissionen.
Kommissionen har  

 under disse drøftelser anerkendt de store aftalemæssige  

 resultater, men har alligevel måttet fastholde, at implementeringen  

 ikke har været tilstrækkelig.
 Regeringen har i enighed med arbejdsmarkedets parter  

 fundet, at det vil være rigtigst at afslutte sagen nu med en lov, der  

 skal gælde for de ikke-overenskomstdækkede lønmodtagere,  

 men som i øvrigt i videst muligt omfang respekterer og tager sit  

 udgangspunkt i de aftaler, som parterne har indgået, jf.  

 målsætningerne i Folketingets motiverede dagsorden fra den 30.  

 november 1993.
Direktivet, der er et arbejdsmiljødirektiv,  

 indeholder nogle generelle bestemmelser, der skal sikre lønmodtagerne  

 i forhold til arbejdstiden generelt.
Direktivet har til formål at  

 fastlægge nogle minimumsforskrifter for tilrettelæggelse af  

 arbejdstiden og indeholder regler om minimumshvileperioder, dagligt,  

 ugentligt og årligt, passende pauser og et loft over den ugentlige  

 arbejdstid.
Direktivet er et minimumsdirektiv og berører derfor  

 ikke medlemsstaternes adgang til at indføre bestemmelser, der er  

 gunstigere med hensyn til beskyttelse af arbejdstagernes sikkerhed og  

 sundhed.
Også kollektive overenskomster kan have regler, der er  

 gunstigere med hensyn til beskyttelse af arbejdstagernes sikkerhed og  

 sundhed.
Beskyttelsesreglerne i direktivet er udformet med  

 maksimumstimetal for, hvor lang tid den enkelte lønmodtager må  

 være på natarbejde pr. arbejdsdag, eller hvor længe den  

 pågældende må arbejde om ugen.
Direktivet fastsætter  

 herefter nogle referenceperioder, inden for hvilke gennemsnittet af  

 maksimumstimetallene skal beregnes.
Reglerne om daglig hviletid og ugentlig hviletid er  

 gennemført ved lovgivningen, idet arbejdsmiljølovens §§ 38  

 og 55, samt §§ 20 og 21 i bekendtgørelse nr. 1282 om hviletid og  

 fridøgn af 20. december 1996 indeholder bestemmelser, der  

 gennemfører disse dele af direktivet.
Direktivets bestemmelser om  

 hviletid og fridøgn er derfor ikke omfattet af denne lov.
 Det foreslås at opsamle restgruppen, således  

 at loven alene kommer til at gælde for de lønmodtagere, der ikke  

 i medfør af en kollektiv overenskomst, eller i medfør af  

 individuel aftale i henhold til § 1, stk. 2, har rettigheder, der  

 som minimum svarer til direktivets.
Direktivets bestemmelser om pauser, natarbejde og  

 referenceperioder kan fraviges ved kollektive overenskomster.
Fravigelse er  

 dog kun tilladt, hvis der gives de pågældende lønmodtagere  

 tilsvarende kompenserende hvileperioder eller under særlige  

 omstændigheder tilsvarende beskyttelse.
Referenceperioden for så vidt angår den  

 maksimale ugentlige arbejdstid kan ikke udvides til mere end seks  

 måneder.
Det er dog muligt under overholdelse af almindelige principper  

 for beskyttelse af lønmodtagernes sikkerhed og sundhed at tillade, at  

 der af objektive og tekniske grunde samt af hensyn til arbejdets  

 tilrettelæggelse ved kollektive overenskomster fastsættes  

 referenceperioder, der under ingen omstændigheder må overstige  

 tolv måneder.
Det oprindelige arbejdstidsdirektiv undtager en  

 række sektorer og arbejdsområder, der er blevet inkluderet ved  

 ændringsdirektiv 2000/34/EF.
Disse ændringer af det oprindelige  

 arbejdstidsdirektiv skal imidlertid ikke være gennemført  

 før tidligst i august 2003. Inkluderingen af læger under  

 uddannelse skal gennemføres i en overgangsperiode fra 2004 til 2009.  

 Der vil først på det tidspunkt, hvor parterne tilkendegiver, at  

 der er forhandlet færdigt om aftaleimplementering af  

 ændringsdirektivet, blive taget stilling til en evt. supplerende  

 lovgivning.
Medlemslandene skulle gennemføre direktivet senest  

 den 23. november 1996 eller sikre sig, at arbejdsmarkedets parter ved aftale  

 iværksatte de nødvendige bestemmelser.
Direktivet har indtil nu  

 været gennemført dels ved arbejdsmiljølovgivningens  

 bestemmelser om hviletid og fridøgn og dels for den arbejdsretlige  

 dels vedkommende ved kollektive overenskomster.
 Lovforslaget tager udgangspunkt i direktivets tekst, men  

 lovforslaget er i de tilfælde, hvor der forudsættes en  

 nærmere præcisering, inspireret af de aftaler, der er  

 indgået om implementering af arbejdstidsdirektivet mellem parterne  

 på arbejdsmarkedet.
Loven vil skulle vige for indgåede aftaler, der  

 gennemfører arbejdstidsdirektivet.
Det vil gælde såvel  

 tidligere indgåede aftaler som eventuelle aftaler, der indgås  

 efter lovens ikrafttræden.
Økonomiske og administrative konsekvenser for det  

 offentlige Parterne på både det statslige og det  

 (amts)kommunale område har indgået aftaler, der  

 gennemfører arbejdstidsdirektivet.
Forslaget medfører derfor  

 ingen økonomiske og administrative konsekvenser for det offentlige som  

 arbejdsgiver.
 Økonomiske og administrative konsekvenser for  

 erhvervslivet mv.
På det private område har arbejdsmarkedets  

 parter indgået en række aftaler, der gennemfører  

 arbejdstidsdirektivet.
Derudover har Dansk Arbejdsgiverforening og  

 Landsorganisationen i Danmark indgået en opsamlingsaftale, der betyder,  

 at lønmodtagere på virksomheder inden for DA s og LO s  

 område, der ikke er omfattet af en kollektiv overenskomst, der  

 gennemfører arbejdstidsdirektivet, alligevel har rettigheder svarende  

 til direktivet.
Endelig har overenskomsternes regler om arbejdstid i stor  

 udstrækning haft en afsmittende virkning for resten af det private  

 arbejdsmarked.
Det antages derfor, at forslaget ikke medfører  

 økonomiske og administrative konsekvenser af betydning for  

 erhvervslivet.
Miljømæssige konsekvenser Lovforslaget har ingen miljømæssige  

 konsekvenser.
Ligestillingsmæssige konsekvenser Lovforslaget skønnes ikke at have  

 ligestillingsmæssige konsekvenser.
Høring Lovforslaget har været sendt i høring hos  

 Dansk Arbejdsgiverforening, Sammenslutningen af Landbrugets  

 Arbejdsgiverforeninger, Landsorganisationen i Danmark, Funktionærernes  

 og Tjenestemændenes Fællesråd, Akademikernes  

 Centralorganisation, Finanssektorens Arbejdsgiverforening, Ledernes  

 Hovedorganisation, Kommunernes Landsforening, Amtsrådsforeningen,  

 Københavns og Frederiksberg kommuner, Centralorganisationernes  

 Fællesudvalg og Kommunale Tjenestemænd og Overenskomstansatte.  

 Derudover har forslaget været sendt til høring hos  

 Økonomi- og Erhvervsministeriets Testpanel, Ligestillingsafdelingen,  

 Søfartsstyrelsen og Advokatrådet.
Vurdering af konsekvenser af lovforslaget Positive konsekvenser / mindreudgifter (hvis ja, angiv omfang) Negative konsekvenser / merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget gennemfører dele af Rådets direktiv  

 93/104/EF om visse aspekter i forbindelse med tilrettelæggelse af  

 arbejdstiden Bemærkninger til de enkelte  

 bestemmelser Til § 1 Med bestemmelsen i stk. 1 foreslås, at  

 loven kun finder anvendelse på den lønmodtager, der ikke i  

 medfør af en kollektiv overenskomst mindst opnår den  

 beskyttelse, der fremgår af arbejdstidsdirektivet.
Den kollektive  

 overenskomst kan være indgået før lovens  

 ikrafttræden eller på et senere tidspunkt.
Kravet om, at  

 overenskomsten skal overholde direktivets minimumskrav, betyder også,  

 at det ved kollektiv overenskomst kan besluttes at udnytte direktivets  

 undtagelsesmuligheder mv.
Arbejdsmarkedets parter har således bl.a.  

 mulighed for under overholdelse af direktivets begrænsninger at udvide  

 referenceperioden, inden for hvilken den gennemsnitlige arbejdstid skal  

 beregnes til 12 måneder.
Med kollektive overenskomster menes også  

 aftaler på tjenestemandsområdet.
I stk. 2, foreslås det, at  

 ikke-overenskomstansatte lønmodtagere, der er ansat på en  

 virksomhed, der er delvist overenskomstdækket, og som indgår en  

 skriftlig aftale med arbejdsgiveren om, at overenskomsten som er  

 gældende for andre medarbejdere på virksomheden, og som  

 indeholder rettigheder svarende til lovens §§ 2-8, også er  

 gældende for dem, ikke er omfattet af loven.
Det forudsættes, at  

 lønmodtageren får kopi af de relevante  

 overenskomstbestemmelser.
I stk. 3 undtages de i direktivet ekskluderede  

 sektorer.
Det foreslås derfor, at loven ikke skal gælde for vej-,  

 luft-, sø- og jernbanetransport, sejlads ad indre vandveje,  

 havfiskeri, andre aktiviteter på havet, samt aktiviteter, der  

 udøves af læger under uddannelse.
Disse områder, bortset  

 fra søfarende som defineret i Rådets direktiv 1999/63/EF, er  

 omfattet af ændringsdirektivet, som skal være implementeret  

 tidligst den 1. august 2003. For læger under uddannelse er der fastsat  

 en overgangsperiode på fem år fra den 1. august 2004. For at  

 være omfattet af de undtagne aktiviteter kræves det, at den  

 pågældende lønmodtager er direkte beskæftiget med  

 den pågældende aktivitet.
Det er altså ikke alle ansatte i  

 den pågældende branche, der er undtaget.
Til § 2 I § 2 foreslås en række definitioner.
I stk. 1 foreslås det således at  

 indsætte en definition af lønmodtagerbegrebet.
Definitionen  

 svarer til den nu sædvanlige definition i den arbejdsretlige  

 lovgivning, jf. ferieloven, lov om arbejdsgiverens pligt til at underrette  

 lønmodtageren om vilkårene for ansættelsesforholdet og lov  

 om gennemførelse af deltidsdirektivet.
I stk. 2 foreslås det at definere  

 arbejdstid som det tidsrum, hvori arbejdstageren er på arbejde og  

 står til rådighed for arbejdsgiveren under udførelse af  

 sin beskæftigelse eller sine opgaver.
Regler om en anden  

 opgørelse af arbejdstiden, der måtte være fastsat i  

 henhold til kollektiv overenskomst, gælder forud for loven, i det  

 omfang det er i overensstemmelse med direktivets art. 2, stk. 1, som  

 bl.a. fastslår at arbejdstidsbegrebet skal forstås i  

 overensstemmelse med national lovgivning og/eller praksis.
I direktivet defineres natperiode som et tidsrum på  

 mindst 7 timer, og som omfatter perioden mellem kl. 00.00 og 05.00. Inden for  

 dette tidsrum kan natperioden frit aftales.
Direktivet fastsætter  

 natperioden til mellem kl. 22.00 og 05.00, i det omfang der ikke er aftalt  

 eller fastsat andet i medfør af kollektiv overenskomst.
Det  

 foreslås derfor i stk. 3 at definere natperiode og  

 natarbejde på samme måde som i direktivet.
Herudover  

 foreslås i stk. 4 en definition af natarbejder, som dels  

 svarer til direktivets art. 2, stk. 4a, og dels kan være en  

 person, der udfører natarbejde i mindst 300 timer inden for en periode  

 på 12 måneder, jf. direktivets art. 2, stk. 4b.
Til § 3 Efter direktivets artikel 4 skal alle arbejdstagere sikres  

 ret til en pause, hvis den daglige arbejdstid overstiger 6 timer.
Efter  

 direktivet kan medlemsstaterne selv fastsætte de nærmere  

 bestemmelser herfor, herunder varigheden og kriterierne for tildeling af  

 pausen.
Det er ikke hensigtsmæssigt på forhånd  

 at fastsætte ensartede regler for længden af pauser eller  

 placeringen af disse, idet forholdene i den enkelte branche, på den  

 enkelte virksomhed og for den enkelte arbejdsfunktion er vidt forskellige.  

 Det ville således være misvisende at fastsætte en  

 mindstevarighed af pausen, fordi det, der måske var  

 tilstrækkeligt i én branche, var helt utilstrækkeligt i en  

 anden.
Ofte bliver spise og hvilepauserne fastsat i samarbejde med  

 medarbejderne, mens arbejdsgiveren har det endelige ord i tilfælde af  

 uenighed.
Medarbejderne vil kunne påtale en fastlæggelse af  

 pausen og varigheden af denne inden for mange overenskomstområder, hvis  

 medarbejderne finder, at arbejdsgiveren ikke har fastsat pausen under  

 tilstrækkelig hensyntagen til medarbejdernes ønsker og  

 virksomhedens tarv.
 Som et eksempel på fastsættelse af varigheden  

 af pausen i en overenskomst, kan nævnes overenskomsten mellem Dansk  

 Industri og CO-Industri, der har fastsat pausen til ikke under 10  

 minutter.
Til § 4 I overensstemmelse med direktivets artikel 6  

 foreslås en maksimal ugentlig gennemsnitlig arbejdstid på 48  

 timer over en periode på 4 måneder.
 Beregningsteknisk indgår perioder med årlig  

 betalt ferie og perioder med sygeorlov ikke i eller er neutrale i forhold til  

 beregningen af gennemsnittet.
 Som omtalt i de almindelige bemærkninger kan  

 referenceperioderne udvides under nærmere betingelser ved kollektive  

 aftaler mellem arbejdsmarkedets parter.
 Begrænsningen gælder i forhold til den enkelte  

 arbejdsgiver.
 For så vidt angår den maksimale ugentlige  

 arbejdstid for unge under 18 år, henvises til arbejdsmiljølovens  

 bestemmelser herom.
Til § 5 Det foreslås i § 5, stk. 1 i  

 overensstemmelse med direktivet at begrænse arbejdstiden for  

 natarbejdere til højst 8 timer pr. periode på 24 timer beregnet  

 over et gennemsnit på 4 måneder.
Natarbejdere er personer, der  

 udfører mindst 3 timer af den daglige arbejdstid inden for  

 natperioden.
Natperioden er defineret i forslaget til § 2,  

 stk. 3, og udgør et tidsrum på mindst 7 timer, der skal  

 omfatte tidsrummet kl. 00.00 til 05.00. Hvis der er tale om særligt  

 risikofyldt arbejde eller arbejde, der indebærer en betydelig fysisk  

 eller psykisk belastning, kan der højst arbejdes med natarbejde pr.  

 arbejdsdag i 8 timer i løbet af 24 timer.
Der vil således ikke  

 være brug for referenceperioder til at beregne et gennemsnit, når  

 arbejdet er særligt risikofyldt eller særligt belastende.
Der  

 findes ikke faste definitioner af, hvad der forstås ved særligt  

 risikofyldt arbejde eller arbejde, der indebærer en betydelig fysisk  

 eller psykisk belastning.
I de situationer, hvor man som lønmodtager  

 eller arbejdsgiver ikke er enige om, hvorvidt et arbejde kan karakteriseres  

 som særligt risikofyldt eller indebærer en betydelig fysisk eller  

 psykisk belastning, vil Arbejdstilsynet kunne anmodes om en udtalelse.
 I stk. 2 foreslås det, i overensstemmelse med  

 direktivet, at den i arbejdsmiljølovens kapitel 9 fastsatte  

 minimumsperiode på 24 timers ugentlig hvile ikke medtages i beregningen  

 af gennemsnittet af den referenceperiode, der er lovens udgangspunkt og som  

 er nævnt i stk. 1. Dette vil også gælde ved evt.  

 længere referenceperioder i tilfælde af udnyttelse af direktivets  

 undtagelsesmuligheder.
Til § 6 Efter direktivets artikel 9 skal natarbejdere tilbydes  

 gratis helbredskontrol, inden de påbegynder beskæftigelse med  

 natarbejde.
Det foreslås derfor i § 6, at  

 lønmodtagere, der skal påbegynde natarbejde, har krav på  

 et tilbud fra arbejdsgiveren om en helbredskontrol, inden de begynder at  

 arbejde med natarbejde.
Helbredskontrollen kan ske hos egen læge eller  

 hos bedriftssundhedstjenesten (BST). En sådan undersøgelse, som  

 foretages efter tilbud fra en arbejdsgiver, skal efter gældende ret  

 betales af arbejdsgiveren, jf. lov om brug af helbredsoplysninger mv.  

 på arbejdsmarkedet, § 3, hvorefter arbejdsgiveren skal betale for  

 helbredsoplysninger, der indhentes efter tilbud fra denne.
Til § 7 I overensstemmelse med direktivets artikel 9,  

 stk. 1b, foreslås det i § 7 at sikre natarbejdere en  

 mulighed for at blive overflyttet til dagarbejde, når det er muligt.  

 Det vil være den almindelige praktiserende læge, BST eller en  

 arbejdsmedicinsk klinik, der kan udtale sig om eventuelle helbredsproblemer,  

 der skyldes natarbejde, og som vil skulle medføre, at natarbejderen  

 har krav på at blive flyttet til dagarbejde, når det er  

 muligt.
Til § 8 I stk. 1 foreslås det, at hvis  

 lønmodtagerens rettigheder efter loven er krænkede, kan  

 lønmodtageren få tilkendt en godtgørelse.
De  

 krænkede rettigheder kunne fx være pålæg om arbejde,  

 der medfører, at arbejdstiden i gennemsnit over en 4 måneders  

 periode overstiger 48 timer.
 Sager om krav fra organiserede lønmodtagere, der er  

 omfattet af en kollektiv overenskomst, som implementerer direktivet, skal  

 afgøres efter de fagretlige regler.
 Sager om krav fra uorganiserede lønmodtagere, hvis  

 ansættelsesgrundlag tillige omfatter bestemmelserne i en overenskomst  

 skal afgøres ved de civile domstole, som i den forbindelse skal  

 lægge bestemmelserne i den kollektive overenskomst til grund.
 Dette gælder også lønmodtagere, der i  

 medfør af en individuel aftale efter § 1, stk. 2, er sikret  

 direktivets rettigheder i henhold til en kollektiv overenskomst.
 De civile domstole afgør ligeledes sager om  

 krænkelse af rettigheder i henhold til en kollektiv overenskomst,  

 såfremt en organiseret lønmodtager godtgør at vedkommende  

 faglige organisation ikke agter at iværksætte fagretlig  

 behandling af kravet, jf. arbejdsretslovens § 11, stk. 2. Ved  

 fagretlig behandling menes tillige tjenestemandsretterne.
I stk. 2 foreslås det, at en  

 lønmodtager, som afskediges efter at have fremsat krav i henhold til  

 loven, skal have ret til en godtgørelse fra arbejdsgiveren.  

 Godtgørelsens størrelse fastsættes efter sagens  

 øvrige omstændigheder.
Muligheden for at få  

 godtgørelse i henhold til forslaget til stk. 2  

 medfører dog ikke, at en lønmodtager, der tillige har ret til  

 godtgørelse efter fx funktionærloven, får ret til  

 godtgørelse for usaglig afskedigelse i medfør af flere  

 regelsæt.
I stk. 3 foreslås det at sikre de  

 lønmodtagere, der er omfattet af en kollektiv overenskomst, der  

 implementerer arbejdstidsdirektivet, rettigheder, der svarer til de i  

stk. 2 foreslåede, i det omfang overenskomstens regler  

 medfører, at lønmodtageren ikke kan få sagligheden af en  

 afskedigelse prøvet via overenskomstens regler om fagretlig  

 behandling, fx fordi lønmodtageren ikke har opnået den  

 fornødne anciennitet.
Da der er tale om et krav, der ikke har hjemmel  

 i overenskomsten, skal sager herom føres ved de civile domstole.
Til § 9 Med bestemmelsen foreslås en hjemmel for  

 beskæftigelsesministeren til efter forhandling med arbejdsmarkedets  

 parter at fastsætte de nærmere regler om undtagelse af visse  

 lønmodtagergrupper i henhold til direktivets artikel 17, stk. 1  

 og 2, om undtagelser.
 Det er hensigten, at udnyttelsen af denne hjemmel sker med  

 udgangspunkt i de bestemmelser, parterne selv aftaler i kollektive  

 overenskomster om dette spørgsmål.
 Således indeholder direktivet hjemmel til under  

 overholdelse af generelle principper for beskyttelse af arbejdstagernes  

 sikkerhed og sundhed at undtage fx personale med ledelsesfunktioner eller  

 andet personale, der har beføjelse til at træffe  

 selvstændige beslutninger, arbejdende familiemedlemmer eller  

 arbejdstagere, hvis arbejde knytter sig til kirkers og trossamfunds  

 religiøse handlinger.
 Der er endvidere mulighed for at fravige direktivets  

 bestemmelser om pauser, natarbejde og referenceperioder, forudsat at der ydes  

 de pågældende arbejdstagere tilsvarende kompenserende  

 hvileperioder.
 Muligheden for, at beskæftigelsesministeren kan  

 fastsætte nærmere regler om udnyttelse af direktivets  

 undtagelsesbestemmelser, svarer til den række bemyndigelser, der er  

 givet til beskæftigelsesministeren i arbejdsmiljølovens kapitel  

 9. Disse bemyndigelser har også sin begrundelse i  

 arbejdstidsdirektivets undtagelsesmuligheder.
Til § 10 Det foreslås, at loven træder i kraft den 1.  

 april 2002.
Til § 11 Det foreslås, at loven ikke skal gælde for  

 Grønland og Færøerne.
Bilag RÅDETS DIREKTIV 93/104/EF  

 af 23. november 1993  

 om visse aspekter i forbindelse med tilrettelæggelse af  

 arbejdstiden RÅDET FOR DEN EUROPÆISKE UNION HAR under henvisning til traktaten om oprettelse af Det Europæiske  

 Fællesskab, særlig artikel 118 A, under henvisning til forslag fra Kommissionen(2), i samarbejde med Europa-Parlamentet(3), under henvisning til udtalelse fra Det Økonomiske og Sociale  

 Udvalg(4), og ud fra følgende betragtninger:
I henhold til Traktatens artikel 118 A skal Rådet, ved udstedelse af  

 direktiver, vedtage minimumsforskrifter med henblik på at forbedre  

 navnlig arbejdsmiljøet for at sikre et højere niveau for  

 beskyttelse af arbejdstagernes sikkerhed og sundhed; i henhold til nævnte artikel skal det i disse direktiver  

 undgås, at der pålægges administrative, finansielle og  

 retlige byrder af en sådan art, at de hæmmer oprettelse og  

 udvikling af små og mellemstore virksomheder; bestemmelserne i Rådets direktiv 89/391/EØF af 12. juni 1989  

 om iværksættelse af foranstaltninger til forbedring af  

 arbejdstagernes sikkerhed og sundhed under arbejdet(5) finder i  

 fuld udstrækning anvendelse på de områder, der er omfattet  

 af nærværende direktiv, dog med forbehold af strengere og/eller  

 mere specifikke bestemmelser i nærværende direktiv; det hedder bl.a. i punkt 7, første afsnit, punkt 8 og punkt 19,  

 første afsnit, i fællesskabspagten om arbejdstagernes  

 grundlæggende arbejdsmarkedsmæssige og sociale rettigheder, som  

 blev vedtaget af stats- og regeringscheferne for elleve medlemsstater  

 på Det Europæiske Råds samling den 9. december 1989 i  

 Strasbourg:
»7.	Etableringen af det indre marked skal føre til en forbedring  

 af arbejdstagernes leve- og arbejdsvilkår inden for Det  

 Europæiske Fællesskab.
Dette skal opnås ved indbyrdes  

 tilnærmelse på et stadigt stigende niveau af disse vilkår,  

 bl.a. med hensyn til arbejdstidens længde og tilrettelæggelse og  

 andre former for arbejde end tidsubegrænset arbejde, såsom  

 tidsbegrænset arbejde, deltidsarbejde, vikarbureauarbejde og  

 sæsonarbejde.
 8.	Enhver arbejdstager i Det Europæiske Fællesskab har i  

 overensstemmelse med gældende praksis i det enkelte land ret til en  

 ugentlig hvileperiode og årlig ferie med løn, idet der skal ske  

 indbyrdes tilnærmelse af varigheden heraf på et stadigt stigende  

 niveau.
19.	Enhver arbejdstager skal på arbejdspladsen have  

 tilfredsstillende vilkår for så vidt angår beskyttelse af  

 sikkerheden og sundheden.
Der skal træffes passende foranstaltninger  

 med henblik på en fortsat harmonisering af vilkårene inden for  

 dette område på et stadigt stigende niveau«; forbedring af arbejdstagernes sikkerhedsmæssige,  

 hygiejnemæssige og sundhedsmæssige vilkår under arbejdet er  

 et mål, der ikke bør underordnes rent økonomiske  

 hensyn; dette direktiv udgør et konkret led i gennemførelsen af den  

 sociale dimension inden for det indre marked; fastsættelse af minimumsforskrifter for tilrettelæggelse af  

 arbejdstiden vil forbedre arbejdsvilkårene i Fællesskabet; for at sikre arbejdstagerne sikkerhed og sundhed i Fællesskabet  

 bør de have minimumshvileperioder - dagligt, ugentligt og årligt  

 - og passende pauser; i denne forbindelse bør der også  

 fastsættes et loft for den ugentlige arbejdstid; der bør tages hensyn til Den Internationale Arbejdsorganisations  

 principper om tilrettelæggelse af arbejdstiden, herunder om  

 natarbejde; hvad angår den ugentlige hviletid bør der tages  

 behørigt hensyn til de forskellige kulturelle, etniske,  

 religiøse og andre faktorer i medlemsstaterne; det er navnlig i sidste  

 instans op til hver enkelt medlemsstat at afgøre, om og i hvilket  

 omfang søndagen skal medregnes i den ugentlige hviletid; der er foretaget undersøgelser, som viser, at den menneskelige  

 organisme om natten er særlig følsom over for  

 miljøforstyrrelser og over visse byrdefulde former for  

 arbejdstilrettelæggelse, og at lange perioder med natarbejde kan  

 være skadelige for arbejdstagernes sundhed og være til fare for  

 sikkerheden under arbejdet; varigheden af natarbejde bør derfor begrænses, herunder  

 også overtid, og det bør fastsættes, at arbejdsgivere, som  

 regelmæssigt beskæftiger natarbejdere, på anmodning  

 informerer de kompetente myndigheder herom; det er vigtigt, at der tilbydes natarbejdere gratis helbredskontrol, inden  

 de begynder beskæftigelse ved natarbejde og derefter med  

 regelmæssige mellemrum, og at de, hvis de lider af helbredsproblemer,  

 når det er muligt overføres til dagarbejde, som passer til  

 dem; situationen for natarbejdere og skifteholdsarbejdere kræver, at  

 beskyttelsesniveauet for deres sikkerhed og sundhed tilpasses arten af det  

 arbejde, de udfører, og at beskyttelses- og forebyggelses-tjenester og  

 -faciliteter forefindes og virker effektivt; arbejdsvilkårene kan have skadelige virkninger for arbejdstagernes  

 sikkerhed og sundhed; ved tilrettelæggelsen af arbejdet efter en  

 bestemt rytme bør der tages hensyn til det generelle princip om, at  

 arbejdet skal tilpasses mennesket; det kan som følge af et arbejdes særlige natur blive  

 nødvendigt at træffe særskilte foranstaltninger om  

 tilrettelæggelsen af arbejdstiden inden for visse sektorer eller  

 aktiviteter, som dette direktiv ikke finder anvendelse på; af hensyn til de spørgsmål, som kan opstå i forbindelse  

 med tilrettelæggelsen af arbejdstiden i virksomhederne, synes det  

 hensigtsmæssigt at give mulighed for at anvende visse bestemmelser i  

 nærværende direktiv med en vis smidighed, idet det sikres, at  

 principperne om beskyttelse af arbejdstagernes sikkerhed og sundhed  

 følges; det bør fastsættes, at visse bestemmelser i  

 nærværende direktiv kan fraviges af henholdsvis medlemsstaterne  

 eller arbejdsmarkedets parter; i tilfælde af fravigelse bør der  

 som en generel regel ydes de pågældende arbejdstagere tilsvarende  

 kompenserende hvileperioder UDSTEDT FØLGENDE DIREKTIV:
AFSNIT I ANVENDELSESOMRÅDE OG DEFINITIONER Artikel 1 Formål og anvendelsesområde 1. Dette direktiv indeholder minimumsforskrifter for sikkerhed og sundhed  

 i forbindelse med tilrettelæggelse af arbejdstiden.
 2. Dette direktiv finder anvendelse på:
a)	de minimale daglige hvileperioder, ugentlige hvileperioder og  

 årlige ferier, på pauser og på den maksimale ugentlige  

 arbejdstid, samt på b)	visse aspekter i forbindelse med natarbejde, skifteholdsarbejde og  

 arbejdsrytme.
 3. Dette direktiv finder anvendelse på alle former for private og  

 offentlige aktiviteter som defineret i artikel 2 i direktiv  

 89/391/EØF, jf. dog artikel 17 i nærværende direktiv med  

 undtagelse af vej-, luft-, sø- og jernbanetransport, sejlads ad indre  

 vandveje, havfiskeri, andre aktiviteter på havet samt aktiviteter, der  

 udøves af læger under uddannelse.
 4. Bestemmelserne i direktiv 89/391/EØF finder i fuld  

 udstrækning anvendelse på de forhold, der er nævnt i  

 stk. 2, med forbehold af strengere og/eller mere specifikke bestemmelser  

 i nærværende direktiv.
Artikel 2 Definitioner I dette direktiv forstås ved:
1)	arbejdstid: det tidsrum, hvori arbejdstageren er på arbejde og  

 står til arbejdsgiverens rådighed under udførelsen af sin  

 beskæftigelse eller sine opgaver i overensstemmelse med national  

 lovgivning og/eller praksis 2)	hvileperiode: det tidsrum, der ikke er arbejdstid 3)	natperiode: et tidsrum på mindst syv timer, der er fastsat ved  

 national lovgivning, og som under alle omstændigheder omfatter  

 tidsrummet mellem kl. 00.00 og kl. 05.00 4)	natarbejder:
a)	dels en arbejdstager, der normalt udfører mindst tre timer af  

 sin daglige arbejdstid i natperioden b)	dels en arbejdstager, der forventes at udføre en vis del af  

 sin årlige arbejdstid i natperioden, idet denne del efter den  

 pågældende medlemsstats valg fastsættes:
i)	ved national lovgivning efter høring af arbejdsmarkedets  

 parter, eller ii)	ved nationale eller regionale kollektive overenskomster eller  

 aftaler mellem arbejdsmarkedets parter 5)	skifteholdsarbejde: enhver form for  

 tilrettelæggelse af holdarbejde, som består i, at arbejdstagerne  

 afløser hinanden på de samme arbejdspladser efter en bestemt  

 tidsplan, herunder på skift, og som kan være kontinuerligt eller  

 diskontinuerligt, hvilket kræver, at arbejdstagerne arbejder på  

 forskellige tidspunkter over en given periode af dage eller uger 6)	skifteholdsarbejder: arbejdstager, som deltager i  

 skifteholdsarbejde.
AFSNIT II MINIMUMSHVILEPERIODER - ANDRE ASPEKTER AF  

 TILRETTELÆGGELSEN AF ARBEJDSTIDEN Artikel 3 Daglig hviletid Medlemsstaterne træffer de nødvendige foranstaltninger for at  

 sikre, at alle arbejdstagere får en minimumshvileperiode på  

 elleve sammenhængende timer inden for hver 24-timersperiode.
Artikel 4 Pauser Medlemsstaterne træffer de nødvendige foranstaltninger for at  

 sikre, at alle arbejdstagere kan holde pause, hvis den daglige arbejdstid  

 overstiger seks timer; de nærmere bestemmelser herfor, herunder  

 varigheden og kriterierne for tildeling af pausen, fastsættes i  

 kollektive overenskomster eller aftaler mellem arbejdsmarkedets parter eller,  

 hvor sådanne overenskomster eller aftaler ikke findes, i den nationale  

 lovgivning.
Artikel 5 Ugentlig hviletid Medlemsstaterne træffer de nødvendige foranstaltninger for at  

 sikre, at alle arbejdstagere for hver syvdagesperiode får en  

 sammenhængende minimumshvileperiode på 24 timer, hvortil  

 lægges de elleve timers daglig hviletid, som er omhandlet i artikel  

 3.
 Minimumshvileperioden i stk. 1 omfatter i princippet  

 søndagen.
 Hvis objektive eller tekniske omstændigheder eller  

 omstændigheder i forbindelse med arbejdets tilrettelæggelse  

 gør det berettiget, kan der fastsættes en minimumshvileperiode  

 på 24 timer.
Artikel 6 Maksimal ugentlig arbejdstid Medlemsstaterne træffer de nødvendige foranstaltninger for,  

 at det, henset til kravene om at beskytte arbejdstagernes sikkerhed og  

 sundhed, sikres; 1)	at den ugentlige arbejdstid begrænses ved love eller  

 administrative bestemmelser eller ved kollektive overenskomster eller aftaler  

 mellem arbejdsmarkedets parter 2)	at den gennemsnitlige arbejdstid i løbet af en syv  

 dagesperiode ikke overstiger 48 timer, inklusive overarbejde.
Artikel 7 Årlig ferie 1. Medlemsstaterne træffer de nødvendige foranstaltninger for  

 at sikre, at alle arbejdstagere får en årlig betalt ferie af  

 mindst fire ugers varighed, i overensstemmelse med de kriterier for  

 opnaælse og tildeling heraf, som er fastsat i national lovgivning  

 og/eller praksis.
 2. Den minimale årlige betalte ferieperiode kan ikke erstattes med  

 en finansiel godtgørelse, medmindre arbejdsforholdet  

 ophører.
AFSNIT III NATARBEJDE - SKIFTEHOLDSARBEJDE - ARBEJDSRYTME Artikel 8 Natarbejdets varighed Medlemsstaterne træffer de nødvendige foranstaltninger for at  

 sikre:
1)	at den normale arbejdstid for natarbejde i gennemsnit ikke overstige  

 otte timer pr. periode på 24 timer 2)	at natarbejdere ved særlig risikofyldt beskæftigelse  

 eller beskæftigelse, der indebærer en betydeligt fysisk eller  

 psykisk belastning, ikke arbejder mere end otte timer i løbet af en  

 periode på 24 timer, i hvilken de udfører natarbejde.
 For så vidt angår dette punkt defineres særlig  

 risikofyldt beskæftigelse eller beskæftigelse, der  

 indebærer en betydelig fysisk eller psykisk belastning, i den nationale  

 lovgivning og/eller praksis eller ved kollektive overenskomster eller aftaler  

 mellem arbejdsmarkedets parter under hensyn til de følgevirkninger og  

 risici, der er forbundet med natarbejde.
Artikel 9 Heldbredskontrol og natarbejderes overgang til  

 dagarbejde 1. Medlemsstaterne træffer de nødvendige foranstaltninger for  

 at sikre:
a)	at der tilbydes natarbejdere gratis helbredskontrol, inden de  

 begynder beskæftigelse ved natarbejde og derefter med  

 regelmæssige mellemrum b)	at natarbejdere, der lider af helbredsproblemer, som  

 påviseligt skyldes, at de udfører natarbejde, når det er  

 muligt, overføres til dagarbejde, som passer til dem.
 2. Den i stk. 1, litra a), omhandlede gratis helbredskontrol skal  

 være omfattet af lægens tavshedspligt.
 3. Den i stk. 1, litra a), omhandlede gratis helbredskontrol kan  

 indgå i en national helbredsordning.
Artikel 10 Garantier i forbindelse med natarbejde Medlemsstaterne kan lade arbejde, der udføres af bestemte  

 kategorier natarbejdere, være betinget af opfyldelsen af visse  

 garantier på vilkår, der fastsættes i den nationale  

 lovgivning og/eller praksis, for så vidt angår arbejdere, som  

 løber en sikkerheds- eller sundhedsmæssig risiko, der er knyttet  

 til natarbejdet.
Artikel 11 Information ved regelmæssig beskæftigelse af  

 natarbejdere Medlemsstaterne træffer de nødvendige foranstaltninger for at  

 sikre, at arbejdsgivere, som regelmæssigt beskæftiger  

 natarbejdere, på anmodning informerer de kompetente myndigheder  

 herom.
Artikel 12 Sikkerheds- og sundhedsbeskyttelse Medlemsstaterne træffer de nødvendige foranstaltninger for at  

 sikre:
1)	at der for natarbejdere og skifteholdsarbejdere gælder et  

 beskyttelsesniveau for sikkerhed og sundhed, som svarer til arten af det  

 arbejde, de udfører 2)	at der findes passende beskyttelses- og forebyggelsestjenester og  

 -faciliteter vedrørende natarbejderes og skifteholdsarbejderes  

 sikkerhed og sundhed, som svarer til dem, der gælder for de  

 øvrige arbejdstagere, og som er til rådighed til enhver  

 tid.
Artikel 13 Arbejdsrytme Medlemsstater træffer de nødvendige foranstaltninger for at  

 sikre, at en arbejdsgiver, der agter at tilrettelægge arbejdet efter en  

 bestemt rytme, tager hensyn til det generelle princip om, at arbejdet skal  

 tilpasses mennesket, navnlig med henblik på at afbøde virkningen  

 af monotont arbejde og arbejde i en fast rytme, og alt efter arbejdets art,  

 til kravene vedrørende sikkerhed og sundhed, særlig for så  

 vidt angår pauser i arbejdstiden.
AFSNIT IV DIVERSE BESTEMMELSER Artikel 14 Mere specifikke fællesskabsbestemmelser Bestemmelserne i dette direktiv finder ikke anvendelse, hvis andre  

 fællesskabsbestemmelser indeholder mere specifikke forskrifter på  

 området for så vidt angår visse former for  

 beskæftigelse eller erhverv.
Artikel 15 Gunstigere bestemmelser Dette direktiv berører ikke medlemsstaternes adgang til at anvende  

 eller indføre love og administrative bestemmelser, der er gunstigere  

 med hensyn til beskyttelse af arbejdstagernes sikkerhed og sundhed, eller til  

 at fremme eller tillade anvendelse af kollektive overenskomster eller aftaler  

 mellem arbejdsmarkedets parter, der er gunstigere med hensyn til beskyttelse  

 af arbejdstagernes sikkerhed og sundhed.
Artikel 16 Referenceperioder Medlemsstaterne kan fastsætte følgende:
1)	for gennemførelsen af artikel 5 (ugentlig hviletid): en  

 referenceperiode på ikke over 14 dage 2)	for gennemførelsen af artikel 6 (maksimal ugentlig  

 arbejdstid): en referenceperiode på ikke over fire måneder.
Perioder med årlig betalt ferie i henhold til artikel 7 og  

 perioder med sygeorlov medtages ikke i eller er neutrale i forhold til  

 beregningen af gennemsnittet 3)	for gennemførelsen af artikel 8 (natarbejdets varighed)  

 fastsættes der en referenceperiode efter høring af  

 arbejdsmarkedets parter eller ved nationale eller regionale kollektive  

 overenskomster eller aftaler mellem arbejdsmarkedets parter.
 Hvis den i artikel 5 fastsatte minimumshvileperiode på 24 timer  

 falder i denne referenceperiode, lades den ude af betragtning ved beregning  

 af gennemsnittet.
Artikel 17 Undtagelsesbestemmelser 1. Under overholdelse af de generelle principper for beskyttelse af  

 arbejdstagernes sikkerhed og sundhed kan medlemsstaterne fravige artikel 3,  

 4, 5, 6, 8 og 16, når arbejdstidens længde som følge af  

 særlige træk ved det udførte arbejde ikke måles  

 og/eller fastsættes på forhånd, eller når  

 arbejdstagerne selv kan fastsætte den, bl.a. når der er tale  

 om:
a)	personale med ledelsesfunktioner eller andet personale, der har  

 beføjelse til at træffe selvstændige beslutninger b)	arbejdende familiemedlemmer; eller c)	arbejdstagere, hvis arbejde knytter sig til kirkers og trossamfunds  

 religiøse handlinger.
 2. Følgende artikler kan fraviges ved love eller administrative  

 bestemmelser eller ved kollektive overenskomster eller aftaler mellem  

 arbejdsmarkedets parter, forudsat at der ydes de pågældende  

 arbejdstagere tilsvarende kompenserende hvileperioder, eller - i  

 usædvanlige tilfælde, hvor det af objektive grunde ikke er muligt  

 at yde sådanne tilsvarende kompenserende hvileperioder - på  

 betingelse af, at der ydes de pågældende arbejdstagere en  

 passende beskyttelse:
 2.1. artikel 3, 4, 5, 8 og 16:
a)	for aktiviteter, der er kendetegnet ved afstand mellem  

 arbejdstagerens arbejdssted og bopæl eller ved afstand mellem  

 arbejdstagerens forskellige arbejdssteder b)	for vagt-, overvågnings- og døgnvagtaktiviteter, der er  

 kendetegnet ved nødvendigheden af at beskytte goder og personer,  

 f.eks. når der er tale om vagter, portnere eller vagtselskaber c)	for aktiviteter, der er kendetegnet ved nødvendigheden af at  

 sikre kontinuerlige ydelser eller vedvarende produktion, f.eks. når der  

 er tale om:
i)	modtagelse, behandling og/eller pleje på hospitaler eller  

 lignende institutioner, døgninstitutioner og plejehjem samt  

 fængsler personale beskæftiget i havne eller  

 lufthavne iii)	presse, radio, fjernsyn, filmproduktion, postvæsen og  

 telekommunikation, ambulancetjeneste, brandvæsen og  

 civilbeskyttelse iv)	gas-, vand og elektricitetsforsyning, renovationsvæsen og  

 forbrændingsanlæg v)	industrier, hvis arbejdsproces af tekniske grunde ikke kan  

 afbrydes vi)	forsknings- og udviklingsaktiviteter vii)	jordbrug d)	i tilfælde forudsigeligt ekstraarbejde, f.eks.:
i)	inden for jordbrug ii)	inden for turisterhvervet iii)	inden for postvæsenet 2.2. artikel 3, 4, 5, 8 og 16:
a)	under de omstændigheder, der er nævnt i artikel 5,  

 stk. 4, i direktiv 89/391/EØF b)	i tilfælde af ulykker eller overhængende fare for  

 ulykker 2.3. artikel 3 og 5:
a)	for skifteholdsarbejde, når arbejdstageren skifter hold og  

 ikke mellem afslutningen af det ene holds arbejde og begyndelsen af det andet  

 holds har mulighed for at tage den daglige eller ugentlige hviletid b)	ved aktiviteter, der er kendetegnet ved flere kortere  

 arbejdsperioder i løbet af dagen, f.eks.  

 rengøringsarbejde.
 3. Artikel 3, 4, 5, 8 og 16 kan fraviges ved kollektive overenskomster  

 eller aftaler mellem arbejdsmarkedets parter på nationalt eller  

 regionalt niveau, eller i overensstemmelse med regler, som disse parter har  

 fastsat, ved kollektive overenskomster eller aftaler mellem arbejdsmarkedets  

 parter på et lavere niveau.
De medlemsstater, hvor der ikke findes noget lovbestemt system for  

 indgåelse af kollektive overenskomster eller aftaler mellem  

 arbejdsmarkedets parter på nationalt eller regionalt niveau på de  

 områder, der er omfattet af dette direktiv, eller de medlemsstater,  

 hvor der findes en særlig lovbestemt ramme herfor, men da inden for  

 grænserne af denne, kan i overensstemmelse med national lovgivning  

 og/eller praksis tillade, at artikel 3, 4, 5, 8 og 16 fraviges ved kollektive  

 overenskomster eller aftaler mellem arbejdsmarkedets parter på et  

 passende kollektivt niveau Fravigelse i første og andet afsnit er kun tilladt, hvis der ydes  

 de pågældende arbejdstagere tilsvarende kompenserede  

 hvileperioder, eller - i undtagelsestilfælde, hvor det af objektive  

 grunde ikke er muligt at yde sådanne tilsvarende kompenserende  

 hvileperioder - på betingelse af, at der ydes de pågældende  

 arbejdstagere en tilsvarende beskyttelse.
 Medlemsstaterne kan fastsætte nærmere regler for:
hvordan arbejdsmarkedets parter skal anvende dette stykke, og hvorledes bestemmelserne i de kollektive overenskomster  

 eller aftaler, som er indgaæt i overensstemmelse med dette stykke, kan  

 udvides til også at omfatte andre arbejdstagere i overensstemmelse med  

 national lovgivning og/eller praksis.
 4. Muligheden fra at fravige artikel 16, nr. 2, som fastsat i stk. 2,  

 nr. 2.1 og 2.2, og stk. 3 i nærværende artikel, må  

 ikke medføre, at referenceperioden overstiger seks måneder.
 Medlemsstaterne skal dog under overholdelse af almindelige principper for  

 beskyttelse af arbejdstagernes sikkerhed og sundhed have mulighed for at  

 tillade, at der af objektive og tekniske grunde samt af hensyn til arbejdets  

 tilrettelæggelse, ved kollektive overenskomster eller aftaler mellem  

 arbejdsmarkedets parter fastsættes referenceperioder, som under ingen  

 omstændigheder må overstige tolv måneder.
Inden er udløbet af en periode på syv år regnet fra den  

 i artikel 18, stk. 1, litra a), fastsatte dato tager Rådet,  

 på grundlag af et forslag fra Kommissionen ledsaget af en  

 evalueringsrapport, bestemmelserne i dette stykke op til fornyet behandling  

 og beslutter, hvad der videre skal foretages Artikel 18 Afsluttende bestemmelser 1.	a)	Medlemsstaterne sætter de nødvendige love og  

 administrative bestemmelser i kraft for at efterkomme dette direktiv senest  

 den 23. november 1996, eller sikrer sig senest på denne dato, at  

 arbejdsmarkedets parter ved aftale iværksætter de  

 nødvendige bestemmelser, idet medlemsstaterne skal træffe alle  

 nødvendige foranstaltninger for til enhver tid at kunne garantere de  

 ved dette direktiv krævede resultater.
 b)	i) En medlemsstat kan imidlertid undlade at anvende artikel 6 under  

 overholdelse af de almindelige principper for beskyttelse af arbejdstagernes  

 sikkerhed og sundhed og forudsat, at den ved nødvendige  

 foranstaltninger, som er truffet med henblik herpå, sikrer:
at ingen arbejdsgiver kræver, at en arbejdstager  

 præsterer mere end 48 timers arbejde i løbet af en  

 syvdagesperiode, beregnet som gennemsnit i den referenceperiode, der er  

 omhandlet i artikel 16, nr. 2, medmindre arbejdstageren har samtykket i at  

 udføre et sådant arbejde at det ikke lægges arbejdstageren til last, at vedkommende ikke  

 er indstillet på at give sit samtykke til at udføre et  

 sådant arbejde at arbejdsgiveren fører ajourførte registre over de  

 arbejdstagere, der udfører et sådant arbejde at registrene stilles til rådighed for de kompetente  

 myndigheder, som af sikkerheds og/eller sundhedsmæssige årsager  

 kan forbyde eller begrænse arbejdstagernes mulighed for at overskride  

 den maksimale ugentlige arbejdstid at arbejdsgiveren efter anmodning fra de kompetente myndigheder giver  

 disse oplysninger om de aftaler, der er indgaæt med arbejdstagerne om  

 udførelse af et arbejde, hvorved de overskrider en arbejdstid på  

 48 timer i løbet af en syv dagesperiode, beregnet som gennemsnit i den  

 referenceperiode, der er omhandlet i artikel 16, nr. 2.
 Inden udløbet af en periode på syv år regnet fra  

 den i litra a) fastsatte dato tager Rådet, på grundlag af et  

 forslag fra Kommissionen ledsaget af en evalueringsrapport, bestemmelserne i  

 dette nr. i) op til fornyet behandling og beslutter, hvad der videre skal  

 foretages.
 ii)	Medlemsstaterne har ligeledes, for så vidt angår  

 anvendelsen af artikel 7, mulighed for at anvende en overgangsperiode  

 på højst tre år regnet fra den i litra a) fastsatte dato,  

 forudsat at det i overgangsperioden sikres:
at alle arbejdstagere får en årlig betalt ferie af tre  

 ugers varighed i overensstemmelse med de kriterier for opnaælse og  

 tildeling heraf, som er fastsat i national lovgivning og/eller praksis at den årlige betalte ferieperiode på tre uger ikke kan  

 erstattes med en finansiel godtgørelse, medmindre arbejdsforholdet  

 ophører.
 c)	Medlemsstaterne underretter straks Kommissionen herom.
2.	Når medlemsstaterne vedtager de i stk. 1 omhandlede love og  

 administrative bestemmelser, skal de indeholde en henvisning til dette  

 direktiv, eller de skal ved offentliggørelsen ledsages af en  

 sådan henvisning.
De nærmere regler for denne henvisning  

 fastsættes af medlemsstaterne.
 3.	Uanset medlemsstaternes ret til at tilpasse de forskellige love,  

 administrative og kontraktmæssige bestemmelser på  

 arbejdstidsområdet efter udviklingen, for så vidt som dette  

 direktivs minimumskrav overholdes, kan gennemførelsen af direktivet  

 ikke danne grundlag for at sænke det generelle niveau for beskyttelse  

 af arbejdstagerne.
 4.	Medlemsstaterne meddeler Kommissionen teksten til de nationale  

 retsforskrifter, som de allerede har udstedt, eller som de udsteder på  

 det område, der er omfattet af dette direktiv.
 5.	Medlemsstaterne forelægger hvert femte år Kommissionen  

 en rapport om den praktiske gennemførelse af bestemmelserne i dette  

 direktiv med angivelse af arbejdsmarkedsparternes synspunkter.
 Kommissionen underretter Europa-Parlamentet, Rådet, Det  

 Økonomiske og Sociale Udvalg og Det Rådgivende Udvalg for  

 Sikkerhed, Hygiejne og Sundhedsbeskyttelse på Arbejdspladsen herom.
 6.	Kommissionen forelægger hvert femte år  

 Europa-Parlamentet, Rådet og Det Økonomiske og Sociale Udvalg en  

 rapport om anvendelsen af dette direktiv under hensyntagen til stk. 1, 2, 3,  

 4 og 5.
Artikel 19 Dette direktiv er rettet til medlemsstaterne.
 Udfærdiget i Bruxelles, den 23. november 1993.
