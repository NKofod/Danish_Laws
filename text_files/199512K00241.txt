Nr LSF 241 Forslag til Lov om forsyningspligt og visse forbrugerforhold inden for  

 telesektoren(* 1) Fremsat af forskningsministeren (Frank Jensen) Ændringsforslag stillet den  

 23. ma den 16. april 1996 Vedtaget ved tredjebehandling den 31. maj 1996 Lov nr. 466 af 12/06/1996 Kapitel 1 Lovens formål og anvendelsesområde § 1. Loven har til formål at sikre alle brugere af  

 telekommunikation adgang til et grundlæggende udbud af teleydelser til forud  

 fastsatte, omkostningsbaserede og ikkediskriminerende maksimalpriser.
 § 2. Loven finder anvendelse på udbydere af telenet eller  

 teletjenester, som offentligheden har adgang til, jf. dog § 13, stk. 2, 2.  

 pkt.
Kapitel 2 Forsyningspligtydelser § 3. Den generelle forsyningspligt, som skal sikres ved udpegning  

 af en eller flere forsyningspligtudbydere, jf. §§ 6-8, omfatter et udbud af  

 følgende teleydelser:
 1) Et telefoninet og en tilhørende telefonitjeneste.
 2) Et ISDN-net og tilhørende ISDN-tjenester.
 3) Faste kredsløb, dog ikke bredbåndskredsløb.
 4) Særlige forsyningspligtydelser til nærmere afgrænsede grupper af  

 handicappede eller særlige forsyningspligtvilkår og -priser for disse  

 grupper.
 Stk. 2. Forskningsministeren fastsætter nærmere regler om, hvilke  

 telenet og teletjenester med tilhørende basale net- og tjenestefunktioner der  

 er omfattet af stk. 1, nr. 1-3, og om de overordnede kvalitetskrav til de  

 omfattede telenet og teletjenester.
 Stk. 3. Forskningsministeren fastsætter nærmere regler om, hvilke  

 særlige forsyningspligtydelser og forsyningspligtvilkår og -priser der skal  

 stilles til rådighed for nærmere afgrænsede grupper af handicappede.
 Stk. 4. Forsyningspligt omfatter levering af de omfattede  

 teleydelser til forud fastsatte maksimalpriser, jf. § 10, til alle brugere,  

 der anmoder forsyningspligtudbyderen herom.
 § 4. Udbydere omfattet af § 2 kan udpeges til at stille offentlige  

 radiobaserede maritime nød- og sikkerhedstjenester til rådighed, jf. §§ 6-9.  

 Forskningsministeren fastsætter nærmere regler om kravene til disse  

 tjenester.
 § 5. Udbydere, der i henhold til §§ 6-8 er udpeget til at sikre  

 udbudet af forsyningspligtydelser, skal for de af forsyningspligten omfattede  

 telenet og teletjenester udarbejde generelle abonnementsvilkår.  

 Abonnementsvilkårene og ændringer heri skal godkendes af Telestyrelsen.  

 Telestyrelsen kan fastsætte krav til udbyderens abonnementsvilkår, herunder  

 krav om ændringer af disse, jf. stk. 2.
 Stk. 2. Forskningsministeren fastsætter nærmere regler om  

 indholdet af de i stk. 1 nævnte abonnementsvilkår.
 Stk. 3. De i stk. 1 nævnte abonnementsvilkår skal offentliggøres  

 af den pågældende forsyningspligtudbyder.
Kapitel 3 Udpegning af forsyningspligtudbydere § 6. Telestyrelsen kan udpege en eller flere udbydere omfattet af  

 § 2 som forsyningspligtudbydere af de i §§ 3 og 4 nævnte ydelser, hvis disse  

 udbydere har en landsdækkende markedsandel på 50 pct. eller derover af det  

 samlede udbud af en eller flere teleydelser svarende til de i § 3, stk. 1,  

 nævnte forsyningspligtydelser.
 Stk. 2. For forsyningspligtydelser som nævnt i § 3, stk. 1, nr. 1,  

 kan udbydere omfattet af § 2 i særlige tilfælde, hvis de har en markedsandel  

 på 50 pct. eller derover i regionale eller lokale områder af det samlede  

 udbud af en eller flere teleydelser svarende til de i § 3, stk. 1, nr. 1,  

 nævnte forsyningspligtydelser, udpeges som forsyningspligtudbydere for de  

 pågældende regionale eller lokale områder.
 Stk. 3. Telestyrelsen fastsætter efter forhandling på grundlag af  

 oplæg fra de i henhold til stk. 1 og 2 udpegede udbydere vilkår for  

 udbydernes varetagelse af forsyningspligt som nævnt i stk. 1 og 2.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2 og 3, fastsatte regler.
I vilkårene  

 kan fastsættes yderligere krav til udbydernes udbud af forsyningspligtydelser  

 end indeholdt i det i stk. 3 nævnte oplæg fra udbyderne.
 § 7. Forskningsministeren kan, i det omfang markedsforholdene  

 tilsiger det, træffe beslutning om, at Telestyrelsen på grundlag af  

 forudgående offentligt udbud af adgangen til at påtage sig forsyningspligt  

 udpeger en eller flere forsyningspligtudbydere.
 Stk. 2. Forskningsministeren fastsætter nærmere regler om rammerne  

 for iværksættelse af det enkelte udbud, herunder rammer for, hvordan  

 Telestyrelsen skal afvikle udbudsforretningen, hvilke forsyningspligtydelser  

 der som minimum skal udbydes, og hvilke minimumskrav der skal stilles med  

 hensyn til priser for de nævnte forsyningspligtydelser.
 Stk. 3. I forbindelse med udpegningen af en forsyningspligtudbyder  

 i medfør af stk. 1 og 2 fastsætter Telestyrelsen på grundlag af det afgivne  

 tilbud samt forhandlingerne i forbindelse med udpegningen de nærmere vilkår  

 for den pågældende udbyders varetagelse af forsyningspligten.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2 og 3, fastsatte regler.
I vilkårene  

 kan fastsættes yderligere krav til udbyderens udbud af forsyningspligtydelser  

 end indeholdt i det afgivne tilbud.
 § 8. Hvis en forsyningspligtudbyder ikke kan udpeges i henhold til  

 §§ 6 eller 7, kan forskningsministeren udpege en eller flere udbydere af  

 offentlige telenet eller teletjenester, som ikke opfylder betingelserne for  

 udpegning i henhold til § 6, til at varetage forsyningspligten.
 Stk. 2. Telestyrelsen fastsætter efter forudgående forhandling på  

 grundlag af oplæg fra de i henhold til stk. 1 udpegede udbydere vilkår for  

 udbydernes varetagelse af forsyningspligt som nævnt i stk. 1.
Stk. 3. Telestyrelsens fastsættelse af vilkår efter stk. 2 sker på  

 grundlag af de i medfør af § 3, stk. 2 og 3, fastsatte regler.
I vilkårene  

 kan fastsættes yderligere krav til udbydernes udbud af forsyningspligtydelser  

 end indeholdt i det i stk. 2 nævnte oplæg fra udbyderne.
 § 9. Udpegning af forsyningspligtudbydere i henhold til §§ 6-8  

 sker for en periode af 10 år.
Stk. 2. Hvis en efter § 6, stk. 1 og 2, udpeget  

 forsyningspligtudbyders markedsandel i den i stk. 1 nævnte periode falder til  

 under 50 pct., har udbyderen krav på, at der iværksættes fornyet udpegning af  

 en forsyningspligtudbyder.
Hvis markedsforholdene i øvrigt ændrer sig  

 væsentligt, kan Telestyrelsen efter anmodning fra den udpegede  

 forsyningspligtudbyder ændre udpegningen eller vilkårene herfor.
Kapitel 4 Priser for forsyningspligtydelser og finansiering af forsyningspligt § 10. De i henhold til §§ 6-8 udpegede forsyningspligtudbyderes  

 maksimalpriser for forsyningspligtydelser som nævnt i § 3 fastsættes af  

 Telestyrelsen på grundlag af oplæg fra forsyningspligtudbyderne.  

 Telestyrelsen kan på grundlag af de i medfør af stk. 3 fastsatte regler  

 stille yderligere krav til forsyningspligtudbyderens maksimalpriser end  

 indeholdt i forsyningspligtudbyderens oplæg.
 Stk. 2. Den i stk. 1 nævnte fastsættelse af maksimalpriser skal  

 omfatte prislofter for nærmere definerede grupper af forsyningspligtydelser.  

 Der skal til enhver tid foreligge fastsatte maksimalpriser for de  

 næstkommende 2 år.
Stk. 3. Forskningsministeren fastsætter nærmere regler om rammerne  

 for fastsættelse af de i stk. 1 og 2 nævnte maksimalpriser med henblik på  

 sikring af, at maksimalpriserne for forsyningspligtydelser er  

 omkostningsbaserede, objektive og ikkediskriminerende.
Der kan heri indgå  

 nærmere regler om, at der i forbindelse med fastsættelse af maksimalpriser  

 skal stilles krav om procentvise realprisfald i den fastsatte takstperiode,  

 og om rammerne herfor.
For forsyningspligtydelser som nævnt i § 3, stk. 1,  

 nr. 1, kan der endvidere stilles krav om, at maksimalpriserne skal fastsættes  

 med udgangspunkt i internationale priser for tilsvarende ydelser i  

 sammenlignelige lande med omkostningsbaserede takstsystemer og med  

 udgangspunkt i den generelle danske prisudvikling for teleydelser svarende  

 til de i § 3, stk. 1, nr. 1, nævnte.
Stk. 4. For forsyningspligtydelser som nævnt i § 3, stk. 1, nr. 4,  

 kan der fastsættes priser, der ikke er omkostningsbaserede, med sigte på at  

 fremme handicappedes brug af telekommunikation.
Forskningsministeren  

 fastsætter nærmere regler herom.
 § 11. De i henhold til §§ 6-8 udpegede forsyningspligtudbydere kan  

 få dækket dokumenterede underskud ved udbud af forsyningspligtydelser som  

 nævnt i § 3, stk. 1, nr. 1 og 4, jf. stk. 3, samt § 4.
 Stk. 2. Forskningsministeren fastsætter nærmere regler om, hvilke  

 tekniske krav til opstilling af regnskaber og dokumentation for underskud der  

 kan stilles i medfør af stk. 1, herunder krav om, at forsyningspligtudbyderen  

 dokumenterer, at tilvejebringelse af forsyningspligtydelserne indebærer  

 underskud.
Stk. 3. Anmodning om dækning af underskud som nævnt i stk. 1  

 indgives til Telestyrelsen.
Telestyrelsen træffer afgørelse efter stk. 1 og 2  

 samt bestemmelser fastsat i medfør af stk. 2 om, hvorvidt den forelagte  

 dokumentation er tilstrækkelig, og om der foreligger underskud.
 Stk. 4. Det er en forudsætning for dækning af dokumenterede  

 underskud som nævnt i stk. 1, at der samtidig gennemføres offentligt udbud  

 med henblik på udpegning af en eller flere alternative  

 forsyningspligtudbydere, jf. § 7.
Stk. 5. Når det er dokumenteret, at udbudet af  

 forsyningspligtydelser giver underskud, opkræver Telestyrelsen til dækning  

 heraf et bidrag fra udbydere, der udbyder telenet eller teletjenester  

 svarende til de i § 3, stk. 1, nr. 1, nævnte forsyningspligtydelser, herunder  

 også fra forsyningspligtudbyderen, i det omfang denne ud over  

 forsyningspligtydelserne udbyder tilsvarende ydelser.
Bidraget opkræves på  

 grundlag af udbydernes samlede omsætning i forbindelse med det nævnte udbud.
 Stk. 6. Telestyrelsen kan afkræve udbyderen alle oplysninger, der  

 er nødvendige for fastlæggelse af den enkelte udbyders samlede omsætning, jf.  

 stk. 5.
 Stk. 7. Forskningsministeren fastsætter nærmere regler for den i  

 stk. 5 nævnte opkrævning af bidrag til finansiering af underskud ved udbudet  

 af forsyningspligtydelser som nævnt i stk. 1. Heri kan indgå  

 anmeldelsesordninger med henblik på forudgående registrering af de udbydere  

 af offentlige telenet eller teletjenester, som vil være forpligtede til at  

 medvirke til dækning af et eventuelt underskud ved udbudet af  

 forsyningspligtydelser, jf. stk. 5.
Kapitel 5 Generelle krav til udbydere af offentlige telenet og teletjenester § 12. Alle udbydere af betalingstelefoner har pligt til på  

 anmodning fra en kommunalbestyrelse at etablere og drive udendørs  

 betalingstelefoner på gader, veje eller pladser, hvortil offentligheden  

 umiddelbart har adgang, hvis den pågældende udbyder i forvejen driver  

 betalingstelefoner af denne karakter inden for den pågældende kommune og  

 under forudsætning af den pågældende kommunes dækning af et eventuelt  

 underskud ved driften heraf sammenholdt med en på forhånd aftalt  

 minimumsomsætning, der dækker udbyderens omkostninger med tillæg af en  

 rimelig fortjeneste.
Stk. 2. Klager over, at en udbyder nægter at opstille  

 betalingstelefoner som nævnt i stk. 1, og tvister om, i hvilket omfang der  

 foreligger driftsunderskud, afgøres af Telestyrelsen.
Telestyrelsen kan i den  

 forbindelse udstede påbud til udbydere af betalingstelefoner.
 Stk. 3. Telestyrelsen kan afkræve udbyderen alle oplysninger, der  

 er nødvendige for at kunne træffe en afgørelse i medfør af stk. 2.
§ 13. Forskningsministeren kan fastsætte nærmere regler for  

 udbudet af telenet og teletjenester, som offentligheden har adgang til, bl.a.  

 med henblik på at tilgodese hensynet til sikring af grundlæggende  

 brugerrettigheder i forbindelse med indgåelse af aftaler om levering af  

 telenet og teletjenester, afregnings- og betalingsvilkår for sådanne telenet  

 og teletjenester m.v.
Forskningsministeren kan tillige fastsætte regler for  

 udbydere af offentlige telenet og teletjenesters behandling af klager fra  

 brugerne, herunder at sådanne klager skal undersøges af en særlig intern  

 undersøgelsesenhed.
 Stk. 2. I regler fastsat i medfør af stk. 1 kan der fastsættes  

 bestemmelser, der tilgodeser hensynet til oplysning til brugerne af  

 telekommunikationstjenester, om vilkårene for tilslutning til tjenesten,  

 herunder oplysning om tjenestens pris, kvalitet og leveringstider.  

 Tilsvarende regler kan fastsættes for telenet og teletjenester, hvortil  

 offentligheden ikke har adgang.
 Stk. 3. I de regler, der fastsættes efter stk. 1, kan der stilles  

 krav om certificering af takserings-, debiterings-, fakturerings-,  

 klagebehandlings- og undersøgelsessystemer samt kvalitetskrav til sådanne  

 systemer.
 Stk. 4. Udbydere af telenet eller teletjenester som nævnt i stk. 1  

 skal efter nærmere regler fastsat af Telestyrelsen meddele Telestyrelsen  

 oplysninger om økonomiske, statistiske og øvrige forhold med henblik på  

 udarbejdelse af rapporter m.v. om forhold vedrørende udbud af sådanne telenet  

 og teletjenester.
Kapitel 6 Tilsyn, gebyrer og klageadgang (Telebrugernævnet) § 14. Telestyrelsen fører tilsyn med, at udbydere, der er udpeget  

 som forsyningspligtudbydere i henhold til denne lov, overholder § 5, stk. 3,  

 vilkår fastsat med hjemmel i § 6, stk. 3 og 4, § 7, stk. 3 og 4, og § 8, stk.  

 2 og 3, abonnementsvilkår godkendt i medfør af § 5, stk. 1, og maksimalpriser  

 fastsat i medfør af § 10.
 Stk. 2. Telestyrelsen fører endvidere tilsyn med, at udbydere af  

 telenet eller teletjenester overholder de generelle bestemmelser, der  

 udstedes i medfør af § 13, og at udbydere omfattet af § 11, stk. 5, betaler  

 forsyningspligtbidrag fastsat i medfør af denne bestemmelse.
Stk. 3. Telestyrelsen træffer afgørelse vedrørende manglende  

 overholdelse af de i stk. 1 og 2 nævnte bestemmelser og vilkår.
Telestyrelsen  

 kan dog ikke behandle erstatningsspørgsmål.
I forbindelse med en sags  

 afgørelse kan Telestyrelsen meddele påbud til forsyningspligtudbydere eller  

 andre udbydere af telenet eller teletjenester.
Telestyrelsen kan endvidere  

 meddele påbud om aflevering af oplysninger som nævnt i § 11, stk. 6, § 12,  

 stk. 3, og § 14, stk. 8.
 Stk. 4. Telestyrelsen kan henvise en klage til afgørelse i  

 Telebrugernævnet, hvis den ikke skønnes egnet til behandling i Telestyrelsen,  

 og hvis det drejer sig om, at en forsyningspligtudbyder eller en anden  

 udbyder af telenet eller teletjenester ikke overholder et eller flere af  

 følgende forhold:
 1) Abonnementsvilkår godkendt i medfør af § 5, stk. 1.
 2) § 5, stk. 3.
 3) Vilkår fastsat i medfør af § 6, stk. 3 og 4, § 7, stk. 3 og 4, og § 8,  

 stk. 2 og 3.
 4) Maksimalpriser fastsat i medfør af § 10.
 5) Regler udstedt i medfør af § 13.
 Stk. 5. Forskningsministeren kan ikke give Telestyrelsen  

 tjenestebefaling om varetagelse af myndighedsopgaven vedrørende konkrete  

 sager efter denne lov eller om behandling og afgørelse af enkeltsager efter  

 denne lov eller forskrifter udstedt med hjemmel heri.
 Stk. 6. Telestyrelsen kan pålægge en udbyder dagbøder med henblik  

 på at gennemtvinge opfyldelsen af påbud som nævnt i stk. 3 og § 12, stk. 2.  

 Der er udpantningsret for beløbene.
Stk. 7. Telestyrelsen kan tilbagekalde udpegningen som  

 forsyningspligtudbyder, 1) hvis en forsyningspligtudbyder ikke opfylder påbud som nævnt i stk. 3,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 6.
 Stk. 8. Telestyrelsen kan af udbydere af telenet eller  

 teletjenester kræve alle oplysninger, der skønnes nødvendige for  

 administrationen af loven og regler udstedt i medfør heraf.
 Stk. 9. Telestyrelsen kan bestemme, at klager indgivet til  

 styrelsen har opsættende virkning.
 § 15. Forskningsministeren nedsætter et Telebrugernævn.
Stk. 2. Telebrugernævnet består af 7 medlemmer, der udpeges af  

 forskningsministeren.
Forskningsministeren lægger ved udpegningen af nævnets  

 medlemmer vægt på, at nævnet samlet repræsenterer juridisk, teleteknisk,  

 økonomisk og forbrugermæssig sagkundskab.
 Stk. 3. Medlemmerne beskikkes for 4 år ad gangen.
Stk. 4. Forskningsministeren udpeger blandt nævnets medlemmer  

 nævnets formand.
Formanden skal opfylde de almindelige betingelser for at  

 være landsdommer.
§ 16. Telebrugernævnet kan afkræve en klager og en udbyder af  

 telenet eller teletjenester alle de oplysninger, som er nødvendige til  

 afgørelse af sagen.
Det samme gælder for parternes ansatte.
De pågældende har  

 efter anmodning fra nævnet pligt til at give oplysningerne skriftligt eller  

 mundtligt under møde i nævnet.
Telebrugernævnet skal gøre parterne bekendt  

 med strafansvaret for afgivelse af urigtig erklæring, jf. straffelovens §§  

 162 og 163.
 Stk. 2. Telebrugernævnet kan anmode Telestyrelsen om teknisk  

 bistand til at foretage undersøgelser til brug for sagens oplysning eller  

 rekvirere sådan bistand fra andre.
Stk. 3. Forskningsministeren fastsætter nærmere regler for  

 Telebrugernævnets virksomhed og sagsbehandling, herunder regler om 1) opkrævning af gebyr for sager, der behandles for nævnet, 2) at klager over en af Telestyrelsen truffet afgørelse skal indgives til  

 Telebrugernævnet inden for nærmere fastsatte tidsfrister, og 3) opsættende virkning af klager indgivet til nævnet.
 Stk. 4. Forskningsministeren stiller sekretariatsbistand til  

 rådighed for nævnet.
 Stk. 5. Staten afholder alle udgifter i forbindelse med  

 Telebrugernævnets virksomhed, jf. dog stk. 3, nr. 1. Statens udgifter dækkes  

 af den omkostningsdækkende ydelse, der opkræves i medfør af lov om visse  

 forhold på telekommunikationsområdet.
Stk. 6. Telebrugernævnet er i sin virksomhed uafhængig af  

 instrukser vedrørende den enkelte sags behandling og afgørelse.
Nævnets  

 formand tilrettelægger Telebrugernævnets arbejde, herunder arbejdet i dets  

 sekretariat.
§ 17. Telebrugernævnet træffer afgørelse i klager over  

 Telestyrelsens afgørelser i medfør af § 14, stk. 3, 6 og 7, herunder klager  

 over Telestyrelsens sagsbehandling i forbindelse hermed.
Desuden træffer  

 Telebrugernævnet afgørelse i sager, der er henvist til nævnet af  

 Telestyrelsen i medfør af § 14, stk. 4. Telebrugernævnet kan i forbindelse  

 med en afgørelse meddele påbud til forsyningspligtudbydere eller andre  

 udbydere af telenet eller teletjenester.
Stk. 2. Telebrugernævnet kan i forbindelse med afgørelser truffet  

 i medfør af stk. 1 pålægge en forsyningspligtudbyder eller andre udbydere af  

 telenet og teletjenester dagbøder med henblik på at gennemtvinge opfyldelsen  

 af påbud.
Der er udpantningsret for beløbene.
Stk. 3. Telebrugernævnet kan pålægge Telestyrelsen at tilbagekalde  

 udpegningen som forsyningspligtudbyder, 1) hvis en forsyningspligtudbyder ikke opfylder påbud som nævnt i stk. 1,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 2.
 Stk. 4. For Telebrugernævnet kan desuden indbringes klager over  

 Telestyrelsens afgørelser i medfør af anden lovgivning eller administrative  

 forskrifter udstedt i medfør heraf og klager over Telestyrelsens  

 sagsbehandling i forbindelse med sådanne afgørelser, i det omfang en sådan  

 klageadgang er fastlagt ved lov eller i henhold til lov.
 § 18. Hvis en klage tilbagekaldes, bortfalder oplysningspligten  

 efter § 16, stk. 1.
 § 19. Telebrugernævnet eller personer, der er bemyndiget hertil af  

 nævnet, har efter retskendelse og mod forevisning af legitimation adgang til  

 offentlige og private ejendomme og lokaliteter for at foretage de tekniske  

 undersøgelser, som Telebrugernævnet anmoder om efter § 16, stk. 2. Når  

 undersøgelsen foretages af andre end Telebrugernævnet eller Telestyrelsen,  

 jf. § 16, stk. 2, skal det ske under ledsagelse af en repræsentant for nævnet  

 eller Telestyrelsen.
 § 20. Telebrugernævnets afgørelser kan ikke indbringes for anden  

 administrativ myndighed.
 § 21. For det i medfør af lov om konkurrenceforhold og samtrafik i  

 telesektoren nedsatte Teleklagenævn kan indbringes klager over Telestyrelsens  

 afgørelser, herunder klager over Telestyrelsens sagsbehandling i forbindelse  

 med sager vedrørende udpegning af forsyningspligtudbydere i medfør af § 6,  

 stk. 1 og 2, og § 7, stk. 1, Telestyrelsens fastsættelse af vilkår i medfør  

 af § 6, stk. 3 og 4, og § 7, stk. 3 og 4, samt Telestyrelsens fastsættelse af  

 maksimalpriser efter § 10, stk. 1 og 2, og afgørelser efter § 11, stk. 3 og  

 5, samt § 12, stk. 2. Teleklagenævnet kan, når det træffer afgørelse, meddele  

 påbud til forsyningspligtudbydere eller de i § 12 nævnte udbydere af  

 betalingstelefoner.
Stk. 2. Teleklagenævnet kan i forbindelse med afgørelser truffet i  

 medfør af stk. 1 pålægge en forsyningspligtudbyder eller de i § 12 nævnte  

 udbydere af betalingstelefoner dagbøder med henblik på at gennemtvinge  

 opfyldelsen af påbud.
Der er udpantningsret for beløbene.
Stk. 3. Teleklagenævnet kan pålægge Telestyrelsen at tilbagekalde  

 udpegningen som forsyningspligtudbyder, 1) hvis en forsyningspligtudbyder ikke opfylder påbud som nævnt i stk. 1,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 2.
Kapitel 7 Straffe-, ikrafttrædelses- og overgangsbestemmelser m.v.
 § 22. I bestemmelser, som fastsættes i medfør af § 13, kan der  

 fastsættes straf af bøde for overtrædelse af bestemmelserne.
 Stk. 2. Med bøde straffes den, der overtræder vilkår fastsat med  

 hjemmel i § 6, stk. 3 og 4, § 7, stk. 3 og 4, og § 8, stk. 2 og 3, den, der  

 ikke overholder maksimalpriser fastsat af Telestyrelsen i medfør af § 10,  

 stk. 1 og 4, den, der overtræder abonnementsvilkår godkendt i medfør af § 5,  

 stk. 1, og den, der undlader at opfylde oplysningspligten efter § 16, stk. 1.
Stk. 3. Er overtrædelsen, jf. stk. 1 og 2, begået af et selskab,  

 en forening, en selvejende institution, en fond eller lignende, kan der  

 pålægges den juridiske person som sådan bødeansvar.
Er overtrædelsen begået  

 af staten, en kommune, en amtskommune eller et kommunalt fællesskab, jf. § 60  

 i lov om kommunernes styrelse, kan der pålægges staten, kommunen,  

 amtskommunen eller det kommunale fællesskab bødeansvar.
 § 23. Loven træder i kraft den 1. juli 1996. §§ 6-11 har dog først  

 virkning fra den 1. januar 1998.
 Stk. 2. Tele Danmark A/S varetager som forsyningspligtudbyder  

 udbudet af de i §§ 3 og 4 nævnte generelle og særlige forsyningspligtydelser  

 og udbudet af radiobaserede maritime nød- og sikkerhedstjenester frem til 31.  

 december 1997.
 Stk. 3. Telestyrelsen fastsætter efter forudgående forhandling på  

 grundlag af oplæg fra Tele Danmark A/S vilkår for Tele Danmark A/S'  

 varetagelse af forsyningspligt som nævnt i stk. 2.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2 og 3, fastsatte regler.
I vilkårene  

 kan fastsættes yderligere krav til Tele Danmark A/S' udbud af  

 forsyningspligtydelser end indeholdt i det i stk. 3 nævnte oplæg fra  

 selskabet.
 Stk. 5. Godkendelse af generelle abonnementsvilkår for Tele  

 Danmark A/S' forsyningspligtydelser og ændringer heri sker efter reglerne i §  

 5.
 Stk. 6. De abonnementsvilkår, som er godkendt i medfør af lov om  

 visse forhold på telekommunikationsområdet gældende for retsforholdet mellem  

 Tele Danmark A/S som koncessionshaver og brugerne af selskabets ydelser  

 omfattet af koncessionen, vil være gældende, indtil Telestyrelsen i medfør af  

 denne lovs § 5, stk. 1, har godkendt nye abonnementsvilkår for  

 forsyningspligtydelserne.
 Stk. 7. § 14, § 17, stk. 1-3, § 21 og § 22, stk. 2 og 3, gælder  

 tilsvarende for forhold omfattet af § 23, stk. 2-4.
 Stk. 8. Uanset stk. 1 overgår klager, som Telenævnet ikke har  

 truffet afgørelse om inden den 1. juli 1996, til Telebrugernævnet.
 § 24. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål og anvendelsesområde § 1. Loven har til formål at sikre alle brugere af  

 telekommunikation adgang til et grundlæggende udbud af teleydelser til forud  

 fastsatte, omkostningsbaserede og ikke-diskriminerende maksimalpriser.
 § 2. Loven finder anvendelse på udbydere af telenet eller  

 teletjenester, som offentligheden har adgang til, jf. dog § 13, stk. 2,  

 2.pkt.
Kapitel 2 Forsyningspligtydelser § 3. Den generelle forsyningspligt, som skal sikres ved udpegning  

 af en eller flere forsyningspligtudbydere, jf. §§ 6-8, omfatter et udbud af  

 følgende teleydelser:
 1) Et telefoninet og en tilhørende telefonitjeneste.
 2) Et ISDN-net og tilhørende ISDN-tjenester.
 3) Faste kredsløb, dog ikke bredbåndskredsløb.
 4) Særlige forsyningspligtydelser til nærmere afgrænsede grupper af  

 handicappede eller særlige forsyningspligtvilkår og -priser for disse  

 grupper.
 Stk. 2. Forskningsministeren fastsætter nærmere regler om, hvilke  

 telenet og teletjenester med tilhørende basale net- og tjenestefunktioner,  

 der er omfattet af stk. 1, nr. 1-3, og om de overordnede kvalitetskrav til de  

 omfattede telenet og teletjenester.
 Stk. 3. Forskningsministeren fastsætter nærmere regler om, hvilke  

 særlige forsyningspligtydelser eller forsyningspligtvilkår og -priser, der  

 skal stilles til rådighed for nærmere afgrænsede grupper af handicappede.
 Stk. 4. Forsyningspligt omfatter levering af de omfattede  

 teleydelser til forud fastsatte maksimalpriser, jf. § 10, til alle brugere,  

 der anmoder forsyningspligtudbyderen herom.
 § 4. Udbydere omfattet af § 2 kan udpeges til at stille offentlige  

 radiobaserede maritime nød- og sikkerhedstjenester til rådighed, jf. §§ 6-9.  

 Forskningsministeren fastsætter nærmere regler om kravene til disse  

 tjenester.
 § 5. Udbydere, der i henhold til §§ 6-8 er udpeget til at sikre  

 udbudet af forsyningspligtydelser, skal for de af forsyningspligten omfattede  

 telenet og teletjenester udarbejde generelle abonnementsvilkår.  

 Abonnementsvilkårene og ændringer heri skal godkendes af Telestyrelsen.  

 Telestyrelsen kan fastsætte krav til udbyderens abonnementsvilkår, herunder  

 krav om ændringer af disse, jf. stk. 2.
 Stk. 2. Forskningsministeren fastsætter nærmere regler om  

 indholdet af de i stk. 1 nævnte abonnementsvilkår.
 Stk. 3. De i stk. 1 nævnte abonnementsvilkår skal offentliggøres  

 af den pågældende forsyningspligtudbyder.
Kapitel 3 Udpegning af forsyningspligtudbydere § 6. Telestyrelsen kan udpege en eller flere udbydere omfattet af  

 § 2 som forsyningspligtudbydere af de i §§ 3-4 nævnte ydelser, hvis disse  

 udbydere har en landsdækkende markedsandel på 50 pct. eller derover af det  

 samlede udbud af en eller flere teleydelser svarende til de i § 3, stk. 1,  

 nævnte forsyningspligtydelser.
 Stk. 2. For forsyningspligtydelser, som nævnt i § 3, stk. 1, nr.  

 1, kan udbydere omfattet af § 2 i særlige tilfælde, hvis de har en  

 markedsandel på 50 pct. eller derover i regionale eller lokale områder af det  

 samlede udbud af en eller flere teleydelser svarende til de i § 3, stk. 1,  

 nr. 1, nævnte forsyningspligtydelser, udpeges som forsyningspligtudbydere for  

 de pågældende regionale eller lokale områder.
 Stk. 3. Telestyrelsen fastsætter efter forhandling på grundlag af  

 oplæg fra de i henhold til stk. 1-2 udpegede udbydere vilkår for udbydernes  

 varetagelse af forsyningspligt, som nævnt i stk. 1-2.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2-3, fastsatte regler.
I vilkårene kan  

 fastsættes yderligere krav til udbydernes udbud af forsyningspligtydelser,  

 end indeholdt i det i stk. 3 nævnte oplæg fra udbyderne.
 § 7. Forskningsministeren kan, i det omfang markedsforholdene  

 tilsiger det, træffe beslutning om, at Telestyrelsen på grundlag af  

 forudgående offentligt udbud af adgangen til at påtage sig forsyningspligt,  

 udpeger en eller flere forsyningspligtudbydere.
 Stk. 2. Forskningsministeren fastsætter nærmere regler om rammerne  

 for iværksættelse af det enkelte udbud, herunder rammer for, hvordan  

 Telestyrelsen skal afvikle udbudsforretningen, hvilke forsyningspligtydelser,  

 der som minimum skal udbydes, og hvilke minimumskrav, der skal stilles med  

 hensyn til priser for de nævnte forsyningspligtydelser.
 Stk. 3. I forbindelse med udpegningen af en forsyningspligtudbyder  

 i medfør af stk. 1-2 fastsætter Telestyrelsen på grundlag af det afgivne  

 tilbud samt forhandlingerne i forbindelse med udpegningen de nærmere vilkår  

 for den pågældende udbyders varetagelse af forsyningspligten.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2-3, fastsatte regler.
I vilkårene kan  

 fastsættes yderligere krav til udbyderens udbud af forsyningspligtydelser,  

 end indeholdt i det afgivne tilbud.
 § 8. Hvis en forsyningspligtudbyder ikke kan udpeges i henhold til  

 §§ 6 eller 7, kan forskningsministeren udpege en eller flere udbydere af  

 offentlige telenet eller teletjenester, som ikke opfylder betingelserne for  

 udpegning i henhold til § 6, til at varetage forsyningspligten.
 Stk. 2. Telestyrelsen fastsætter efter forudgående forhandling på  

 grundlag af oplæg fra de i henhold til stk. 1 udpegede udbydere vilkår for  

 udbydernes varetagelse af forsyningspligt, som nævnt i stk. 1.
Stk. 3. Telestyrelsens fastsættelse af vilkår efter stk. 2 sker på  

 grundlag af de i medfør af § 3, stk. 2-3, fastsatte regler.
I vilkårene kan  

 fastsættes yderligere krav til udbydernes udbud af forsyningspligtydelser,  

 end indeholdt i det i stk. 2 nævnte oplæg fra udbyderne.
 § 9. Udpegning af forsyningspligtudbydere i henhold til §§ 6-8  

 sker for en periode af 10 år.
Stk. 2. Hvis en efter § 6, stk. 1 og 2, udpeget  

 forsyningspligtudbyders markedsandel i den i stk. 1 nævnte periode falder til  

 under 50 pct., har udbyderen krav på, at der iværksættes fornyet udpegning af  

 en forsyningspligtudbyder.
Hvis markedsforholdene i øvrigt ændrer sig  

 væsentligt, kan Telestyrelsen efter anmodning fra den udpegede  

 forsyningspligtudbyder ændre udpegningen eller vilkårene herfor.
Kapitel 4 Priser for forsyningspligtydelser og finansiering af forsyningspligt § 10. De i henhold til §§ 6-8 udpegede forsyningspligtudbyderes  

 maksimalpriser for forsyningspligtydelser, som nævnt i § 3, fastsættes af  

 Telestyrelsen på grundlag af oplæg fra forsyningspligtudbyderne.  

 Telestyrelsen kan på grundlag af de i medfør af stk. 3 fastsatte regler,  

 stille yderligere krav til forsyningspligtudbyderens maksimalpriser, end  

 indeholdt i forsyningspligtudbyderens oplæg.
 Stk. 2. Den i stk. 1 nævnte fastsættelse af maksimalpriser skal  

 omfatte prislofter for nærmere definerede grupper af forsyningspligtydelser.  

 Der skal til enhver tid foreligge fastsatte maksimalpriser for de  

 næstkommende 2 år.
Stk. 3. Forskningsministeren fastsætter nærmere regler om rammerne  

 for fastsættelse af de i stk. 1-2 nævnte maksimalpriser med henblik på  

 sikring af, at maksimalpriserne for forsyningspligtydelser er  

 omkostningsbaserede, objektive og ikke-diskriminerende.
Der kan heri indgå  

 nærmere regler om, at der i forbindelse med fastsættelse af maksimalpriser  

 skal stilles krav om procentvise realprisfald i den fastsatte takstperiode,  

 og rammerne herfor.
For forsyningspligtydelser, som nævnt i § 3, stk. 1, nr.  

 1, kan der endvidere stilles krav om, at maksimalpriserne skal fastsættes med  

 udgangspunkt i internationale priser for tilsvarende ydelser i  

 sammenlignelige lande med omkostningsbaserede takstsystemer og med  

 udgangspunkt i den generelle danske prisudvikling for teleydelser svarende  

 til de i § 3, stk. 1, nr. 1, nævnte.
Stk. 4. For forsyningspligtydelser, som nævnt i § 3, stk. 1, nr.  

 4, kan der fastsættes priser, der ikke er omkostningsbaserede, med sigte på  

 at fremme handicappedes brug af telekommunikation.
Forskningsministeren  

 fastsætter nærmere regler herom.
 § 11. De i henhold til §§ 6-8 udpegede forsyningspligtudbydere kan  

 få dækket dokumenterede underskud ved udbud af forsyningspligtydelser, som  

 nævnt i § 3, stk. 1, nr. 1 og 4, jf. stk. 3, samt § 4.
 Stk. 2. Forskningsministeren fastsætter nærmere regler om, hvilke  

 tekniske krav til opstilling af regnskaber og dokumentation for underskud,  

 der kan stilles i medfør af stk. 1, herunder krav om at  

 forsyningspligtudbyderen dokumenterer, at tilvejebringelse af  

 forsyningspligtydelserne indebærer underskud.
Stk. 3. Anmodning om dækning af underskud, som nævnt i stk. 1,  

 indgives til Telestyrelsen.
Telestyrelsen træffer afgørelse efter stk. 1 og  

 2, samt bestemmelser fastsat i medfør af stk. 2, om den forelagte  

 dokumentation er tilstrækkelig, og hvorvidt der foreligger underskud.
 Stk. 4. Det er en forudsætning for dækning af dokumenterede  

 underskud, som nævnt i stk. 1, at der samtidig gennemføres offentligt udbud  

 med henblik på udpegning af en eller flere alternative  

 forsyningspligtudbydere, jf. § 7.
Stk. 5. Når det er dokumenteret, at udbudet af  

 forsyningspligtydelser giver underskud, opkræver Telestyrelsen til dækning  

 heraf et bidrag fra udbydere, der udbyder telenet eller teletjenester  

 svarende til de i § 3, stk. 1, nr. 1, nævnte forsyningspligtydelser, herunder  

 også fra forsyningspligtudbyderen i det omfang denne udover  

 forsyningspligtydelserne udbyder tilsvarende ydelser.
Bidraget opkræves på  

 grundlag af udbydernes samlede omsætning i forbindelse med det nævnte udbud.
 Stk. 6. Telestyrelsen kan afkræve udbyderen alle oplysninger, der  

 er nødvendige for fastlæggelse af den enkelte udbyders samlede omsætning, jf.  

 stk. 5.
 Stk. 7. Forskningsministeren fastsætter nærmere regler for den i  

 stk. 5 nævnte opkrævning af bidrag til finansiering af underskud ved udbudet  

 af forsyningspligtydelser, som nævnt i stk. 1. Heri kan indgå  

 anmeldelsesordninger med henblik på forudgående registrering af de udbydere  

 af offentlige telenet eller teletjenester, som vil være forpligtede til at  

 medvirke til dækning af et eventuelt underskud ved udbudet af  

 forsyningspligtydelser, jf. stk. 5.
Kapitel 5 Generelle krav til udbydere af offentlige telenet og teletjenester § 12. Alle udbydere af betalingstelefoner har pligt til på  

 anmodning fra en kommunalbestyrelse at etablere og drive udendørs  

 betalingstelefoner på gader, veje eller pladser, hvortil offentligheden  

 umiddelbart har adgang, hvis den pågældende udbyder i forvejen driver  

 betalingstelefoner af denne karakter indenfor den pågældende kommune og under  

 forudsætning af den pågældende kommunes dækning af et eventuelt underskud ved  

 driften heraf, sammenholdt med en på forhånd aftalt minimumsomsætning, der  

 dækker udbyderens omkostninger med tillæg af en rimelig fortjeneste.
Stk. 2. Klager over, at en udbyder nægter at opstille  

 betalingstelefoner, som nævnt i stk. 1, og tvister om, i hvilket omfang der  

 foreligger driftsunderskud, afgøres af Telestyrelsen.
Telestyrelsen kan i den  

 forbindelse udstede påbud til udbydere af betalingstelefoner.
 Stk. 3. Telestyrelsen kan afkræve udbyderen alle oplysninger, der  

 er nødvendige for at kunne træffe en afgørelse i medfør af stk. 2.
 § 13. Forskningsministeren kan fastsætte nærmere regler for  

 udbudet af telenet og teletjenester, som offentligheden har adgang til, bl.a.  

 med henblik på at tilgodese hensynet til sikring af grundlæggende  

 brugerrettigheder i forbindelse med indgåelse af aftaler om levering af  

 telenet og teletjenester, afregnings- og betalingsvilkår for sådanne telenet  

 og teletjenester m.v.
 Stk. 2. I regler fastsat i medfør af stk. 1 kan der fastsættes  

 bestemmelser, der tilgodeser hensynet til oplysning til brugerne af  

 telekommunikationstjenester, om vilkårene for tilslutning til tjenesten,  

 herunder oplysning om tjenestens pris, kvalitet og leveringstider.  

 Tilsvarende regler kan fastsættes for telenet og teletjenester, hvortil  

 offentligheden ikke har adgang.
 Stk. 3. I de i stk. 1 nævnte bestemmelser kan der stilles krav om  

 certificering af takserings-, debiterings- og faktureringssystemer.
 Stk. 4. Udbydere af telenet eller teletjenester som nævnt i stk.  

 1, skal efter nærmere regler fastsat af Telestyrelsen meddele Telestyrelsen  

 oplysninger om økonomiske, statistiske og øvrige forhold med henblik på  

 udarbejdelse af rapporter m.v. om forhold vedrørende udbud af sådanne telenet  

 og teletjenester.
Kapitel 6 Tilsyn, gebyrer og klageadgang (Telebrugernævnet) § 14. Telestyrelsen fører tilsyn med, at udbydere, der er udpeget  

 som forsyningspligtudbydere i henhold til denne lov, overholder § 5, stk. 3,  

 vilkår fastsat med hjemmel i § 6, stk. 3-4, § 7, stk. 3-4, og § 8, stk. 2-3,  

 abonnementsvilkår godkendt i medfør af § 5, stk. 1, og maksimalpriser fastsat  

 i medfør af § 10.
 Stk. 2. Telestyrelsen fører endvidere tilsyn med, at udbydere af  

 telenet eller teletjenester overholder de generelle bestemmelser, der  

 udstedes i medfør af § 13, og at udbydere omfattet af § 11, stk. 5, betaler  

 forsyningspligtbidrag fastsat i medfør af denne bestemmelse.
Stk. 3. Telestyrelsen træffer afgørelse vedrørende manglende  

 overholdelse af de i stk. 1 og 2 nævnte bestemmelser og vilkår og kan i den  

 forbindelse meddele påbud til forsyningspligtudbydere eller andre udbydere af  

 telenet eller teletjenester.
Telestyrelsen kan endvidere meddele påbud om  

 aflevering af oplysninger, som nævnt i § 11, stk. 6, og § 12, stk. 3.
 Stk. 4. Forskningsministeren kan ikke give Telestyrelsen  

 tjenestebefaling om varetagelse af myndighedsopgaven vedrørende konkrete  

 sager efter denne lov eller om behandling og afgørelse af enkeltsager efter  

 denne lov eller forskrifter udstedt med hjemmel heri.
 Stk. 5. Telestyrelsen kan pålægge en udbyder dagbøder med henblik  

 på at gennemtvinge opfyldelsen af påbud, som nævnt i stk. 3. Der er  

 udpantningsret for beløbene.
Stk. 6. Telestyrelsen kan tilbagekalde udpegningen som  

 forsyningspligtudbyder 1) hvis en forsyningspligtudbyder ikke opfylder påbud, som nævnt i stk. 3,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 5.
 § 15. Forskningsministeren nedsætter et Telebrugernævn.
Stk. 2. Telebrugernævnet består af 7 medlemmer, der udpeges af  

 Forskningsministeren.
Forskningsministeren lægger ved udpegningen af nævnets  

 medlemmer vægt på, at nævnet samlet repræsenterer juridisk, teleteknisk,  

 økonomisk og forbrugermæssig sagkundskab.
 Stk. 3. Medlemmerne beskikkes for 4 år ad gangen.
Stk. 4. Forskningsministeren udpeger blandt nævnets medlemmer  

 nævnets formand.
Formanden skal opfylde de almindelige betingelser for at  

 være landsdommer.
 § 16. Forskningsministeren fastsætter nærmere regler for  

 Telebrugernævnets virksomhed og sagsbehandling, herunder regler om:
1) opkrævning af gebyr for sager, der behandles ved nævnet, 2) at klager over en af Telestyrelsen truffet afgørelse skal indgives til  

 Telebrugernævnet inden for nærmere fastsatte tidsfrister, og 3) at klager indgivet til nævnet har opsættende virkning.
 Stk. 2. Forskningsministeriet stiller sekretariatsbistand til  

 rådighed for nævnet.
Stk. 3. Telebrugernævnet er i sin virksomhed uafhængig af  

 instrukser vedrørende den enkelte sags behandling og afgørelse.
Nævnets  

 formand tilrettelægger Telebrugernævnets arbejde, herunder arbejdet i dets  

 sekretariat.
§ 17. For Telebrugernævnet kan indbringes klager over  

 Telestyrelsens afgørelser i medfør af § 14, stk. 3, 5 og 6, herunder klager  

 over Telestyrelsens sagsbehandling i forbindelse hermed.
Telebrugernævnet  

 kan, når det træffer afgørelse, meddele påbud til forsyningspligtudbydere  

 eller andre udbydere af telenet og teletjenester.
Stk. 2. Telebrugernævnet kan i forbindelse med afgørelser truffet  

 i medfør af stk. 1 pålægge en forsyningspligtudbyder eller andre udbydere af  

 telenet og teletjenester dagbøder med henblik på at gennemtvinge opfyldelsen  

 af påbud.
Der er udpantningsret for beløbene.
Stk. 3. Telebrugernævnet kan pålægge Telestyrelsen at tilbagekalde  

 udpegningen som forsyningspligtudbyder 1) hvis en forsyningspligtudbyder ikke opfylder påbud, som nævnt i stk. 1,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 2.
 Stk. 4. For Telebrugernævnet kan desuden indbringes klager over  

 Telestyrelsens afgørelser i medfør af anden lovgivning eller administrative  

 forskrifter udstedt i medfør heraf og klager over Telestyrelsens  

 sagsbehandling i forbindelse med sådanne afgørelser, i det omfang en sådan  

 klageadgang er fastlagt ved lov eller i henhold til lov.
 § 18. Telebrugernævnets afgørelser kan ikke indbringes for anden  

 administrativ myndighed.
 § 19. For det i medfør af lov om konkurrenceforhold og samtrafik i  

 telesektoren nedsatte Teleklagenævn kan indbringes klager over Telestyrelsens  

 afgørelser, herunder klager over Telestyrelsens sagsbehandling, i forbindelse  

 med sager vedrørende udpegning af forsyningspligtudbydere i medfør af § 6,  

 stk. 1-2, og § 7, stk. 1, Telestyrelsens fastsættelse af vilkår i medfør af §  

 6, stk. 3-4, og § 7, stk. 3-4, samt Telestyrelsens fastsættelse af  

 maksimalpriser efter § 10, stk. 1-2, og afgørelser efter § 11, stk. 3 og 5,  

 samt § 12, stk. 2. Teleklagenævnet kan, når det træffer afgørelse, meddele  

 påbud til forsyningspligtudbydere eller de i § 12 nævnte udbydere af  

 betalingstelefoner.
Stk. 2. Teleklagenævnet kan i forbindelse med afgørelser truffet i  

 medfør af stk. 1, pålægge en forsyningspligtudbyder eller de i § 12 nævnte  

 udbydere af betalingstelefoner dagbøder med henblik på at gennemtvinge  

 opfyldelsen af påbud.
Der er udpantningsret for beløbene.
Stk. 3. Teleklagenævnet kan pålægge Telestyrelsen at tilbagekalde  

 udpegningen som forsyningspligtudbyder 1) hvis en forsyningspligtudbyder ikke opfylder påbud, som nævnt i stk. 1,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 2.
Kapitel 7 Straf-, ikrafttrædelses- og overgangsbestemmelser m.v.
 § 20. I bestemmelser, som fastsættes i medfør af § 13, kan der  

 fastsættes straf af bøde for overtrædelse af bestemmelserne.
 Stk. 2. Med bøde straffes den, der overtræder vilkår fastsat med  

 hjemmel i § 6, stk. 3-4, § 7, stk. 3-4, og § 8, stk. 2-3, den der ikke  

 overholder maksimalpriser fastsat af Telestyrelsen i medfør af § 10, stk. 1,  

 og stk. 4, samt den, der overtræder abonnementsvilkår godkendt i medfør af §  

 5, stk. 1.
Stk. 3. Er overtrædelsen, jf. stk. 1 og 2, begået af et selskab,  

 en forening, en selvejende institution, en fond eller lignende, kan der  

 pålægges den juridiske person som sådan bødeansvar.
Er overtrædelsen begået  

 af staten, en kommune, en amtskommune eller et kommunalt fællesskab, jf. § 60  

 i lov om kommunernes styrelse, kan der pålægges staten, kommunen,  

 amtskommunen eller det kommunale fællesskab bødeansvar.
 § 21. Loven træder i kraft den 1. juli 1996. §§ 6-11 har dog først  

 virkning fra den 1. januar 1998.
 Stk. 2. Tele Danmark A/S varetager som forsyningspligtudbyder  

 udbudet af de i §§ 3-4 nævnte generelle og særlige forsyningspligtydelser og  

 udbudet af radiobaserede maritime nød- og sikkerhedstjenester frem til 31.  

 december 1997.
 Stk. 3. Telestyrelsen fastsætter efter forudgående forhandling på  

 grundlag af oplæg fra Tele Danmark A/S vilkår for Tele Danmark A/S'  

 varetagelse af forsyningspligt, som nævnt i stk. 2.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2-3, fastsatte regler.
I vilkårene kan  

 fastsættes yderligere krav til Tele Danmark A/S' udbud af  

 forsyningspligtydelser, end indeholdt i det i stk. 3 nævnte oplæg fra  

 selskabet.
 Stk. 5. Godkendelse af generelle abonnementsvilkår for Tele  

 Danmark A/S' forsyningspligtydelser og ændringer heri sker efter reglerne i §  

 5.
 Stk. 6. De abonnementsvilkår, som er godkendt i medfør af lov om  

 visse forhold på telekommunikationsområdet gældende for retsforholdet mellem  

 Tele Danmark A/S som koncessionshaver og brugerne af selskabets ydelser  

 omfattet af koncessionen, vil være gældende indtil Telestyrelsen i medfør af  

 denne lovs § 5, stk. 1, har godkendt nye abonnementsvilkår for  

 forsyningspligtydelserne.
 Stk. 7. § 14, § 17, stk. 1-3, § 19 og § 20, stk. 2 og 3, gælder  

 tilsvarende for forhold omfattet af § 21, stk. 2-4.
 § 22. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den 6. december 1995 indgik regeringen (Socialdemokratiet, Det radikale  

 Venstre og Centrumdemokraterne), Venstre, Det konservative Folkeparti og  

 Socialistisk Folkeparti en principaftale om totalliberalisering af  

 telesektoren i Danmark medio 1996. Principaftalen udgør tillæg nr. 4 til den  

 politiske aftale vedrørende telestrukturen af 22. juni 1990. Principaftalen  

 vedrører udmøntningen af trin 2 i den to-trins strategi, der i tillægsaftale  

 nr. 3 blev opnået enighed om at følge frem mod etablering af fri konkurrence  

 på alle områder inden for den danske telesektor.
 Sigtet med principaftalen om total-liberalisering af den danske telesektor  

 medio 1996 er etablering af et helt nyt lovgrundlag, der med udgangspunkt i  

 de principper, der opnås enighed om på europæisk plan, sikrer det  

 reguleringsmæssige grundlag for en effektiv og fair konkurrence i forbindelse  

 med den fulde liberalisering.
 Målet er, at danske brugere frem mod år 2000 gennem rammer for  

 telesektoren, der fremmer reel konkurrence, skal sikres verdens bedste og  

 billigste teleydelser.
 For private brugere af telekommunikation er det væsentligt, at alle  

 brugere fortsat har adgang til en række basale forsyningspligtydelser,  

 herunder navnlig almindelig telefoni på vilkår, der i hvert fald ikke er  

 dårligere end i dag, men tværtimod bliver bedre og billigere målt i faste  

 priser.
Desuden har og får brugerne af telekommunikation - små og store, private  

 og professionelle brugere - i stadig større omfang forskellige behov med  

 hensyn til teleydelser og har dermed også forskellige forventninger til,  

 hvilke priser de ønsker at betale for disse.
Der er derfor også behov for  

 rammer, som stimulerer et varieret udbud, så alle brugere har netop de  

 »skræddersyede« teletjenester til rådighed, de ønsker at benytte,  

 til den billigst mulige pris gennem reel konkurrence.
 Med henblik på opfyldelse af de dele af den ovenfor nævnte målsætning, som  

 handler om forsyningspligt, er sigtet med nærværende lovforslag at fastlægge  

 de fremtidige rammer for en landsdækkende forsyningspligt for grundlæggende  

 teletjenester, at sikre at også handicappede har de fornødne teleydelser til  

 rådighed m.v. og at fastlægge rammer for finansiering af  

 forsyningspligtydelserne.
A.
De gældende regler Der eksisterer ikke i dag en egentlig forsyningspligtlovgivning.
Tele  

 Danmark A/S har med hjemmel i lov om visse forhold på  

 telekommunikationsområdet som udgangspunkt koncession og eneret på udbud af  

 telenet og teletjenester til offentligheden.
Eneretten er dog siden midten af  

 80'erne til stadighed udhulet i takt med, at der er gennemført en fuldstændig  

 liberalisering af adgangen til at udbyde teletjenester, inklusive telefoni og  

 senest også en delvis liberalisering af adgangen til at etablere og drive  

 telenet (bredbåndsnet i lokalområder). Der er dog med den hidtidige  

 regulering kun i begrænset omfang sikret nye konkurrenter til Tele Danmark  

 A/S reelle konkurrencemuligheder.
 Der er endvidere indført en vis konkurrence på mobilområdet, idet der er  

 udstedt to tilladelser til etablering af GSM-mobilnet. (GSM står for G  

 lobal S ystem for M obile Communications, og er en  

 fælleseuropæisk digital mobilteknologi). I den forbindelse bemærkes, at den  

 gennemførte fuldstændige liberalisering af adgangen til at udbyde  

 teletjenester ikke omfatter mobilkommunikationstjenester.
Med hensyn til forsyningspligt indeholder den nuværende  

 koncessionslovgivning (lov om visse forhold på telekommunikationsområdet, §  

 2, stk. 4) hjemmel for forskningsministeren til i Tele Danmark A/S'  

 koncession at fastsætte vilkår om takstfastsættelse og principperne herfor  

 samt vilkår vedrørende abonnementsvilkår for Tele Danmark A/S' tjenester på  

 eneretsområdet.
Desuden kan der i koncessionen fastsættes vilkår om pligt til  

 at udføre særlige opgaver uden sædvanlig fortjeneste eller med underskud.
I de oprindelige lovbemærkninger til de pågældende bestemmelser er  

 angivet, at formålet bl.a. er at sikre, at alle og enhver kan få adgang til  

 på rimelige og lige vilkår at tilslutte sig og benytte Tele Danmark A/S'  

 anlæg.
Med hensyn til forpligtelsen til at udføre særlige opgaver uden  

 sædvanlig fortjeneste er der som eksempler herpå i lovbemærkningerne bl.a.  

 nævnt skrivetelefontjenesten og en række andre, specifikke opgaver af samlet  

 set mindre omfang.
Lovbestemmelserne om abonnementsvilkår er udmøntet i bestemmelser i Tele  

 Danmark A/S' koncession, om at telemyndighederne skal godkende  

 abonnementsvilkår for Tele Danmark A/S' eneretsområder.
Telemyndighederne kan  

 i den forbindelse forlange ændringer heri.
Der er i dag godkendt  

 abonnementsvilkår for bl.a.
Tele Danmark A/S' offentlige telefonitjeneste og  

 for udleje af faste kredsløb.
Desuden er der godkendt abonnementsvilkår for  

 en række mere specialiserede tjenester og tjenestefaciliteter og for  

 mobiltjenesterne.
I disse abonnementsvilkår fastlægges kundernes, henholdsvis  

 Tele Danmark A/S', rettigheder og pligter i relation til den pågældende  

 abonnementstype.
Abonnementsvilkårene indeholder således bestemmelser om,  

 hvad abonnementet omfatter, hvad der skal betales i oprettelses-,  

 abonnements- og forbrugsafgift/pris, og på hvilke betingelser der kan  

 foretages prisændringer, leveringsbetingelser og leveringstider, regler for  

 tilslutning af udstyr til telefonstikket, fejl-afhjælpning, nummertildeling,  

 regler for flytning, særlige afgifter og gebyrer, regler for betalingsvilkår  

 og -form, erstatningsansvar m.v.
Med hensyn til Tele Danmark A/S' priser er disse på en række områder  

 omfattet af den gældende prisloftregulering.
Hjemmelen til  

 prisloftreguleringen indgår i Tele Danmark A/S' koncession, hvoraf fremgår,  

 at koncessionshaverens takstfastsættelse og takstprincipper for de områder,  

 koncessionen dækker, samt ændringer heri skal godkendes af telemyndighederne.  

 Takstfastsættelsen kan omfatte grupper af tjenester og kan gælde inden for et  

 på forhånd fastlagt tidsrum.
Telemyndighederne kan forlange, at gældende  

 takstfastsættelser og takstprincipper ændres.
 Med hjemmel heri er Tele Danmark A/S i dag pålagt en prisloftregulering,  

 der indebærer, at alle de omfattede takster samlet skal udvise et  

 realprisfald på mindst 3 % årligt, dog således at taksterne er opdelt i to  

 »kurve« med henholdsvis telefoni-takster og takster for faste  

 kredsløb, som vurderes hver for sig, og begge skal leve op til kravet om et  

 samlet realprisfald på minimum 3 %. Udover ovennævnte regulering er en række  

 betydende enkelttakster underlagt et krav om, at de skal udvise et  

 realprisfald på mindst 1 % årligt.
 Prisloftreguleringen omfattede oprindelig basale telefonitjenester,  

 defineret med udgangspunkt i EU-direktivet om ONP-vilkår for taletelefoni  

 (vedtaget 13. december 1995), og faste kredsløb på op til og med 2 Mbit/s.  

 Bredbåndskredsløb (mere end 2 Mbit/s) er efterfølgende, i forbindelse med  

 gennemførelsen af markante prisreduktioner på bredbåndsnet i trin 1, lagt ind  

 under prisloftreguleringen. (ONP står for Open Network Provision, d.v.s. et  

 sæt regler, der fastsætter en række vilkår for åben tilrådighedsstillelse af  

 en nærmere defineret gruppe af telenet og -tjenester).
Ved beregningen af, om der er sket de påkrævede realprisfald, kan visse  

 rabatter medregnes.
Desuden kan påtvungne socialt begrundede rabatordninger  

 medregnes i den pågældende prisloftgruppe.
Der stilles, bl.a. med henvisning  

 til ONP-reguleringen, krav til Tele Danmark A/S om, at de omfattede rabatter  

 har karakter af generelle takstnedsættelser for de abonnenter, der vælger at  

 benytte sig af disse priser, og krav om at de pågældende takstnedsættelser er  

 gennemsigtige, objektive og ikke-diskriminerende samt omkostningsbaserede.  

 Indførelse af nye takstprincipper, herunder rabatordninger indenfor rammerne  

 af prisloftreguleringen, kræver i dag Telestyrelsens godkendelse.
B.
Baggrunden for lovforslaget I den politiske tillægsaftale nr. 4 er baggrunden for, at der fremsættes  

 lovforslag om forsyningspligt beskrevet.
Aftalens tekst på dette punkt er  

 følgende:
»Lovgivning gennemføres med sigte på at garantere, at alle brugere af  

 telekommunikationsydelser - private og erhvervsvirksomheder - får adgang til  

 telefoni (inklusive ISDN) og faste kredsløb (dog ikke bredbånd) til faldende  

 maksimalpriser, som generelt afspejler »de bedste priser« i  

 sammenlignelige lande og inden for sammenlignelige takstsystemer i resten af  

 verden.
Målsætningen er derudover opretholdelse af det nuværende  

 serviceniveau m.h.t. leveringstider, fejlretning m.v.
Forsyningspligten vil derudover også omfatte de samme tjenester til  

 handicappede, som i dag stilles til rådighed, herunder opretholdelse af  

 skrivetelefontjenesten.
Fremkomsten af ny, handicap-venlig teknologi kan  

 efterfølgende føre til videre-udvikling af forsyningspligten på dette område.  

 Sådanne justeringer bør gennemføres i takt med, at gennemprøvede og robuste  

 løsninger på handicappedes særlige kommunikationsbehov udvikles og afprøves.
 Den hidtidige praksis, hvorefter det er et kommunalt ansvar via  

 garantistillelse eller lign. at sikre opstilling af telefonbokse i  

 landområder eller andre steder, hvor der ikke umiddelbart er tilstrækkeligt  

 omsætningsmæssigt grundlag herfor, vil blive videreført.
Desuden skal det sikres, at alle relevante markedsaktører kan pålægges  

 bestemte opgaver og forpligtelser med henblik på at opfylde samfundets behov  

 for at opretholde samfundsvigtig kommunikation.
Der vil være tale om  

 funktioner i telenettet med henblik på beredskabs- og alarm-situationer, nød-  

 og sikkerhedstjenester, og teleforbindelser mellem rigsdelene (Grønland,  

 Færøerne og Danmark).
Tele Danmark vil i en årrække være det eneste selskab inden for den danske  

 telesektor, som kan håndtere en almindelig forsyningspligt for telefoni og  

 lejede faste kredsløb.
Tele Danmark vil derfor umiddelbart blive pålagt  

 denne.
Samtidig sikres det, at der, navnlig på sigt, bliver mulighed for, at  

 andre selskaber kan tilbyde at påtage sig forsyningspligten eller dele heraf.
 Prisreguleringen på forsyningspligt-området vil efter 1997, hvor den  

 nuværende prisloft-regulering udløber (ultimo 1997) bestå i fastsatte  

 maksimalpriser for de enkelte forsyningspligt-ydelser (standardabonnementer  

 og -ydelser), kombineret med løbende krav om realprisfald.
 Maksimalpriserne skal således løbende revurderes, bl.a. med udgangspunkt i  

 »de bedste priser« i andre, sammenlignelige lande.
En del af de teleydelser, som indtil nu har været omfattet af  

 prisloftreguleringen, vil ikke blive omfattet af de nye  

 forsyningspligt-regler.
For disse teleydelser gennemføres der i forbindelse  

 med, at den nye prisregulering på forsyningspligt-området efter 1997 afløser  

 den nuværende prisloftregulering, en udfasning af den nuværende regulering af  

 slutbrugerpriserne.
Reglerne herfor vil blive gennemført i sammenhæng med  

 prisreguleringen på samtrafik-området.
Reglerne vil bl.a. gælde  

 bredbåndsområdet.
Der etableres en »hvilende forsyningspligt-finansiering«, der  

 kan bringes i anvendelse i det omfang, det af forsyningspligt-selskabet kan  

 dokumenteres, at varetagelsen af forsyningspligten samlet set indebærer  

 udækkede omkostninger ved tilvejebringelsen af forsyningspligt-ydelser.
Der  

 fastsættes nærmere regler om kravene til dokumentation herfor.
 En sådan hvilende finansieringsmodel vil udgøre garantien for, at  

 forsyningspligten ikke løbende udhules, at der også i praksis er mulighed for  

 at sikre et løbende realprisfald, og at der ikke sker en sammenblanding af  

 reguleringen af forsyningspligt og f.eks. reglerne for sammenkobling af net  

 og tjenester og evt. priskrav på dette område, med henvisning til behovet for  

 finansiering af forsyningspligt m.v.
Det er forventningen, at der ikke umiddelbart vil være behov for at bringe  

 en finansieringsmekanisme som nævnt i anvendelse, idet Tele Danmark med det  

 nuværende udgangspunkt formentlig i en årrække uden udækkede omkostninger -  

 og dermed uden tilskud til finansieringen - vil kunne påtage sig  

 forsyningspligten.
Det vil indgå i reguleringen, at såfremt  

 finansieringsordningen konkret skal bringes i anvendelse, indebærer det en  

 vidtgående gennemsigtighed m.h.t. omkostningerne ved tilvejebringelse af  

 forsyningspligt og en uafhængig revision af forsyningspligt-regnskaberne.
Finansieringen af forsyningspligten betales af markedsaktørerne inden for  

 telesektoren i Danmark proportionalt med deres aktivitetsniveau og  

 markedsandele på det danske telemarked.
Finansieringsordningen vil også  

 m.h.t. indbetaling af midler være hvilende, indtil det er dokumenteret, at  

 der konkret er behov for at bringe den i anvendelse.
Der kan på længere sigt blive behov for at ændre/udvide forsyningspligten  

 og dermed også det område, hvor anvendelsen af den særlige  

 forsyningspligt-finansieringsmekanisme kan blive relevant.
Sådanne udvidelser  

 af forsyningspligten vil afhænge af en politisk beslutning herom, dvs. at de  

 skal ske via indgåelse af nye tillæg til den politiske aftale og  

 efterfølgende lovgivning.' C.
Lovforslagets indhold Generelle forsyningspligtydelser Forsyningspligt indebærer, at de omfattede basale telenet og  

 -teletjenester af forsyningspligtudbyderen skal leveres til forud fastsatte,  

 objektive, ikke-diskriminerende og omkostningsbaserede maksimalpriser til  

 enhver, der anmoder herom, uanset hvor i Danmark vedkommende befinder sig.  

 Maksimalpriserne angiver således den pris, man som bruger maksimalt skal  

 betale for forsyningspligtydelser hos forsyningspligtudbyderen - uanset om  

 man bor i Skagen eller i København.
Telestyrelsen vil blive bemyndiget til,  

 på grundlag af oplæg fra forsyningspligtudbyderne, at godkende de pågældende  

 maksimalpriser.
Udover udbudet af forsyningspligtydelser til de kunder, der anmoder herom,  

 vil forsyningspligtselskabet, i konkurrence med de øvrige markedsaktører,  

 kunne tilbyde telefon-abonnementer eller andre abonnementer, der svarer til  

 forsyningspligtydelserne eller evt. udgør en udbygning af disse, til priser  

 der er fastsat i konkurrence med de øvrige markedsaktørers priser, uden  

 bindinger m.h.t. prisniveau, rabatstruktur m.v.
Forsyningspligtselskabet vil  

 således i praksis udbyde minimum to typer telefon-abonnementer; et  

 forsyningspligt-abonnement, som alle skal have adgang til, og en eller flere  

 skræddersyede ydelser til mindre kundegrupper.
Forsyningspligtselskabets  

 udbud af sådanne skræddersyede tjenester skal ske regnskabsmæssigt udskilt  

 fra selskabets forsyningspligt-aktiviteter.
Udgangspunktet for lovforslagets afgrænsning af, hvilke generelle  

 teleydelser og særlige forsyningspligttjenester, der skal være omfattet af  

 forsyningspligt, er den politiske aftale om trin 2, hvori er aftalt, at  

 forsyningspligten skal omfatte telefoni, ISDN-net og -tjenester (ISDN:  

I ntegrated S ervices D igital N etwork).  

 Betegnelse for en teleteknologi, hvor både tale og data overføres mellem  

 abonnenter på digital form via standardtilslutninger, som er udformet, sådan  

 at flere tjenester kan udnyttes samtidig), samt faste kredsløb (dog ikke  

 bredbåndskredsløb). Dette er afspejlet i lovforslaget, som på grundlag heraf  

 foreslår, at forsyningspligten kommer til at omfatte et nærmere afgrænset sæt  

 af grundlæggende forsyningspligtydelser på disse områder.
Forsyningspligten  

 omfatter også international teletrafik på de nævnte områder.
En fælleseuropæisk minimumsforsyningspligt vil, hvis en sådan senere måtte  

 blive fastlagt, formentlig primært omfatte en almindelig telefonitjeneste,  

 særlige ydelser til handicappede m.v.
I afsnittet nedenfor om de EU-retlige  

 aspekter af lovforslaget er der nærmere redegjort for evt. kommende EU-regler  

 med relation til forsyningspligt, konsekvenserne heraf samt status for  

 diverse direktivforslag og meddelelser på forsyningspligtområdet.
M.h.t. den nærmere afgrænsning af, hvad de ovenfor nævnte generelle  

 forsyningspligtydelser konkret omfatter, herunder hvilke supplerende  

 faciliteter der skal følge med et forsyningspligt-abonnement, vil  

 afgrænsningen heraf bl.a. ske med udgangspunkt i den fælleseuropæiske  

 ONP-regulering på området.
Sigtet vil navnlig være at sikre forsyningspligt  

 for et sæt af standard-teleydelser, som private brugere almindeligvis  

 efterspørger eller må forventes inden for den nærmeste fremtid at ville  

 efterspørge.
 Se også nedenfor i afsnittet om de EU-retlige aspekter af lovforslaget  

 vedrørende forholdet til ONP-reguleringen og planerne for revision af denne.
På de områder, der i dag er omfattet af Tele Danmark A/S' koncession, er  

 der af tilsynsmyndigheden fastsat og godkendt abonnementsvilkår.
Disse vilkår  

 regulerer televirksomhedens og abonnentens rettigheder og forpligtelser i  

 henhold til den indgåede aftale.
 I overensstemmelse med bl.a. kravene i EU-direktivet om ONP-vilkår for  

 telefonitjenester, vil der fremover blive stillet krav til  

 forsyningspligtudbydere om udarbejdelse af egentlige abonnementsvilkår for  

 udbudet af forsyningspligtydelser.
Som det fremgår nedenfor, er sigtet, at Tele Danmark A/S umiddelbart for  

 en begrænset årrække udpeges som forsyningspligtudbyder.
Når der i den  

 forbindelse er fastsat vilkår for Tele Danmark A/S' varetagelse af  

 forsyningspligttjenesterne og godkendt abonnementsvilkår for de nye  

 forsyningspligttjenester, vil de hidtidige abonnementsvilkår bortfalde.
Handicaptjenester I overensstemmelse med den politiske principaftales sigte indeholder  

 lovforslaget oplæg til en forholdsvis rund lovfæstelse af forsyningspligten  

 på dette område, suppleret med en hjemmel for forskningsministeren til på  

 bekendtgørelsesniveau nærmere at fastlægge, hvilke løsninger for handicappede  

 brugere af telekommunikation, der skal være omfattet af forsyningspligt.
 Udgangspunktet for reguleringen vil på kort sigt være de forslag, der i  

 dag foreligger m.h.t. teleydelser til handicappede.
Fremkomsten af ny handicapvenlig teknologi kan imidlertid efterfølgende  

 føre til videreudvikling af forsyningspligten på dette område.
Sigtet er i  

 den forbindelse, at der gennemføres justeringer af, hvilke teleydelser, der  

 skal stilles til rådighed for handicappede i takt med, at gennemprøvede og  

 robuste løsninger på handicappedes særlige kommunikationsbehov udvikles og  

 afprøves.
Hermed sikres, at der sker en løbende opdatering af, hvilke  

 ydelser, der på handicapområdet er omfattet af forsyningspligt.
Det langsigtede perspektiv bør være, at handicappede i stadig større  

 omfang benytter de samme IT- og teleløsninger, som ikke handicappede brugere,  

 på basis af fremkomsten af stadig mere avancerede tekniske løsninger og en  

 standardisering heraf.
Det er afgørende, at Danmark i det internationale  

 standardiseringsarbejde m.h.t. telekommunikationsydelser og  

 teleterminaludstyr gør en indsats for at sikre, at dette muliggøres.
Der kan  

 set i lyset af det ovenfor anførte på længere sigt blive behov for andre  

 former for regulering med henblik på sikring af handicappedes behov for  

 teleydelser end den, vi kender i dag, f.eks. i form af særlige priser for  

 handicappedes brug af telekommunikation, krav om at der stilles særlige  

 tjenestefaciliteter til rådighed for handicappede m.v., snarere end en  

 regulering der sigter på oprettelse af særlige tjenester for handicappede.  

 Den foreslåede bemyndigelse til forskningsministeren tager højde herfor.
 Der vil i den kommende detailregulering af forsyningspligttjenester til  

 handicappede indgå en afgrænsning af, hvilke handicapgrupper der vil blive  

 tilgodeset via forsyningspligtreglerne.
Rammer for udpegning af forsyningspligtselskaber I overensstemmelse med den politiske principaftale indeholder lovforslaget  

 bestemmelser om, at udbydere, der udbyder telenet og teletjenester, som  

 offentligheden har adgang til, kan pålægges at udbyde en eller flere af de  

 telenet og teletjenester, som er omfattet af forsyningspligt for visse  

 forsyningspligttjenester, mod at kunne få et eventuelt dokumenteret underskud  

 ved dette udbud dækket via en finansieringsordning.
 Tele Danmark A/S vil, for perioden frem til 31. december 1997, direkte med  

 lovforslaget blive pålagt at varetage forsyningspligten for udbudet af de i  

 lovforslaget nævnte generelle forsyningspligtydelser, de særlige  

 forsyningspligttjenester til handicappede samt udbudet af maritime nød- og  

 sikkerhedstjenester.
 Baggrunden for, at Tele Danmark A/S indtil denne dato direkte pålægges at  

 varetage forsyningspligten, er dels behovet for i en overgangsperiode via  

 forholdsvis enkle procedurer at sikre udpegning af en forsyningspligtudbyder,  

 dels at den nuværende prisloftregulering af Tele Danmark A/S først udløber  

 denne dato.
Telestyrelsen vil blive bemyndiget til at fastsætte vilkår for Tele  

 Danmark A/S' varetagelse af forsyningspligten i denne periode.
Vilkårene vil  

 dog ikke omfatte takster for de pågældende forsyningspligtydelser, idet disse  

 vil være reguleret via den gældende prisloftregulering af Tele Danmark A/S,  

 der gælder frem til 31. december 1997.
For tiden efter 1. januar 1998 vil Telestyrelsen uden forudgående  

 offentligt udbud kunne udpege udbydere til forsyningspligtudbydere, hvis  

 disse udbydere landsdækkende - eller undtagelsesvis på regionale eller lokale  

 markeder - har en markedsandel på 50 pct. eller derudover af en eller flere  

 teleydelser svarende til de i lovforslagets § 3, stk.1, nævnte  

 forsyningspligtydelser.
Det må formodes, at Tele Danmark A/S pr. 1. januar  

 1998 som den eneste udbyder vil have en markedsandel af denne størrelse, og  

 selskabet forventes derfor også for perioden efter 1. januar 1998 og i en  

 betydelig årrække herefter udpeget som forsyningspligtudbyder for de  

 generelle forsyningspligtydelser.
Forskningsministeren foreslås endvidere bemyndiget til for tiden efter 1.  

 januar 1998 at beslutte, at der skal gennemføres et offentligt udbud med  

 henblik på udpegning af en eller flere forsyningspligtudbydere, i det omfang  

 markedsforholdene tilsiger dette.
Et udbud som nævnt vil under alle  

 omstændigheder blive foretaget, hvis en forsyningspligtudbyder anmoder om at  

 få dækning for dokumenterede underskud i forbindelse med selskabets udbud af  

 forsyningspligtydelser, jf. lovforslagets § 7 og § 11.
Udgangspunktet vil være udpegning af landsdækkende  

 forsyningspligtudbyder(e) for de generelle forsyningspligtydelser som  

 telefoni, ISDN og faste kredsløb.
Det kan også omfatte, at der udpeges en  

 forsyningspligtudbyder for dele af de generelle forsyningspligtydelser,  

 f.eks. telefoni, og en anden forsyningspligtudbyder for andre ydelser.
Med  

 lovforslaget gives der samtidig mulighed for at der, for så vidt angår  

 forsyningspligtydelserne på telefoni-området, kan blive tale om regionalt  

 eller lokalt udpegede forsyningspligtudbydere, hvor markedsforholdene  

 tilsiger dette.
Der kan ikke udpeges regionale udbydere af ISDN og faste  

 kredsløb, idet en landsdækkende udpegning på disse områder er den eneste  

 mulighed for at sikre en sammenhængende finansiering af de samlede  

 omkostninger ved tilvejebringelsen af forsyningspligtydelser, da der ikke er  

 mulighed for at lade disse forsyningspligtydelser være omfattet af den  

 generelle sektor-finansieringsmekanisme for forsyningspligtydelser.
I forbindelse med udpegningen af forsyningspligtudbydere - uanset om dette  

 sker umiddelbart eller på grundlag af offentligt udbud - fastsætter  

 Telestyrelsen på grundlag af oplæg fra udbyderen vilkår for udøvelsen af  

 forsyningspligten.
Udbydernes oplæg vil have karakter af en selvangivelse,  

 hvori angives, hvordan udbyderne påtænker at sikre forsyningspligten for de  

 pågældende ydelser, og udbyderens »servicemål« for udbudet.  

 Telestyrelsen vil få mulighed for at fastsætte skærpede krav til  

 forsyningspligtudbyderen på grundlag af generelle regler om  

 forsyningspligtens indhold, kvalitetsniveau m.v.
 Med hensyn til særlige forsyningspligtydelser som handicaptjenester giver  

 lovforslaget mulighed for udpegning af separate forsyningspligtudbydere,  

 d.v.s. udpegning af andre udbydere, end de, der driver generelle  

 forsyningspligttjenester.
 Fastlæggelsen af maksimalpriser for de enkelte forsyningspligtydelser  

 indgår ikke i Telestyrelsens fastsættelse af grundlæggende vilkår for  

 varetagelsen af forsyningspligt, men vil blive fastlagt særskilt i henhold  

 til proceduren i lovforslagets § 10, som er omtalt nedenfor.
Rammer for prisregulering af forsyningspligt Forsyningspligten vil, som ovenfor nævnt, omfatte et begrænset antal  

 almindeligt anvendte teleydelser indenfor telefoni, ISDN-net og -tjenester,  

 visse standardydelser m.h.t. faste kredsløb (op til og med 2 Mbit/s) samt  

 visse nærmere definerede handicaptjenester.
Denne afgrænsning er afgørende  

 for, hvilke teleydelser til slutbrugerne, der fremover vil være undergivet  

 prisregulering i medfør af nærværende lovforslag.
Med hensyn til de generelle forsyningspligtydelser er sigtet, parallelt  

 med den nuværende prisloftregulering, at anvende en reguleringsmodel baseret  

 på grupper af priser (såkaldte priskurve), der reguleres under et.
De enkelte  

 priskurve vil blive søgt afgrænset og afvejet indbyrdes, således at de  

 afspejler sammensætningen af en typisk privat forbrugers anvendelse af  

 teleydelser på de nævnte områder og dermed sikrer, at prisfald på  

 forsyningspligtydelserne også slår igennem på disse ydelser.
Der vil inden for denne model være to overordnede grupper af  

 forsyningspligtydelser, der reguleres uafhængigt af hinanden, og hvor der  

 stilles forskellige krav til maksimalpriserne for de to grupper.
Dette har  

 sammenhæng med, at der i henhold til EU-reguleringen alene kan ske en  

 sektorfinansiering af evt. underskud i forbindelse med udbudet af  

 forsyningspligtydelser inden for telefoni, ydelser til handicappede m.v.
Den første gruppe af forsyningspligtydelser vil således bestå af  

 telefoniydelserne.
Udgangspunktet for fastsættelsen af de omfattede priser  

 for telefoni-ydelser vil dels være de faktiske omkostninger ved at  

 tilvejebringe forsyningspligtydelserne, dels den »bedste praksis«  

 m.h.t. priser for telefoni-ydelser, således som den afspejles dels i  

 internationale prisudviklings-statistikker for i øvrigt sammenlignelige lande  

 med omkostningsbaserede takstsystemer, dels i den generelle prisudvikling for  

 tilsvarende telefoni-ydelser på det danske konkurrencemarked herfor.
 Reguleringen vil, i det omfang det er muligt, bl.a. blive baseret på  

 OECD's statistikker over telepriser eller andre relevante internationalt  

 opgjorte statistiske oplysninger om priser på de pågældende ydelser.
 Den anden gruppe af forsyningspligtydelser vil bestå af ISDN og faste  

 kredsløb, og prisreguleringen vil på dette område alene tage udgangspunkt i  

 omkostningerne ved tilvejebringelse af de pågældende ydelser, idet der på  

 disse områder ikke er mulighed for at få refunderet evt. underskud hos  

 forsyningspligtselskabet via forsyningspligt-bidrag opkrævet hos de øvrige  

 markedsaktører.
Der vil ved fastsættelsen af rammer for forsyningspligtpriserne kunne  

 stilles krav om procentvise realtakstfald i den godkendte takstperiode set i  

 lyset af den forventede generelle prisudvikling.
Hermed videreføres  

 princippet om realtakstfald, som er indeholdt i den nuværende  

 prisloftreguleringsmodel.
Den nuværende prisloftregulering og den heri liggende godkendelse af Tele  

 Danmark A/S' takster gælder, som ovenfor nævnt, frem til 31. december 1997.  

 Herefter er sigtet, at de nye takstgodkendelsesregler, som refereret ovenfor,  

 skal finde anvendelse.
Det indgår derfor i lovforslaget, at de pågældende nye  

 regler først skal have virkning fra 1. januar 1998.
Rammer for finansiering af forsyningspligt Som det fremgår af lovforslaget, kan udbydere få dækket dokumenterede  

 underskud ved udbudet af forsyningspligtydelser inden for telefoni,  

 forsyningspligtydelser til handicappede og udbud af radiobaserede maritime  

 nød- og sikkerhedstjenester via en finansieringsmekanisme.
Der kan derimod  

 ikke via forsyningspligt-finansieringsmekanismen ske en finansiering af  

 forsyningspligtydelserne ISDN og faste kredsløb.
Forskningsministeren foreslås bemyndiget til at fastsætte bestemmelser om,  

 hvilke tekniske krav til dokumentation for underskud, der vil skulle stilles,  

 for at en forsyningspligtudbyder vil kunne få dækning herfor via den nævnte  

 finansieringsmekanisme.
I bestemmelserne vil bl.a. blive fastslået, at det er  

 forsyningspligtudbyderen, der skal dokumentere, at tilvejebringelsen af de  

 pågældende forsyningspligtydelser indebærer underskud.
Det er herefter  

 Telestyrelsen, der på grundlag af den fremlagte dokumentation, træffer  

 afgørelse om, hvorvidt underskud foreligger.
Der vil i forbindelse med afgørelser om, hvorvidt der foreligger  

 underskud, skulle tages udgangspunkt i de samlede omkostninger og indtægter  

 ved tilvejebringelsen af forsyningspligtydelserne, ikke i et eventuelt  

 underskud ved at tilvejebringe de enkelte ydelser.
Dette indebærer også, at  

 takstgodkendelsen implicit kan give adgang til en vis indbyrdes  

 krydssubsidiering navnlig fra den generelle forsyningspligtydelse på  

 telefoniområdet til de særlige forsyningspligtydelser som f.eks.  

 handicaptjenesterne.
 Det vil i praksis også sige, at udbyderen ikke kan søge dækning via den i  

 dette lovforslag foreslåede forsyningspligt-finansieringsmekanisme for  

 eventuelle underskud på enkelte delområder, men må gøre disse samlet op ved  

 opstilling af eventuelle krav om underskudsdækning.
 Når det er dokumenteret, at udbudet af forsyningspligtydelser giver  

 underskud, opkræver Telestyrelsen til dækning af underskuddet et  

 forsyningspligt-bidrag fra alle udbydere, der udbyder net og/eller tjenester,  

 der svarer til forsyningspligtydelserne (dvs. konkurrerende  

 telefoni-ydelser).
 Forsyningspligtfinansieringsmekanismen, som skitseret ovenfor, er  

 nødvendiggjort af, at forsyningspligten - bl.a. af praktiske årsager og for  

 at sikre optimale muligheder for via regulering at sikre billige  

 forsyningspligtydelser - er pålagt en eller nogle få markedsaktører, og at  

 disse markedsaktører ikke har adgang til, f.eks. via samtrafikpriser eller  

 lignende, at få dækket evt. underskud hos andre markedsaktører.
 Der er således i realiteten tale om en dækning af underskud, som ellers på  

 anden vis skulle dækkes af de øvrige markedsaktører inden for telesektoren.  

 Forsyningspligt-finansieringsreglerne er således også til fordel for den  

 samlede telesektor, idet de sikrer gennemsigtighed med hensyn til omfanget af  

 underskuddet ved forsyningspligt-ydelserne.
Forbrugerbeskyttelse Lovforslaget indeholder endvidere hjemmel til gennemførelse af et sæt  

 generelle forbrugerbeskyttelsesregler vedr. regnings- og kontraktsforhold,  

 der skal gælde for alle udbydere af offentlige telenet eller teletjenester,  

 herunder også forsyningspligt-selskab(erne). Det er derimod ikke hensigten  

 også at kræve af alle udbydere af offentlige telenet eller teletjenester, at  

 de udarbejder og får godkendt egentlige abonnementsvilkår, jf. ovenfor om  

 reguleringen af forsyningspligtudbyderne.
De generelle regler, der vil blive udstedt, vil bl.a. indeholde  

 overordnede regler med henblik på sikring af regningers pålidelighed.
I  

 1993-94 gennemførte Telestyrelsen med bistand fra et konsulentfirma en  

 undersøgelse vedrørende regningsklager m.v. over Tele Danmark A/S.
Som  

 opfølgning på regningsklageundersøgelsen udarbejdede Telestyrelsen et forslag  

 til en handlingsplan, der bl.a. bygger på konklusionerne fra undersøgelsen.  

 Handlingsplanen indeholder bl.a. forslag om, at der sikres kunderne tilbud om  

 specificerede regninger, saldokontrol-ordninger, der udløser en advarsel til  

 brugeren ved forbrug over et vist maksimumsbeløb, on-line adgang til  

 regnings- og saldo-oplysninger og forskellige andre spærringsmuligheder.  

 Anbefalingerne i handlingsplanen vil danne grundlag for den foreslåede  

 regulering på dette område.
 I de kommende forbrugerregler vil der endvidere kunne indgå bestemmelser  

 om en evaluering af teleselskabernes kvalitet, herunder f.eks. via  

 certificeringskrav til de anvendte takserings- og regningssystemer.
 Derudover vil der i de kommende forbruger-regler indgå bestemmelser om  

 visse minimumsoplysninger, som bør være til rådighed for brugerne, visse  

 rammer for indgåelse af kontrakter om levering af telefoni og andre basale  

 tjenester, der sikrer brugerne mod uhensigtsmæssige kontrakts-bindinger m.v.  

 Disse regler vil også gælde for ikke-offentlige telenet og teletjenester.
 I øvrigt vil brugerne kunne påberåbe sig de generelle  

 forbrugerbeskyttelsesregler, der indgår i anden lovgivning, herunder først og  

 fremmest i markedsføringsloven og forbrugeraftaleloven samt de almindelige  

 obligationsretlige principper, der kan udledes af aftalelov og købelov.
Offentlige betalingstelefoner Sikringen af, at der opstilles offentlige betalingstelefoner, således at  

 brugernes rimelige behov dækkes, er i lovforslaget foreslået tilgodeset ved,  

 at udbydere af betalingstelefoner forpligtes til på anmodning fra en  

 kommunalbestyrelse at etablere og drive udendørs betalingstelefoner på  

 offentlige gader, veje og pladser, hvortil offentligheden umiddelbart har  

 adgang, i det omfang den pågældende udbyder i øvrigt har etableret  

 betalingstelefoner i den pågældende kommune.
 Forpligtelsen gælder kun, hvis kommunen garanterer dækning for et  

 eventuelt underskud ved driften sammenholdt med en på forhånd aftalt  

 minimumsomsætning, der dækker udbyderens omkostninger med tillæg af en  

 rimelig fortjeneste.
 Det vil således være kommunalbestyrelsens opgave at vurdere og sikre, at  

 der er rimelig adgang til betalingstelefoner inden for kommunens område, jf.  

 også EU-direktivet om ONP-vilkår for taletelefoni.
Maritime radiobaserede nød- og sikkerhedstjenester Tele Danmark A/S har hidtil varetaget driften og finansieringen af de  

 maritime nød- og sikkerhedstjenester i Danmark.
For Færøernes og Grønlands  

 vedkommende varetager Tele Danmark A/S finansieringen af disse tjenester,  

 mens driften heraf i et vist omfang varetages af Færøernes og Grønlands  

 televæsener.
I fremtiden vil udbudet af offentlige radiobaserede maritime nød- og  

 sikkerhedstjenester i Danmark m.h.t. udpegning af udbydere, der er ansvarlige  

 herfor, ske i henhold til bestemmelserne i nærværende lovforslag.
Det  

 indebærer, jf. ovenfor, at Tele Danmark A/S indtil 31. december 1997 vil  

 skulle varetage driften af disse tjenester.
For tiden efter 1. januar 1998  

 vil der for disse tjenester i lighed med, hvad der gælder for øvrige  

 forsyningspligtydelser, skulle udpeges en forsyningspligtudbyder.
Den maritime nød- og sikkerhedstjeneste omfatter såvel en radiomæssig del  

 som en redningsmæssig del.
Det understreges, at det af lovforslaget omfattede  

 område kun vedrører radiobaserede maritime nød- og sikkerhedstjenester, dvs.  

 den radiomæssige del af de maritime nød- og sikkerhedstjenester.
Det kan være en forudsætning for at kunne varetage driften af  

 radiobaserede nød- og sikkerhedstjenester, at der eksisterer en  

 kystradiotjeneste med tilhørende kystradiostationer.
En  

 forsyningspligtudbyder af radiobaserede nød- og sikkerhedstjenester vil i  

 konsekvens heraf tillige i praksis være i den situation, at vedkommende er  

 nødt til at etablere og drive en kystradiotjeneste for at kunne udfylde  

 forsyningspligten.
Et generelt underskud i forbindelse med etableringen og  

 driften af en kystradiotjeneste vil ikke kunne dækkes via den i lovforslagets  

 § 11 nævnte finansieringsordning.
Driften af de radiobaserede nød- og sikkerhedstjenester kan tillige  

 forudsætte etablering og drift af de maritime Inmarsat-tjenester.
Heller ikke  

 i dette tilfælde vil dokumenterede underskud ved den generelle drift heraf  

 kunne dækkes via den i § 11 nævnte finansieringsordning.
 For Færøernes og Grønlands vedkommende indebærer vedtagelsen af nærværende  

 lovforslag umiddelbart ingen ændringer i Tele Danmarks A/S' forpligtelse til  

 at stille de pågældende nød- og sikkerhedstjenester til rådighed, jf.  

 afsnittet nedenfor om fastfrysning af den nuværende regulering i forhold til  

 Færøerne og Grønland.
Teleforbindelser mellem rigsdelene (Grønland, Færøerne og Danmark) Telekommunikation mellem rigsdelene er i dag et rigsanliggende, som det er  

 pålagt Tele Danmark A/S at varetage.
I den nuværende regulering ligger  

 således en indirekte forsyningsforpligtelse på rigsmyndighederne dels til at  

 sikre de fornødne forbindelser mellem Grønland/Færøerne og omverdenen, dels  

 til at sikre »rimelige takster.« Det drøftes for indeværende, hvordan den fremtidige tilrettelæggelse af  

 teleforhold på Færøerne og Grønland skal være.
Drøftelserne finder sted i 2  

 parallelle udvalg, nedsat af forskningsministeren og de færøske og  

 grønlandske telemyndigheder bl.a. med henblik herpå.
Når de 2 udvalg har  

 afgivet deres redegørelser, vil disse skulle drøftes politisk, hvorefter der  

 vil blive indledt forhandlinger med de færøske og grønlandske myndigheder om  

 ændring af de dele af den nuværende telelovgivning, der vedrører Færøerne og  

 Grønland.
Indtil de ovenfor nævnte forhandlinger er afsluttet, og der er opnået  

 enighed om en endelig løsning, »fastfryses« den nuværende  

 lovgivning om Tele Danmark A/S' nuværende forpligtelser på området.
Den  

 nuværende regulering sker med hjemmel i lov om visse forhold på  

 telekommunikationsområdet.
Ny opgavefordeling mellem telemyndighederne I overensstemmelse med den politiske principaftale om trin 2 indeholder  

 lovforslaget forslag med henblik på sikring af, at Telestyrelsen kan fungere  

 som uafhængig tilsyns- og afgørelsesmyndighed med hensyn til den konkrete  

 forvaltning af forsyningspligt- og forbrugerloven.
Lovforslaget indeholder  

 således forslag om afskæring af klageadgangen til Forskningsministeriet og af  

 ministeriets instruktionsadgang overfor Telestyrelsen på de af lovforslaget  

 omfattede områder, samt sikring af klageadgang til henholdsvis  

 Teleklagenævnet (der vil blive oprettet med hjemmel i det parallelt fremsatte  

 forslag til lov om konkurrenceforhold og samtrafik i telesektoren) og til et  

 nyoprettet Telebrugernævn, der vil afløse det hidtidige Telenævn.
 Også kompetencen til at udpege forsyningspligtudbydere vil i vidt omfang  

 blive henlagt til Telestyrelsen.
 Uanset den herved foreslåede afskæring af forskningsministerens adgang til  

 at instruere Telestyrelsen vedrørende konkrete sager, vil ministeren fortsat,  

 jf. også ministeransvarsloven, have det overordnede ministeransvar for  

 Telestyrelsens virksomhed, herunder ansvaret for den overordnede styring og  

 tilrettelæggelse af Telestyrelsens aktiviteter og for sager vedrørende  

 Telestyrelsens økonomi og personale.
 Den pågældende regulering vil i Trin 2b blive fulgt op af en egentlig,  

 tværgående lovgivning i form af en selvstændig lov om Telestyrelsens  

 uafhængighed og selvstændige opgaver, og om opgavefordelingen mellem  

 Telestyrelsen og Forskningsministeriet.
Klageadgang og tilsyn Der foreslås som ovenfor nævnt i medfør af lovforslaget nedsat et  

 Telebrugernævn, der får kompetence til at behandle klager over Telestyrelsens  

 1. instansafgørelser i alle enkeltsager vedrørende forsyningspligtudbydernes  

 overholdelse af gældende vilkår, herunder abonnementsvilkår, og alle udbydere  

 af net og tjenesters overholdelse af de sektorspecifikke  

 forbrugerbeskyttelses-regler.
Det vil ved sammensætningen af Telebrugernævnet blive sikret, at nævnet  

 besidder fornøden generel juridisk og økonomisk, samt forbruger-retlig og  

 telefaglig ekspertise.
Der vil navnlig blive lagt vægt på, at der udpeges et  

 eller flere medlemmer med ekspertise og erfaring inden for forbrugerområdet.
 Samtidig vil der ved nævnets sammensætning blive lagt vægt på, at nævnet  

 skal være uafhængigt i forhold til alle enkeltstående markedsaktører,  

 herunder særligt udbydere af telenet eller teletjenester med en stærk  

 markedsposition.
Forskningsministeriet stiller sekretariatsbistand til rådighed for  

 Telebrugernævnet.
Tilrettelægelsen af sekretariatets arbejde sker efter  

 instruktion fra nævnets formand.
Det vil i forbindelse med trin 2b og den  

 endelige afklaring af opgavefordelingen mellem Telestyrelsen og  

 Konkurrencerådet m.h.t. konkurrence-området blive overvejet, om der er  

 grundlag for at ændre ved placeringen af sekretariatsbetjeningen af et eller  

 flere af de på teleområdet involverede nævn.
 Nævnet vil afløse det nuværende Telenævn, som blev oprettet i juli 1994.  

 Dette nævn har været en ankeinstans for afgørelser truffet af Telestyrelsen i  

 sager vedrørende klager primært over koncessionshavers og GSM- og  

 ERMES-tilladelseshavernes regninger og ydelser, sammenholdt med de gældende  

 abonnementsvilkår.
 I overenstemmelse med, hvad der er praksis i dansk ret, vil anke over  

 afgørelser truffet af Telestyrelsen inden denne lovs forventede ikraftræden  

 den 1. juli 1996 skulle behandles og afgøres af det nuværende Telenævn under  

 forudsætning af, at anken falder inden for Telenævnets nuværende  

 kompetenceområde.
 Klager over Telestyrelsens afgørelser i forbindelse med udpegningen af  

 forsyningspligtudbydere, samt Telestyrelsens fastsættelse af vilkår og  

 maksimalpriser for forsyningspligtudbydernes udbud af forsyningspligtydelser,  

 vil skulle indbringes for Teleklagenævnet, jf. ovenfor.
C.
Lovens administrative og økonomiske konsekvenser Den gennemførte forbedrede sikring af forsyningspligten, herunder de  

 styrkede klagemuligheder, må forventes at medføre forøgede administrative  

 udgifter i Telestyrelsen, og i mindre omfang i Forskningsministeriet, hvor  

 der vil skulle opbygges et uafhængigt nævnssekretariat.
Behovet for øget  

 ressourceanvendelse i Telestyrelsen og Forskningsministeriet vil omfatte 2-3  

 årsværk.
Der vil blive udarbejdet særskilt aktstykke herom vedrørende 1996.  

 Vedrørende 1997 og følgende år vil Forskningsministeriet i forbindelse med  

 Trin 2b forelægge en samlet redegørelse for opgave-og ressourceudviklingen i  

 Telestyrelsen med henblik på Finansloven for 1997.
 M.h.t. finansieringen af de ovenfor nævnte udgifter henvises til den  

 parallelt gennemførte ændring af lov om visse forhold på  

 telekommunikationsområdet, hvori indgår hjemmel til finansiering af  

 tilsynsaktiviteter m.v.
EU-retlige forhold Forsyningspligt betegnes i EU-terminologi som USO (Universal Service  

 Obligation). Forsyningspligt og finansieringen heraf er ikke specifikt  

 reguleret i det gældende EU-regelsæt på teleområdet.
 I ONP-reguleringen indgår som ovenfor nævnt en række  

 forsyningspligtlignende bestemmelser, der forpligter medlemsstaterne til at  

 sikre et vist minimums-udbud af lejede kredsløb og telefoni.
ONP-reguleringen består dels af det såkaldte ONP-rammedirektiv, dels et  

 direktiv om faste kredsløb, der fastlægger et minimumssæt af faste kredsløb,  

 der skal være til rådighed i EU, og et direktiv om ONP-vilkår for  

 taletelefoni.
Endvidere har Rådet vedtaget to henstillinger til sikring af et  

 udbud af visse pakkekoblede datatjenester og visse ISDN-net og tilhørende  

 ISDN-faciliteter.
Den nuværende ONP-regulering udspringer af, at der i de enkelte  

 medlemsstater er et begrænset antal selskaber, der har ene- eller  

 særrettigheder på infrastrukturområdet.
Når de enkelte stater senest den 1.  

 januar 1998 liberaliserer infrastrukturen, vil denne regulering ikke længere  

 være tidssvarende.
Kommissionen har derfor for nylig fremlagt et forslag til revision af  

 ONP-reglerne.
Forslaget indeholder ændring af nævnte ONP-rammedirektiv samt  

 ONP-direktivet om faste kredsløb.
Forslaget ændrer ONP-reglernes  

 anvendelsesområde således, at de ikke længere retter sig mod offentlige  

 teleoperatører med særlige eller eksklusive rettigheder, der vil forsvinde i  

 takt med liberaliseringen.
Ifølge det reviderede forslag vil ONP-reguleringen  

 fremover rette sig mod organisationer, der udbyder offentlige telenet og  

 tjenester, afhængigt af deres position og markedsandel på et relevant marked.
 I forslaget om revision af det gældende EU-direktiv om faste kredsløb  

 foreslås det, at reguleringen fremover retter sig mod den eller de  

 operatører, som nationalt udpeges som leverandører, dog således at der  

 overalt i hele landet skal være mindst en operatør, som udbyder faste  

 kredsløb til brugere og tjenesteudbydere.
 Kommisionen forventes snarest at fremlægge et forslag til ændring af  

 Rådsdirektivet om ONP-vilkår for taletelefonitjenesten.
De gældende ONP-direktiver og de heri indeholdte forpligtelser m.h.t.  

 sikring af et vist minimumsudbud af net og tjenester vil i Danmark bl.a.  

 danne grundlag for forsyningspligtlovgivningen.
ONP-reglerne udgør derudover  

 en del af grundlaget for den kommende samtrafiklovgivning.
 Der er ved udformningen af nærværende lovforslag søgt taget højde for de  

 kommende ONP-regler, i det omfang indholdet af disse er kendt.
 Nærværende lovforslag samt det samtidigt fremsatte lovforslag om  

 konkurrenceforhold og samtrafik i telesektoren udgør endvidere den danske  

 implementering af EU-direktiv 95/62/EØF af 13. december 1995 om ONP-vilkår  

 for taletelefoni og en videreførelse af den allerede gennemførte  

 implementering af det øvrige ONP-regelsæt.
 Lovforslaget sikrer desuden en fortsat dansk implementering af den  

 vedtagne Rådshenstilling 92/383/EØF af 5. juni 1992 om sikring af et vist  

 minimumsudbud af ISDN-net og -funktionaliteter.
M.h.t.
Rådshenstilling 92/382/EØF af 5. juni 1992 om harmoniseret  

 tilrådighedsstillelse af et vist minimumsudbud af pakkekoblede kredsløb  

 vurderes det, at der ikke er behov for særlig regulering med henblik på at  

 sikre implementeringen heraf.
Konkurrencen i den danske telesektor må således  

 formodes i sig selv at sikre, at der fortsat stilles pakkekoblede  

 datatjenester som omfattet af ONP-Rådshenstillingen til rådighed i Danmark.
 ONP-reguleringen stiller tillige krav om, at teleselskaber, der af en  

 medlemsstat har fået tildelt særlige eller eksklusive rettigheder med henblik  

 på etablering af offentlige telenet og levering af offentlige teletjenester,  

 skal benytte ikke-diskriminerende og omkostningsbaserede takster og rabatter.  

 Endvidere skal de pågældende selskaber opstille omkostningsbaserede og  

 gennemsigtige regnskaber m.v. både i forhold til slutbrugere og i forhold til  

 evt. uafhængige tjenesteudbydere.
Med den gennemførte totalliberalisering pr. 1. juli 1996 vil der ikke  

 længere være sådanne teleselskaber i Danmark.
M.h.t. fortsat regulering af  

 Tele Danmark A/S' priser og de af Tele Danmark A/S anvendte rabatter henvises  

 til bemærkningerne ovenfor om videreførelse af en revideret udgave af den  

 nuværende prisloftregulering.
Som det fremgår heraf, vil der fortsat blive  

 stillet krav om omkostningsbaserede og ikke-diskriminerende priser for  

 forsyningspligt-tjenesterne og det heraf omfattede udbud af taletelefoni og  

 faste kredsløb.
Hertil kommer krav i medfør af den kommende  

 samtrafiklovgivning.
Desuden vil der fortsat ske en regnskabsmæssig regulering af Tele Danmark  

 A/S.
Reguleringen vil i sammenhæng med samtrafiklovgivningen blive strammet  

 op og udvidet til at omfatte alle markedsaktører med en stærk  

 markedsposition.
Der henvises i den forbindelse dels til bemærkningerne  

 nedenfor til § 11, stk. 2, dels til det parallelle forslag til lov om  

 konkurrenceforhold og samtrafik inden for telesektoren.
Den nuværende ONP-regulering (ONP-direktivet om faste kredsløb og  

 ONP-direktivet for taletelefoni) indeholder udover de ovenfor nævnte  

 bestemmelser regler for en supplerende EU-klageprocedure, som indebærer, at  

 brugerne af de pågældende teleydelser, herunder både slutbrugere og  

 uafhængige tjenesteudbydere, kan klage til det såkaldte ONP-udvalg på  

 EU-niveau (med repræsentanter for samtlige medlemsstater), når de nationale  

 klagemuligheder er udtømte, hvis de har lidt skade eller vil kunne lide  

 skade, fordi direktivets bestemmelser er blevet overtrådt (herunder bl.a. at  

 der ikke er stillet det påbudte minimumsudbud af tjenester til rådighed).  

 ONP-udvalgets formand tager derefter initiativ til nedsættelse af en  

 arbejdsgruppe med henblik på mægling.
ONP-udvalget har dog ikke nogen  

 egentlige beføjelser til at træffe afgørelse, såfremt mæglingen viser sig  

 resultatløs.
 Den pågældende mæglingsprocedure vil bl.a. kunne finde anvendelse, såfremt  

 en eller flere parter er af den opfattelse, at det ikke ved administrationen  

 af nærværende lovforslag sikres, at der sker det krævede minimumsudbud af  

 telefonitjenester og faste kredsløb.
 Telestyrelsen deltager fra dansk side som myndigheds-repræsentant i  

 mæglingsproceduren.
Også forslaget til Rådsdirektiv om samtrafik på teleområdet (fremsat i  

 juli 1995 - politisk enighed blev opnået på Rådsmøde for teleministre den 21.  

 marts 1996) berører forsyningspligt-problematikken uden dog at definere, hvad  

 der forstås ved forsyningspligt.
Forslaget indeholder imidlertid regler om  

 finansiering af forsyningspligten og regler om beregninger af nettoudgifter  

 ved forsyningspligten.
Disse udgifter kan ifølge forslaget fordeles mellem  

 organisationer, der udbyder telenet og tjenester, hvortil offentligheden har  

 adgang.
Der er ifølge forslaget frit valg mellem en fondsmodel og en model  

 med supplerende samtrafikafgifter.
Forslagets finansieringsmekanismer  

 omfatter alene offentlige fastnet-telefonitjenester og det tilhørende fastnet  

 (og således ikke faste kredsløb og ISDN, som oprindelig ønsket af Danmark).
Herudover er der ikke mulighed for at dække eventuelle nettounderskud via  

 en forsyningspligt-finansieringsmodel baseret på bidrag fra andre  

 brancheaktører.
Tjenester/faciliteter af denne art skal alene leveres til  

 omkostningsbaserede priser.
Forslaget til rådsdirektiv om samtrafik på teleområdet er ikke til hinder  

 for, at der med dette lovforslag fastsættes et bredere område for  

 forsyningspligt end indeholdt i rådsdirektivet.
Med hensyn til  

 finansieringsmekanismen er lovforslaget udarbejdet i overenstemmelse med  

 Rådsdirektivet, således at kun offentlige fastnet-telefonitjenester, det  

 tilhørende fastnet, handicaptjenester og den radiobaserede maritime nød- og  

 sikkerhedstjeneste kan omfattes af mekanismen.
 Kommissionen har bl.a. med henvisning til vigtigheden af at sikre en  

 universel forsyningspligt i et liberaliseret miljø udarbejdet en meddelelse  

 om forsyningspligtfinansiering, ( KOM (96) 73 af 13. marts 1996). Heri  

 konkluderes, at direktivet om ONP-taletelefoni, Kommissionsdirektivet om den  

 totale liberalisering og det kommende direktiv om samtrafik er tre  

 hjørnestene, der angiver den fælles forsyningspligt og rammerne for  

 omkostningerne og finansieringen heraf.
D.
Høring Udkastet til dette lovforslag har været udsendt til høring hos relevante  

 ministerier, berørte myndigheder og organisationer med flere.
Bemærkninger til lovforslagets enkelte bestemmelser Til § 1-2 I § 2 afgrænses lovforslagets anvendelsesområde for så vidt angår de  

 omfattede udbydere.
Afgrænsningen har dels relevans i forbindelse med  

 afgrænsningen af, hvilke udbydere, der kan udpeges som  

 forsyningspligtudbydere, dels relevans for anvendelsesområdet for de  

 sektorspecifikke forbrugerbeskyttelses-regler, som påtænkes udstedt med  

 hjemmel i lovforslagets § 13, jf. dog § 13, stk. 2, 2. punktum.
Lovforslaget finder anvendelse på alle udbydere af telenet og  

 teletjenester, som offentligheden har adgang til, herunder også udbydere af  

 mobilnet og tjenester.
Mobilselskaberne vil dog - såfremt de alene udbyder  

 mobilnet og teletjenester - som udgangspunkt ikke kunne udpeges som  

 forsyningspligtudbydere, jf. betingelserne herfor i § 6. Der er intet til  

 hinder for, at et mobilselskab i forbindelse med et offentligt udbud efter §  

 7 tilbyder at varetage forsyningspligten, såfremt selskabet i øvrigt er i  

 stand hertil.
M.h.t. afgrænsningen af, hvorvidt der er tale om telenet og teletjenester,  

 der udbydes til offentligheden, vil der blive taget udgangspunkt i den  

 parallelle afgrænsning i det samtidigt fremsatte forslag til lov om  

 konkurrenceforhold og samtrafik i telesektoren.
Afgørende vil således være,  

 om de pågældende net og tjenester udbydes til offentligheden i bred forstand.  

 Udenfor vil falde udbydere af interne eller lukkede net, eksempelvis i form  

 af udbydere af telenet og teletjenester til boligblokke, til afgrænsede  

 grupper af nærtstående erhvervsvirksomheder, enkeltbrancher m.v.
Til § 3 Der er i denne bestemmelse fastsat en afgrænsning af, hvilke generelle  

 ydelser, der er omfattet af forsyningsforpligtelser.
I  

 forsyningspligt-begrebet ligger, at de pågældende teleydelser skal stilles  

 til rådighed for enhver bruger i Danmark, der anmoder herom, til forud  

 fastsatte maksimalpriser.
Bestemmelsen udgør en afgrænsning af, hvilke  

 ydelser et udpeget forsyningspligtselskab kan pålægges at udbyde.
Den nærmere afgrænsning af de pågældende forsyningspligtydelser, jf. § 3,  

 stk. 2, vil bl.a. ske med udgangspunkt i EU-reguleringen om ONP-vilkår for  

 taletelefoni og faste kredsløb, hvori er indeholdt krav til medlemslandene om  

 tilrådighedstillelse af et bestemt defineret udbud af tjenester og kredsløb,  

 samt en række supplerende faciliteter for så vidt angår taletelefoni.
For  

 ISDN-net og -tjenester vil afgrænsningen bl.a. ske med udgangspunkt i  

 EU-rådshenstillingen om harmoniserede ISDN-tilslutningsordninger og et  

 minimumssæt ISDN-funktionaliteter.
Forpligtelserne m.h.t. telefoni vil således som udgangspunkt omfatte  

 telefoni forstået som mulighed for overføring af båndbredde på minimum 3,1  

 kHz ved analog transmission (indland og udland). Forsyningspligtydelserne  

 m.h.t. taletelefoni vil omfatte levering af forbindelse til det pågældende  

 offentlige telefoninet efter anmodning, samt mulighed for at tilslutte og  

 bruge godkendt terminaludstyr placeret hos brugeren.
Det vil blive stillet  

 som krav, at det pågældende telefoninet skal kunne overføre og koble  

 taletelefoni, fax m.v. samt datatransmission på minimum op til 2400 bit/s  

 mellem fast placerede termineringspunkter.
Kravene vil desuden omfatte adgang  

 til en dækkende nummeroplysningstjeneste samt sikring af mulighed for opkald  

 til alarmtjenesten (112).
 Desuden vil der i forsyningspligtkravene m.h.t. telefoni kunne indgå  

 tilrådighedsstillelse af de særlige faciliteter, som EU-direktivet om  

 ONP-vilkår for taletelefoni pålægger medlemsstaterne at sikre, i det omfang  

 det måtte være teknisk gennemførligt og økonomisk bæredygtigt, og de særlige  

 fælles EU-dækkende faciliteter, som medlemsstaterne tilskyndes til at sikre  

 indført, når efterspørgslen hos brugerne tilsiger det.
For så vidt angår ISDN, vil forsyningspligtydelserne blive afgrænset i  

 overensstemmelse med Rådshenstillingen om harmoniserede  

 ISDN-tilslutningsordninger og -funktionaliteter og ONP-direktivet for  

 taletelefoni.
Forsyningspligtkravene for så vidt angår ISDN kan derudover i  

 det omfang, det skønnes relevant, omfatte mere avancerede faciliteter såsom  

 identifikation af A-nummer, blokering af A-nummervisning, direkte indvalg,  

 nummervisning, telefonmøde m.v.
Ved afvejningen af, i hvilket omfang der i  

 forsyningspligtkravene m.h.t.
ISDN også skal stilles krav om levering af mere  

 avancerede faciliteter, vil der blive taget udgangspunkt i den almindelige  

 privatbrugers behov for supplerende faciliteter som nævnt.
 M.h.t. faste kredsløb udbydes der i dag under denne produktbetegnelse  

 knapt 30 forskellige kredsløbstyper spændende fra almindelige to-tråds faste  

 forbindelser op til typer, der kan transmittere hastigheder på ca. 2 Mbit/s.
 EU-direktivet om ONP-vilkår for tilrådighedsstillelse af faste kredsløb  

 sigter på sikring af et minimumsudbud af følgende hovedtyper faste kredsløb:
- 2 eller 4-tråds faste kredsløb til tale af almindelig kvalitet - 64 kbit pr. sekund, digital teknik - 2048 kbit pr. sekund, digital teknik Det herved beskrevne minimumsudbud vil danne grundlag for  

 forsyningspligtkravene på dette område.
Der vil således være tale om et langt  

 mere begrænset udbud end ovenfor nævnt.
Udbud af faste kredsløb udover disse  

 vil alene være reguleret af samtrafiklovgivningen.
 Forsyningspligten for handicappede sikrer, at de hidtidige aktiviteter,  

 som Tele Danmark A/S har påtaget sig som led i sine samfundsforpligtelser og  

 som sit bidrag til at løfte tele- og IT-branchens sektoransvar, videreføres  

 med de rimelige udbygninger, som udviklingen i teknologi og tjenesteudbud  

 muliggør.
 Forsyningspligten på dette område vil umiddelbart omfatte:
 aEn opdateret version af den eksisterende skrivetelefontjeneste, som vil  

 blive moderniseret og videreført som en PC-baseret teksttelefontjeneste.  

 Forsyningspligten omfatter udskiftning af terminaler uden udgifter for de  

 handicappede.
 aI forbindelse med overgang til teksttelefontjenesten tilbydes brugerne  

 Internetadgang med henblik på at supplere teksttelefonbrug med kommunikation  

 via Internet.
aFormidlingscentret, der betjener såvel skrivetelefonkunder som kommende  

 teksttelefonkunder, vil blive døgnåbent, således at den hidtidige lukning  

 mellem kl. 24 og 07 ophører.
Endvidere vil takstniveauet for opkald til de  

 handicappede blive ligestillet med opkald fra sidstnævnte via  

 formidlingscentralen.
 aNummeroplysning og automatisk gennemstilling gennemføres til reduceret  

 pris for nærmere afgrænsede grupper af handicappede.
Der vil for hver af de ovenfor nævnte tjenester ske en klar afgrænsning af  

 de målgrupper, som kan benytte sig af de således sektor-finansierede  

 forsyningspligt-ydelser til handicappede.
Udgangspunktet vil være, at de  

 pågældende tjenester bør være tilgængelige for alle handicapgrupper, der via  

 den eller de pågældende tjenester kan kompenseres væsentligt for deres  

 handicap.
Sigtet vil samtidig være at undgå stærkt ressourcekrævende  

 visitationsordninger, der ikke står i forhold til de samlede omkostninger ved  

 tilvejebringelse af de pågældnede særlige ydelser til handicappede.
§ 3 vil dels danne grundlag for den ovenfor nævnte afgrænsning af de  

 generelle forsyningspligtydelser, dels udgøre hjemmelen for fastsættelse af  

 nærmere specificerede kvalitetskrav med hensyn til leveringsbetingelser,  

 leveringstider, fejlretning m.v. til de generelle forsyningspligtydelser.  

 Sigtet er en fastholdelse som minimum af det nuværende kvalitetsniveau,  

 således som det er fastlagt af Tele Danmark A/S m.h.t. det nuværende udbud af  

 telefonitjenester, faste kredsløb m.v.
Grundlaget for den pågældende  

 regulering vil herudover være ONP-direktivernes krav vedrørende udbud af  

 henholdsvis faste kredsløb og telefoniydelser.
Til § 4 Af de almindelige bemærkninger til forslag til lov om visse forhold på  

 telekommunikationsområdet (i 1990) er det anført, at koncessionen til Tele  

 Danmark A/S på telekommunikationsområdet bl.a. ville omfatte de  

 eneretsaktiviteter, der hidtil havde været varetaget af statsvirksomheden  

 Statens Teletjeneste under P&T.
Blandt disse aktiviteter er bl.a. de  

 maritime teletjenester beskrevet.
De maritime teletjenester kan sammenlignes  

 med de landbaserede mobiltelefontjenester.
For så vidt angår varetagelsen af den radiomæssige del af nød- og  

 sikkerhedstjenesten følger Tele Danmark A/S' varetagelse heraf af samme lovs  

 § 2, stk. 4, nr. 2, hvor ministeren er bemyndiget til at fastsætte vilkår om  

 »Forpligtelse til at udføre særlige opgaver uden sædvanlig fortjeneste  

 eller med underskud«.
Det er i den forbindelse i bemærkningerne anført,  

 at koncessionsindehaveren (Tele Danmark A/S) i overensstemmelse med  

 internationale forpligtelser herom vederlagsfrit skal opretholde en  

 radiobaseret maritim nød- og sikkerhedstjeneste i Danmark, Grønland og på  

 Færøerne.
Det konstateres i bemærkningerne, at alle udførende opgaver på det  

 maritime nød- og sikkerhedsområde på Færøerne sker gennem det færøske  

 teleselskab, medens de tilsvarende funktioner i Grønland sker gennem  

 hjemmestyremyndigheden.
I fremtiden vil udbudet af radiobaserede maritime nød-og  

 sikkerhedstjenester med hensyn til udpegning af udbydere, der er ansvarlig  

 herfor, ske i henhold til bestemmelserne i nærværende lovforslag.
Det  

 indebærer, jf. ovenfor, at Tele Danmark A/S indtil den 31. december 1997 vil  

 skulle varetage driften af de maritime nød- og sikkerhedstjenester.
For tiden  

 efter den 1. januar 1998 vil der for disse tjenester i lighed med, hvad der  

 gælder for øvrige forsyningspligtydelser, skulle udpeges en  

 forsyningspligtudbyder.
For så vidt angår den radiomæssige del af den maritime nød- og  

 sikkerhedstjeneste, har denne hidtil været kædet sammen med de  

 kystradiostationer, der indgår i udførelsen af de maritime teletjenester,  

 idet kystradiostationerne i det internationale radioreglement, der er  

 vedføjet den af Danmark tiltrådte Internationale Telekommunikations  

 Konvention, i et vist omfang indtil videre er forpligtet til at holde  

 lyttevagt på de maritime nødfrekvenser.
Selve redningsdelen i tjenesten tager  

 sit udgangspunkt i SOLAS- (Safety Of Life At Sea) og SAR- (Search And Rescue)  

 konventionerne, der udspringer af arbejdet i IMO (International Maritime  

 Organisation). SAR-konventionen pålægger deltagerlandene at sikre, at der er  

 oprettet den nødvendige organisation til at udføre en tilfredsstillende  

 eftersøgnings- og redningstjeneste for mennesker i havsnød ved deres kyster,  

 og at de nævnte tjenester er i stand til at reagere øjeblikkeligt på  

 nødopkald.
I den forbindelse skal der oprettes redningscentraler og  

 undercentraler i passende omfang, som skal være udstyret med egnede midler  

 til at kunne modtage nødsignaler enten via en kystradiostation eller på anden  

 vis.
Deltagerlandene skal videre sikre, at der opretholdes konstant lyttevagt  

 på de internationale nødfrekvenser i det omfang, det findes gennemførligt og  

 nødvendigt.
I SOLAS-konventionen er det bl.a. fastsat, hvilke  

 radiokommunikationsformer skibe omfattet af konventionen skal kunne udføre,  

 og det er fastsat, hvilke typer af radiokommunikationsudstyr de enkelte skibe  

 skal være udrustet med.
Det er Erhvervsministeriet (Søfartsstyrelsen), der er  

 ressortministerium for IMO-forhold, og således ansvarlig for national  

 lovgivning til implementering af bestemmelser fra disse konventioner.
 For Færøernes og Grønlands vedkommende indebærer vedtagelsen af nærværende  

 lovforslag umiddelbart ingen ændringer i Tele Danmark A/S' forpligtelse til  

 at stille den radiomæssige del af nød- og sikkerhedstjenesterne til rådighed,  

 jf. afsnittet i de almindelige bemærkninger om fastfrysning af den nuværende  

 regulering i forhold til Færøerne og Grønland.
Til § 5 Med hensyn til forsyningspligtydelserne indgår det i EU-direktivet om  

 ONP-vilkår for telefonitjenesten, at de nationale telemyndigheder skal sikre,  

 at brugerne har en kontrakt, hvori det er specificeret, hvilken tjeneste  

 teleselskabet skal stille til rådighed.
Myndighedsorganerne skal tillige  

 »som hovedregel kræve, at der findes kompensations-og/eller  

 tilbagebetalingsordninger for det tilfælde, at tjenestens kvalitetsniveau  

 ifølge kontrakten ikke overholdes, og sikre, at enhver undtagelse fra denne  

 regel begrundes af de(t) pågældende teleselskab(er) og fremgår klart af  

 brugernes kontrakt.«.
Direktivet fastslår desuden, at de nationale  

 myndigheder skal kunne kræve teleselskabernes kontraktvilkår og vilkårene for  

 deres eventuelle kompensations- og /eller tilbagebetalingsordninger ændret.  

 Der er endvidere i direktivet krav om offentliggørelse af leverings- og  

 brugsvilkår.
 Det er op til det enkelte medlemsland, om sikringen af, at de pågældende  

 krav opfyldes, skal ske ved at kræve abonnementsvilkår (forbrugerkontrakter)  

 forelagt til godkendelse eller indirekte gennem opstilling af generelle  

 regler rettet mod de pågældende selskaber.
Der lægges med lovforslaget op til, at udbydere omfattet af  

 forsyningspligt skal udarbejde oplæg til abonnementsvilkår for de af  

 forsyningspligten omfattede tjenester, som skal forelægges telemyndighederne  

 til godkendelse.
Sigtet er, at der regulatorisk fastlægges rammer, der  

 fremmer fastsættelse af robuste, fremadrettede og generelle abonnementsvilkår  

 for forsyningspligtydelser, der sikrer en vis fleksibilitet m.h.t.  

 gennemførelse af mindre ændringer af abonnementsforholdet uden forudgående  

 myndighedsgodkendelse.
Forholdet mellem den enkelte televirksomhed og virksomhedens kunder  

 reguleres efter en række offentligretlige regler i anden lovgivning.
Det er  

 derfor ikke hensigten med § 5, stk. 2, at fastsætte detaljerede regler om det  

 samlede indhold af forsyningspligt-udbydernes abonnementsvilkår.
Hensigten er  

 alene at opstille rammer for regulering og godkendelse af indholdet af  

 nærmere afgrænsede dele af den standardkontrakt for udbudet af  

 forsyningspligtydelser, som forsyningspligtudbyderen anvender.
 Der vil således ikke være tale om, at forsyningspligtudbyderens  

 abonnementsvilkår i deres helhed vil skulle godkendes af Telestyrelsen og de  

 godkendte vilkår vil derfor ikke nødvendigvis udtømmende gøre op med  

 forholdet mellem forsyningspligtudbyder og bruger.
 I overensstemmelse med ONP-reglerne vil det være et krav, at  

 kontraktsvilkårene offentliggøres.
Til §§ 6-9 De pågældende bestemmelser indeholder rammerne for udpegning af  

 forsyningspligtudbydere.
Der henvises til de almindelige bemærkninger for så  

 vidt angår en generel gennemgang af indholdet af de pågældende bestemmelser.
Med hensyn til udpegning af en forsyningspligtudbyder for et regionalt  

 eller lokalt område i henhold til § 6, stk. 2, er denne mulighed alene tænkt  

 anvendt i særlige tilfælde.
Den vil således navnlig kunne bringes i  

 anvendelse, hvis der for et eller flere dele af landet udvikler sig en  

 markant anderledes markedstruktur end i det øvrige land, f.eks. således at en  

 udbyder, som i øvrigt ikke har markedsandele af betydning i resten af landet,  

 indenfor det pågældende regionale eller lokale område har en markedsandel på  

 50 pct. eller derover.
 Der kan ikke udpeges regionale udbydere af ISDN og faste kredsløb, idet en  

 landsdækkende udpegning på disse områder er den eneste mulighed for at sikre  

 en sammenhængende dækning af de samlede omkostninger ved tilvejebringelsen af  

 forsyningspligtydelser, da der ikke er mulighed for at lade disse  

 forsyningspligtydelser være omfattet af den generelle  

 sektorfinansieringsmekanisme for forsyningspligtydelser.
 Med hensyn til udpegning af forsyningspligtudbydere efter offentligt  

 udbud, jf. § 7, vil afvejningen af, om denne bestemmelse skal anvendes, bl.a.  

 ske med udgangspunkt i hvilke markedsandele, de enkelte markedsaktører i  

 telesektoren har, samt evt. tilkendegivelser fra andre udbydere end den  

 udpegede forsyningspligtudbyder, om at disse mener sig i stand til at udbyde  

 billigere forsyningspligtydelser end den udpegede forsyningspligtudbyder m.v.
 Der vil under alle omstændigheder skulle gennemføres offentligt udbud, når  

 den i § 11 nævnte finansieringsmekanisme bringes i anvendelse.
Telestyrelsen vil ikke være forpligtet til at optage forhandlinger med  

 alle, der har afgivet tilbud på at blive forsyningspligtudbyder.
Der kan dog  

 være situationer, hvor det er hensigtsmæssigt i en indledende fase at føre  

 forhandlinger med flere tilbudsgivere.
Til § 10 I henhold til denne bestemmelse godkendes forsyningspligtudbydernes  

 maksimalpriser for forsyningspligtydelser og ændringer heri af Telestyrelsen  

 på grundlag af oplæg fra forsyningspligtudbyderne.
 Bestemmelserne om prisregulering i dette lovforslag foreslås dog først at  

 få virkning fra den 1. januar 1998, idet den nuværende prisloftregulering af  

 Tele Danmark A/S' takster på det område, som vil være omfattet af  

 forsyningspligt, først udløber 31. december 1997.
 Den takstgodkendelse, som er nævnt i stk. 1, vil være baseret på en  

 reguleringsmodel baseret på »kurve« af priser, der betragtes under  

 et.
 De pågældende kurve vil m.h.t. sammensætning og indbyrdes vægtning tage  

 udgangspunkt i den almindelige brugers anvendelse af teleydelser.  

 Reguleringen vil ske adskilt i to hovedgrupper:
 - En nærmere defineret gruppe af telefoniydelser.
 - En nærmere defineret gruppe af faste kredsløb (standardydelser op til og  

 med 2 Mbit/s) og ISDN-net og -tjenester.
 Som anført i de almindelige bemærkninger vil der blive stillet mere  

 restriktive krav til priserne for forsyningspligtydelser indenfor  

 telefoniområdet end til forsyningspligtpriserne for lejede faste kredsløb og  

 ISDN-ydelser, idet der for den sidstnævnte gruppe alene kan stilles krav om  

 omkostningsbaserede priser.
 Der vil blive tale om en rullende procedure for takstgodkendelse, som  

 sikrer optimale muligheder for løbende justering af forsyningspligt-priserne.
Bestemmelsen indebærer, at der senest pr. 31. december hvert år skal  

 foreligge fastsatte maksimalpriser for de følgende 2 år.
Det betyder for  

 eksempel, at der senest 31. december 1996 skal foreligge fastsatte  

 maksimalpriser for 1998.
 M.h.t. telefoni-ydelserne vil dette ske bl.a. på baggrund af den  

 internationale takstudvikling og den generelle danske prisudvikling for  

 teleydelser for tilsvarende telefoni-ydelser på konkurrencemarkedet, således  

 at forsyningspligtpriserne for telefoni afspejler den »bedste  

 praksis« på konkurrencemarkedet i bred forstand.
 Den rullende regulering, hvor der til enhver tid er fastsat maksimalpriser  

 to år frem, vil ikke give telemyndighederne mulighed for efterfølgende  

 justering af de allerede godkendte maksimalpriser.
 Den nugældende prisloftregulering af Tele Danmark A/S forudsættes  

 videreført til 31. december 1997, og vil i denne periode udgøre  

 prisloftreguleringen af Tele Danmark A/S' forsyningspligt-ydelser.
Prisloftreguleringen er ikke til hinder for, at Tele Danmark A/S anvender  

 kommercielt bestemte rabatter.
Dette skal imidlertid ske under respekt af den  

 nuværende konkurrence-regulering samt en justeret og opstrammet  

 regnskabs-regulering, som bl.a. vil indeholde mulighed for indgreb overfor  

 konkurrenceforvridning i form af overførsel af midler mellem stærkt  

 konkurrenceudsatte forretningsområder og de facto monopol områder, og under  

 respekt af den kommende samtrafikregulering, som på en række områder pålægger  

 alle selskaber med en stærk markedsposition - herunder bl.a.
Tele Danmark A/S  

 - at anvende omkostningsbaserede og ikke-diskriminerende samtrafikpriser,  

 herunder for andre selskabers adgang til net og basistjenester.
Den justerede  

 og opstrammede regnskabs-regulering vil blive gennemført med hjemmel i lov om  

 konkurrenceforhold og samtrafik inden for telesektoren.
 Tele Danmark A/S' aktiviteter i form af udbud af ydelser til slutbrugerne,  

 der er parallelle til forsyningspligt-ydelserne (telefoni og faste kredsløb)  

 på kommercielle vilkår og til markedsbestemte priser/rabatter, skal foregå  

 udskilt i selvstændige forretningsområder.
 Der vil hermed i realiteten alene være tale om videreførelse af de  

 muligheder Tele Danmark A/S fik allerede med telefoni-liberaliseringen i  

 1994, hvor selskabet fik adgang til »samtidig selv at udøve virksomhed  

 på det nye konkurrenceområde, som opstår med den foreslåede  

 liberalisering(telefoni). På konkurrenceområdet vil Tele Danmark A/S dog ikke  

 kunne indtage nogen særstilling i udnyttelsen af telenettet m.v. i forhold  

 til sine konkurrenter« (jf. lovbemærkningerne til den daværende  

 lovændring). Den samme retsstilling vil være gældende også på andre  

 aktivitetsområder.
 Kommercielt fastlagte rabatter vil i overensstemmelse med den gældende  

 prisloftordning ikke kunne medregnes i beregningerne over, hvorvidt  

 prisloft-kravene og de heri indbyggede krav om realprisfald er opfyldt.
 Det er ikke hensigten før 1. januar 1998 at afvikle prisloftreguleringen  

 af de af Tele Danmark A/S' grundlæggende ydelser, der ikke er omfattet af  

 forsyningspligt, herunder bl.a. hele bredbåndsområdet.
 Derimod kan det i forbindelse med fastlæggelsen af abonnementsvilkår for  

 Tele Danmark A/S' kommende forsyningspligttjenester og den heraf følgende  

 ophævelse af de hidtidige abonnementsvilkår, blive relevant at ophæve  

 prisloftreguleringen af de evt. supplerende og/eller særlige ydelser inden  

 for telefoni og faste kredsløb, som Tele Danmark A/S måtte ønske at udbyde  

 udover forsyningspligtydelserne, og som i dag er omfattet af  

 abonnementsvilkår og prisloftregulering.
Til § 11 Med denne bestemmelse fastsættes, at udbydere, der er pålagt  

 forsyningspligt med hensyn til ydelser på telefoniområdet, handicapområdet og  

 udbud af radiobaserede maritime nød- og sikkerhedstjenester, kan få dækket  

 dokumenterede underskud ved dette udbud.
 Den foreslåede finansieringsmekanisme vil først kunne bringes i anvendelse  

 efter 1. januar 1998, idet Tele Danmark A/S, som tidligere nævnt, i den  

 mellemliggende periode udpeges som forsyningspligtudbyder, og den nuværende  

 prisloftsregulering i den forbindelse vil løbe videre indtil 31. december  

 1997.
 De underskud, der kan dækkes via den foreslåede finansieringsmekanisme,  

 omfatter:
- Tab/underskud ved tilvejebringelse og udbud af grundlæggende  

 ikke-kommercielle forsyningspligtydelser som handicap-ydelserne og den  

 radiobaserede maritime nød- og sikkerhedstjeneste.
Tabet opgøres med  

 udgangspunkt i det underskud, der er ved tilvejebringelse af de pågældende  

 ydelser, reduceret med de indtægter, der forekommer på disse områder.
 - Evt. underskud ved tilvejebringelse af de almene forsyningspligtydelser  

 på telefoni-området til de fastsatte maksimaltakster (standardabonnement til  

 de brugere, der efterspørger dette), ligeledes opgjort med udgangspunkt i  

 underskuddet ved tilvejebringelse heraf sammenholdt med indtægterne.
 Opgørelsen vil for telefoni-ydelserne omfatte indtægter og udgifter ved  

 samtlige de forsyningspligt-abonnementer, forsyningspligtselskabet sælger,  

 men f.eks. ikke de telefoni-abonnementer, der sælges på andre prisvilkår til  

 særlige kundegrupper.
Der skal samlet foreligge underskud, før finansieringsmekanismen kan  

 bringes i anvendelse.
Evt. overskud ved tilvejebringelse af telefoni vil  

 således blive modregnet i underskud ved tilvejebringelse af bl.a.  

 handicapydelser.
 Med bestemmelsen gives forskningsministeren, jf. § 11, stk. 2, hjemmel til  

 at fastsætte nærmere tekniske regnskabs- og dokumentationskrav for  

 forsyningspligtselskabet eller forsyningspligtselskaberne.  

 Forskningsministeren kan ikke heri fastsætte nærmere regler for hvilket  

 beregningsgrundlag, der skal anvendes ved opgørelsen af et eventuelt  

 forsyningspligtunderskud.
I det omfang det viser sig nødvendigt yderligere at præcisere, hvilket  

 beregningsgrundlag der skal anvendes ved opgørelsen af de ovenfor nævnte  

 underskud, vil dette ske via lovgivning.
Lovforslag herom vil i givet fald  

 blive fremsat i forbindelse med udmøntningen af trin 2b af den politiske  

 principaftale om totalliberalisering.
 Forsyningspligtselskabet vil, udover forsyningspligt-abonnementet, kunne  

 tilbyde andre - og evt. billigere - former for telefoni-abonnementer og lign.  

 til visse kundegrupper, på samme måde som andre markedsaktører.
 Herved vil der kunne opstå den situation, at forsyningspligt-abonnementet  

 primært anvendes til levering af telefoni-ydelser til kundegrupper, hvor  

 leveringen medfører underskud.
 Det understreges, at forsyningspligtselskabet i denne situation, på samme  

 måde som andre markedsaktører, vil blive pålagt at bidrage til en evt.  

 medfinansiering af forsyningspligt-abonnementerne, på grundlag af sin  

 omsætning ved at udbyde andre former for telefoni-abonnementer og lign.  

 Herved undgås en mulig konkurrenceforvridning.
 Med hensyn til de udbydere, der vil blive pålagt at bidrage til  

 finansieringen af forsyningspligten, gør § 11, stk. 5, udtømmende op hermed.
 I det omfang der viser sig behov for at bringe finansieringsmekanismen for  

 forsyningspligtydelser i anvendelse, vil der på de pågældende års finanslove  

 blive søgt bevillingsmæssig hjemmel til at opkræve bidrag til dækning af  

 forsyningspligtunderskuddet.
Til § 12 Ved betalingstelefoner forstås, som det også fremgår af bekendtgørelse om  

 betalingstelefoner, et telefonapparat til samtaler via det offentlige  

 telefonnet, hvor betaling for samtalerne sker ved at indskyde penge eller  

 andre betalingsmidler i apparatet.
Der kan betales med mønter, betalingskort  

 eller andet brugbart betalingsmiddel.
Ved vurderingen af, om der i et konkret tilfælde foreligger et underskud  

 ved driften af betalingstelefoner er grundlaget for Telestyrelsens afgørelse  

 heraf oplysninger om underskuddet ved driften sammenholdt med den med  

 kommunen på forhånd aftalte minimumsomsætning, der dækker udbyderens  

 omkostninger med tillæg af en rimelig fortjeneste.
Spørgsmålet om, hvorvidt  

 der foreligger driftsunderskud, vil skulle relatere sig til den enkelte  

 betalingstelefon og ikke til en helhedsvurdering af driften af samtlige de  

 betalingstelefoner, den pågældende udbyder måtte udbyde i den pågældende  

 kommune.
I henhold til EU's ONP-regulering er Danmark forpligtet med hensyn til at  

 sikre et rimeligt udbud af betalingstelefoner.
Denne forpligtelse vil i  

 henhold til hidtidig praksis og EU's subsidaritetsprincip være overladt til  

 kommunerne, der således vurderer, om der i den enkelte kommune er en  

 tilstrækkelig dækning med betalingstelefoner.
Til § 13 Forskningsministeren bemyndiges hermed til at fastsætte visse  

 minimumsbestemmelser for udbudet af telenet og teletjenester, som  

 offentligheden har adgang til.
Der vil med hjemmel i den pågældende bestemmelse bl.a. blive fastsat  

 bestemmelser, som skal sikre grundlæggende brugerrettigheder i forbindelse  

 med telefoni- og datatjenester, der udbydes via faste net, og tilsvarende  

 tjenester der udbydes via mobilnet.
Der vil herunder bl.a. blive fastsat  

 generelle krav om, at kunderne skal tilbydes specificerede regninger, samt  

 forskellige spærrings- og saldokontrol-funktioner m.v.
 I henhold til § 13, stk. 2, vil der, som det har været tilfældet hidtil,  

 kunne fastsættes bestemmelser, der tilgodeser hensynet til oplysning til  

 brugerne af telekommunikationstjenester om vilkårene for tilslutning til  

 tjenesten, herunder oplysning om tjenestens pris, kvalitet og leveringstider.  

 Der vil endvidere kunne fastsættes tilsvarende regler for ikke-offentlige  

 telenet og teletjenester.
Til § 14-19 Bestemmelserne vedrører Telestyrelsens tilsynsforpligtelser på  

 forsyningspligtområdet og de gennemtvingelsesmuligheder Telestyrelsen i den  

 forbindelse har, samt de parallelle gennemtvingelsesmuligheder henholdsvis  

 Telebrugernævnet og Teleklagenævnet har i forbindelse med klager over  

 Telestyrelsens afgørelser.
Telestyrelsen og klagenævnene kan i nødvendigt omfang anvende dagbøder til  

 gennemtvingelse af påbud, eller evt. for så vidt angår  

 forsyningspligtudbydere tilbagekalde udpegningen som forsyningspligtudbyder,  

 navnlig i situationer hvor der er tale om uoprettelige forhold.
Anvendelse af  

 dagbøder eller inddragelse af en tilladelse forudsætter, at Telestyrelsen  

 forinden har truffet afgørelse om, at der foreligger en overtrædelse af  

 gældende bestemmelser eller vilkår og har meddelt påbud om overholdelse  

 heraf.
Tilbagekaldelse af en udpegning som forsyningspligtudbyder er ikke i alle  

 tilfælde et hensigtsmæssigt reguleringsinstrument og vil kunne vise sig at  

 være en dårlig løsning for brugerne af de forsyningspligttjenester, der  

 udbydes af den pågældende udbyder.
Brugernes hovedinteresse er, at  

 forsyningspligtudbyderen overholder fastsatte tilladelsesvilkår og lovens  

 øvrige bestemmelser.
I en række tilfælde må det desuden formodes, at manglende overholdelse af  

 vilkår har økonomiske årsager.
Anvendelse af dagbøder er således i en række  

 tilfælde et langt mere hensigtsmæssigt reguleringsinstrument.
Telestyrelsens  

 mulighed for at anvende dagbøder fjerner eventuelle økonomiske incitamenter  

 for en forsyningspligtudbyder til ikke at opfylde de fastsatte vilkår.
Ved  

 fastsættelse af dagbødernes størrelse bør det derfor sikres, at beløbet har  

 en sådan størrelse, at det virker adfærdsregulerende på  

 forsyningspligtudbyderen.
 Det er en forudsætning for anvendelse af dagbøder, at der ikke er tale om  

 uoprettelige forhold, idet det i denne situation vil være mere  

 hensigtsmæssigt i givet fald at inddrage udpegningen.
 Tilbagekaldelse af en udpegning af en eller flere forsyningspligtudbydere  

 skal ske med sådanne tidsfrister, at der, inden tilbagekaldelsen træder i  

 kraft, kan udpeges en eller flere alternative forsyningspligtudbydere.
 Der henvises i øvrigt til de almindelige bemærkninger for så vidt angår  

 opbygningen af klagesystemet m.v.
Til § 20 I tilfælde af, at en forsyningspligtudbyder overtræder vilkår fastsat med  

 hjemmel i nærmere angivne bestemmelser i denne lov, eller at en udbyder  

 overtræder de forbrugerbeskyttelsesmæssige bestemmelser, der måtte være  

 fastsat med hjemmel i § 13, kan der straffes med bøde.
 Henset til den øgede konkurrence på telekommunikationsområdet, der i sig  

 selv vil kunne være et incitament til udbydere til at overtræde bestemmelser  

 og vilkår, er det hensigtsmæssigt, at en bøde allerede ved grove  

 førstegangsovertrædelser udmåles på en sådan måde, at den er følelig for  

 udbyderen.
De præventive hensyn kræver, at der ved udmåling af bøder i alle tilfælde  

 bør tages et særligt hensyn til den økonomiske fordel, udbyderen enten har  

 opnået, har tilsigtet eller den interesse, udbyderen har haft ved  

 overtrædelsen.
Disse hensyn er også vigtige for at sikre, at de udbydere, der  

 overholder lovgivningen, ikke stilles ringere konkurrencemæssigt end  

 konkurrenterne.
Det bør således ikke kunne betale sig i økonomisk henseende  

 for en udbyder at overtræde vilkår eller bestemmelser fastsat i medfør af  

 loven.
Til § 21 Lovens ikrafttrædelsesdato foreslås fastsat til den 1. juli 1996. M.h.t.  

 §§ 6-9 om udpegning af forsyningspligtudbydere og §§ 10-11 om prisregulering  

 og finansiering af forsyningspligt foreslås det dog, at disse bestemmelser  

 først får virkning fra den 1. januar 1998, idet den nuværende prisregulering  

 for Tele Danmark A/S først udløber 31. december 1997.
 § 21, stk. 2-7, udgør rammerne for udpegning af Tele Danmark A/S som  

 forsyningspligtudbyder indtil 1. januar 1998.
 Sigtet med bestemmelsen i § 21, stk. 7 er at præcisere, at tilsyns-,  

 påbuds-, dagbøde- og straffebestemmelser for forsyningspligtudbydere fuldt ud  

 gælder for Tele Danmark A/S i den periode, hvor selskabet i henhold til § 21,  

 stk. 2 varetager forsyningspligten.
Den overordnede telepolitiske målsætning bag Trin 2 er at sikre, at danske  

 brugere af teleydelser - uanset om der er tale om erhvervsbrugere eller  

 private brugere - i år 2000 har et bredt udbud af verdens bedste og billigste  

 teleydelser til rådighed.
Den regulering der gennemføres nu sigter på, gennem  

 rammer der fremmer effektiv konkurrence kombineret med tidssvarende og  

 fremadrettede forsyningspligt-regler, at sikre at denne målsætning  

 realiseres.Der er derfor anledning til i år 2000 at gøre status og vurdere,  

 om der er behov for ændringer i den gennemførte lovgivning.
Der vil derfor i  

 Folketingsåret 2000-2001 blive givet en redegørelse til Folketinget om evt.  

 behov for revision af loven.
På forsyningspligtområdet vil det særligt være relevant i år 2000 at  

 foretage en grundlæggende vurdering af, om der er behov for en opdatering med  

 hensyn til, hvilke teleydelser der er underlagt forsyningspligt.
Nye og mere  

 avancerede teleydelser kan have nået et efterspørgselsniveau og en almen  

 anvendelse, der gør det relevant at inkludere dem i forsyningspligten, og  

 eksisterende forsyningspligtydelser kan have udviklet sig til  

 konkurrenceområder i en sådan grad, så det ikke længere er nødvendigt at  

 understøtte dem via forsyningspligtregulering.
Til § 22 Loven gælder ikke for Færøerne og Grønland, men da der i bemærkningerne  

 indgår en omtale af det igangværende udvalgsarbejde om teleforbindelserne til  

 og fra Færøerne og Grønland, og af de maritime nød- og sikkerhedstjenester i  

 disse områder, har lovforslaget været forelagt Færøernes Landsstyre  

 henholdsvis Grønlands Hjemmestyre til bemærkninger.
Ændringsforslag Af forskningsministeren:
 Til § 14 14) Efter stk. 6 indsættes som nyt stykke:
»Stk. 9. Telestyrelsen kan bestemme, at klager indgivet til  

 styrelsen har opsættende virkning.« Bemærkninger Til nr. 14 Sigtet med ændringsforslaget er, at Telestyrelsen tillægges  

 samme beføjelser som Telebrugernævnet til at bestemme, at en indgivet  

 klagesag kan have opsættende virkning, jf. ændringsforslag nr. 9, § 16, stk.  

 2, nr. 3, om Telebrugernævnets kompetence.
Det er således de samme overvejelser, der ligger bag, at Telebrugernævnet  

 foreslås tillagt kompetencen til at bestemme, at der i sager indgivet til  

 nævnet kan tillægges opsættende virkning, der har gjort sig gældende i  

 forbindelse med dette ændringsforslag.
Kompetencen til Telestyrelsen foreslås  

 i konsekvens heraf givet på de samme betingelser.
 Som udgangspunkt vil klager til Telestyrelsen blive tillagt opsættende  

 virkning i det omfang, det er relevant for den pågældende sag, dog for så  

 vidt angår regningsklager alene med den konsekvens, at betalingsforpligtelsen  

 og en eventuel heraf følgende lukning af telefonforbindelsen suspenderes.  

 Påløb af renter under sagens behandling suspenderes ikke i forbindelse med en  

 afgørelse om opsættende virkning.
Udformningen af bestemmelsen indebærer, at Telestyrelsen har mulighed for  

 i konkrete sager at træffe afgørelse om at fravige den nævnte hovedregel om  

 opsættende virkning.
Der vil af Telestyrelsen kunne træffes afgørelse om  

 sikkerhedsstillelse vedrørende det omtvistede beløb.
 Den nævnte mulighed for at fravige hovedreglen om opsættende virkning er  

 ikke mindst relevant i forbindelse med andre sager vedrørende manglende  

 overholdelse af abonnementsforholdene, hvor opsættende virkning ikke  

 nødvendigvis er relevant.
 Med disse bestemmelser vil indgivelse af klager til Telestyrelsen og  

 Telebrugernævnet som hovedregel medføre opsættende virkning.
For at sikre, at en udbyder ikke i tilfælde af uenighed om en regning  

 lukker for telefonforbindelsen, før klagen er indgivet, vil der i de nærmere  

 regler, som vil blive udstedt i medfør af lovforslagets § 13 til sikring af  

 grundlæggende brugerrettigheder, blive fastsat bestemmelse om, at udbyderen  

 ikke må lukke telefonforbindelsen, før der er gået 4 uger, efter at udbyderen  

 har truffet beslutning om at afvise en klagesag.
Den pågældende bruger vil  

 herefter inden for den nævnte 4-ugers-periode, uden at telefonforbindelsen  

 lukkes, kunne indgive en anke til Telestyrelsen over udbyderens afvisning af  

 den pågældende klage.
Efter modtagelsen af anken vil Telestyrelsen som  

 hovedregel træffe beslutning om, at anken skal have opsættende virkning.
Efter at Telestyrelsen har truffet afgørelse i klagesagen, vil afgørelsen  

 kunne indbringes for Telebrugernævnet inden for 4 uger.
Den opsættende  

 virkning vil også gælde i denne periode.
Efter 2. behandling den 28. maj 1996 Kapitel 1 Lovens formål og anvendelsesområde § 1. Loven har til formål at sikre alle brugere af  

 telekommunikation adgang til et grundlæggende udbud af teleydelser til forud  

 fastsatte, omkostningsbaserede og ikkediskriminerende maksimalpriser.
 § 2. Loven finder anvendelse på udbydere af telenet eller  

 teletjenester, som offentligheden har adgang til, jf. dog § 13, stk. 2, 2.  

 pkt.
Kapitel 2 Forsyningspligtydelser § 3. Den generelle forsyningspligt, som skal sikres ved udpegning  

 af en eller flere forsyningspligtudbydere, jf. §§ 6-8, omfatter et udbud af  

 følgende teleydelser:
 1) Et telefoninet og en tilhørende telefonitjeneste.
 2) Et ISDN-net og tilhørende ISDN-tjenester.
 3) Faste kredsløb, dog ikke bredbåndskredsløb.
 4) Særlige forsyningspligtydelser til nærmere afgrænsede grupper af  

 handicappede eller særlige forsyningspligtvilkår og -priser for disse  

 grupper.
 Stk. 2. Forskningsministeren fastsætter nærmere regler om, hvilke  

 telenet og teletjenester med tilhørende basale net- og tjenestefunktioner der  

 er omfattet af stk. 1, nr. 1-3, og om de overordnede kvalitetskrav til de  

 omfattede telenet og teletjenester.
 Stk. 3. Forskningsministeren fastsætter nærmere regler om, hvilke  

 særlige forsyningspligtydelser og forsyningspligtvilkår og -priser der skal  

 stilles til rådighed for nærmere afgrænsede grupper af handicappede.
 Stk. 4. Forsyningspligt omfatter levering af de omfattede  

 teleydelser til forud fastsatte maksimalpriser, jf. § 10, til alle brugere,  

 der anmoder forsyningspligtudbyderen herom.
 § 4. Udbydere omfattet af § 2 kan udpeges til at stille offentlige  

 radiobaserede maritime nød- og sikkerhedstjenester til rådighed, jf. §§ 6-9.  

 Forskningsministeren fastsætter nærmere regler om kravene til disse  

 tjenester.
 § 5. Udbydere, der i henhold til §§ 6-8 er udpeget til at sikre  

 udbudet af forsyningspligtydelser, skal for de af forsyningspligten omfattede  

 telenet og teletjenester udarbejde generelle abonnementsvilkår.  

 Abonnementsvilkårene og ændringer heri skal godkendes af Telestyrelsen.  

 Telestyrelsen kan fastsætte krav til udbyderens abonnementsvilkår, herunder  

 krav om ændringer af disse, jf. stk. 2.
 Stk. 2. Forskningsministeren fastsætter nærmere regler om  

 indholdet af de i stk. 1 nævnte abonnementsvilkår.
 Stk. 3. De i stk. 1 nævnte abonnementsvilkår skal offentliggøres  

 af den pågældende forsyningspligtudbyder.
Kapitel 3 Udpegning af forsyningspligtudbydere § 6. Telestyrelsen kan udpege en eller flere udbydere omfattet af  

 § 2 som forsyningspligtudbydere af de i §§ 3 og 4 nævnte ydelser, hvis disse  

 udbydere har en landsdækkende markedsandel på 50 pct. eller derover af det  

 samlede udbud af en eller flere teleydelser svarende til de i § 3, stk. 1,  

 nævnte forsyningspligtydelser.
 Stk. 2. For forsyningspligtydelser som nævnt i § 3, stk. 1, nr. 1,  

 kan udbydere omfattet af § 2 i særlige tilfælde, hvis de har en markedsandel  

 på 50 pct. eller derover i regionale eller lokale områder af det samlede  

 udbud af en eller flere teleydelser svarende til de i § 3, stk. 1, nr. 1,  

 nævnte forsyningspligtydelser, udpeges som forsyningspligtudbydere for de  

 pågældende regionale eller lokale områder.
 Stk. 3. Telestyrelsen fastsætter efter forhandling på grundlag af  

 oplæg fra de i henhold til stk. 1 og 2 udpegede udbydere vilkår for  

 udbydernes varetagelse af forsyningspligt som nævnt i stk. 1 og 2.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2 og 3, fastsatte regler.
I vilkårene  

 kan fastsættes yderligere krav til udbydernes udbud af forsyningspligtydelser  

 end indeholdt i det i stk. 3 nævnte oplæg fra udbyderne.
 § 7. Forskningsministeren kan, i det omfang markedsforholdene  

 tilsiger det, træffe beslutning om, at Telestyrelsen på grundlag af  

 forudgående offentligt udbud af adgangen til at påtage sig forsyningspligt  

 udpeger en eller flere forsyningspligtudbydere.
 Stk. 2. Forskningsministeren fastsætter nærmere regler om rammerne  

 for iværksættelse af det enkelte udbud, herunder rammer for, hvordan  

 Telestyrelsen skal afvikle udbudsforretningen, hvilke forsyningspligtydelser  

 der som minimum skal udbydes, og hvilke minimumskrav der skal stilles med  

 hensyn til priser for de nævnte forsyningspligtydelser.
 Stk. 3. I forbindelse med udpegningen af en forsyningspligtudbyder  

 i medfør af stk. 1 og 2 fastsætter Telestyrelsen på grundlag af det afgivne  

 tilbud samt forhandlingerne i forbindelse med udpegningen de nærmere vilkår  

 for den pågældende udbyders varetagelse af forsyningspligten.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2 og 3, fastsatte regler.
I vilkårene  

 kan fastsættes yderligere krav til udbyderens udbud af forsyningspligtydelser  

 end indeholdt i det afgivne tilbud.
 § 8. Hvis en forsyningspligtudbyder ikke kan udpeges i henhold til  

 §§ 6 eller 7, kan forskningsministeren udpege en eller flere udbydere af  

 offentlige telenet eller teletjenester, som ikke opfylder betingelserne for  

 udpegning i henhold til § 6, til at varetage forsyningspligten.
 Stk. 2. Telestyrelsen fastsætter efter forudgående forhandling på  

 grundlag af oplæg fra de i henhold til stk. 1 udpegede udbydere vilkår for  

 udbydernes varetagelse af forsyningspligt som nævnt i stk. 1.
Stk. 3. Telestyrelsens fastsættelse af vilkår efter stk. 2 sker på  

 grundlag af de i medfør af § 3, stk. 2 og 3, fastsatte regler.
I vilkårene  

 kan fastsættes yderligere krav til udbydernes udbud af forsyningspligtydelser  

 end indeholdt i det i stk. 2 nævnte oplæg fra udbyderne.
 § 9. Udpegning af forsyningspligtudbydere i henhold til §§ 6-8  

 sker for en periode af 10 år.
Stk. 2. Hvis en efter § 6, stk. 1 og 2, udpeget  

 forsyningspligtudbyders markedsandel i den i stk. 1 nævnte periode falder til  

 under 50 pct., har udbyderen krav på, at der iværksættes fornyet udpegning af  

 en forsyningspligtudbyder.
Hvis markedsforholdene i øvrigt ændrer sig  

 væsentligt, kan Telestyrelsen efter anmodning fra den udpegede  

 forsyningspligtudbyder ændre udpegningen eller vilkårene herfor.
Kapitel 4 Priser for forsyningspligtydelser og finansiering af forsyningspligt § 10. De i henhold til §§ 6-8 udpegede forsyningspligtudbyderes  

 maksimalpriser for forsyningspligtydelser som nævnt i § 3 fastsættes af  

 Telestyrelsen på grundlag af oplæg fra forsyningspligtudbyderne.  

 Telestyrelsen kan på grundlag af de i medfør af stk. 3 fastsatte regler  

 stille yderligere krav til forsyningspligtudbyderens maksimalpriser end  

 indeholdt i forsyningspligtudbyderens oplæg.
 Stk. 2. Den i stk. 1 nævnte fastsættelse af maksimalpriser skal  

 omfatte prislofter for nærmere definerede grupper af forsyningspligtydelser.  

 Der skal til enhver tid foreligge fastsatte maksimalpriser for de  

 næstkommende 2 år.
Stk. 3. Forskningsministeren fastsætter nærmere regler om rammerne  

 for fastsættelse af de i stk. 1 og 2 nævnte maksimalpriser med henblik på  

 sikring af, at maksimalpriserne for forsyningspligtydelser er  

 omkostningsbaserede, objektive og ikkediskriminerende.
Der kan heri indgå  

 nærmere regler om, at der i forbindelse med fastsættelse af maksimalpriser  

 skal stilles krav om procentvise realprisfald i den fastsatte takstperiode,  

 og om rammerne herfor.
For forsyningspligtydelser som nævnt i § 3, stk. 1,  

 nr. 1, kan der endvidere stilles krav om, at maksimalpriserne skal fastsættes  

 med udgangspunkt i internationale priser for tilsvarende ydelser i  

 sammenlignelige lande med omkostningsbaserede takstsystemer og med  

 udgangspunkt i den generelle danske prisudvikling for teleydelser svarende  

 til de i § 3, stk. 1, nr. 1, nævnte.
Stk. 4. For forsyningspligtydelser som nævnt i § 3, stk. 1, nr. 4,  

 kan der fastsættes priser, der ikke er omkostningsbaserede, med sigte på at  

 fremme handicappedes brug af telekommunikation.
Forskningsministeren  

 fastsætter nærmere regler herom.
 § 11. De i henhold til §§ 6-8 udpegede forsyningspligtudbydere kan  

 få dækket dokumenterede underskud ved udbud af forsyningspligtydelser som  

 nævnt i § 3, stk. 1, nr. 1 og 4, jf. stk. 3, samt § 4.
 Stk. 2. Forskningsministeren fastsætter nærmere regler om, hvilke  

 tekniske krav til opstilling af regnskaber og dokumentation for underskud der  

 kan stilles i medfør af stk. 1, herunder krav om, at forsyningspligtudbyderen  

 dokumenterer, at tilvejebringelse af forsyningspligtydelserne indebærer  

 underskud.
Stk. 3. Anmodning om dækning af underskud som nævnt i stk. 1  

 indgives til Telestyrelsen.
Telestyrelsen træffer afgørelse efter stk. 1 og 2  

 samt bestemmelser fastsat i medfør af stk. 2 om, hvorvidt den forelagte  

 dokumentation er tilstrækkelig, og om der foreligger underskud.
 Stk. 4. Det er en forudsætning for dækning af dokumenterede  

 underskud som nævnt i stk. 1, at der samtidig gennemføres offentligt udbud  

 med henblik på udpegning af en eller flere alternative  

 forsyningspligtudbydere, jf. § 7.
Stk. 5. Når det er dokumenteret, at udbudet af  

 forsyningspligtydelser giver underskud, opkræver Telestyrelsen til dækning  

 heraf et bidrag fra udbydere, der udbyder telenet eller teletjenester  

 svarende til de i § 3, stk. 1, nr. 1, nævnte forsyningspligtydelser, herunder  

 også fra forsyningspligtudbyderen, i det omfang denne ud over  

 forsyningspligtydelserne udbyder tilsvarende ydelser.
Bidraget opkræves på  

 grundlag af udbydernes samlede omsætning i forbindelse med det nævnte udbud.
 Stk. 6. Telestyrelsen kan afkræve udbyderen alle oplysninger, der  

 er nødvendige for fastlæggelse af den enkelte udbyders samlede omsætning, jf.  

 stk. 5.
 Stk. 7. Forskningsministeren fastsætter nærmere regler for den i  

 stk. 5 nævnte opkrævning af bidrag til finansiering af underskud ved udbudet  

 af forsyningspligtydelser som nævnt i stk. 1. Heri kan indgå  

 anmeldelsesordninger med henblik på forudgående registrering af de udbydere  

 af offentlige telenet eller teletjenester, som vil være forpligtede til at  

 medvirke til dækning af et eventuelt underskud ved udbudet af  

 forsyningspligtydelser, jf. stk. 5.
Kapitel 5 Generelle krav til udbydere af offentlige telenet og teletjenester § 12. Alle udbydere af betalingstelefoner har pligt til på  

 anmodning fra en kommunalbestyrelse at etablere og drive udendørs  

 betalingstelefoner på gader, veje eller pladser, hvortil offentligheden  

 umiddelbart har adgang, hvis den pågældende udbyder i forvejen driver  

 betalingstelefoner af denne karakter inden for den pågældende kommune og  

 under forudsætning af den pågældende kommunes dækning af et eventuelt  

 underskud ved driften heraf sammenholdt med en på forhånd aftalt  

 minimumsomsætning, der dækker udbyderens omkostninger med tillæg af en  

 rimelig fortjeneste.
Stk. 2. Klager over, at en udbyder nægter at opstille  

 betalingstelefoner som nævnt i stk. 1, og tvister om, i hvilket omfang der  

 foreligger driftsunderskud, afgøres af Telestyrelsen.
Telestyrelsen kan i den  

 forbindelse udstede påbud til udbydere af betalingstelefoner.
 Stk. 3. Telestyrelsen kan afkræve udbyderen alle oplysninger, der  

 er nødvendige for at kunne træffe en afgørelse i medfør af stk. 2.
§ 13. Forskningsministeren kan fastsætte nærmere regler for  

 udbudet af telenet og teletjenester, som offentligheden har adgang til, bl.a.  

 med henblik på at tilgodese hensynet til sikring af grundlæggende  

 brugerrettigheder i forbindelse med indgåelse af aftaler om levering af  

 telenet og teletjenester, afregnings- og betalingsvilkår for sådanne telenet  

 og teletjenester m.v.
Forskningsministeren kan tillige fastsætte regler for  

 udbydere af offentlige telenet og teletjenesters behandling af klager fra  

 brugerne, herunder at sådanne klager skal undersøges af en særlig intern  

 undersøgelsesenhed.
 Stk. 2. I regler fastsat i medfør af stk. 1 kan der fastsættes  

 bestemmelser, der tilgodeser hensynet til oplysning til brugerne af  

 telekommunikationstjenester, om vilkårene for tilslutning til tjenesten,  

 herunder oplysning om tjenestens pris, kvalitet og leveringstider.  

 Tilsvarende regler kan fastsættes for telenet og teletjenester, hvortil  

 offentligheden ikke har adgang.
 Stk. 3. I de regler, der fastsættes efter stk. 1, kan der stilles  

 krav om certificering af takserings-, debiterings-, fakturerings-,  

 klagebehandlings- og undersøgelsessystemer samt kvalitetskrav til sådanne  

 systemer.
 Stk. 4. Udbydere af telenet eller teletjenester som nævnt i stk. 1  

 skal efter nærmere regler fastsat af Telestyrelsen meddele Telestyrelsen  

 oplysninger om økonomiske, statistiske og øvrige forhold med henblik på  

 udarbejdelse af rapporter m.v. om forhold vedrørende udbud af sådanne telenet  

 og teletjenester.
Kapitel 6 Tilsyn, gebyrer og klageadgang (Telebrugernævnet) § 14. Telestyrelsen fører tilsyn med, at udbydere, der er udpeget  

 som forsyningspligtudbydere i henhold til denne lov, overholder § 5, stk. 3,  

 vilkår fastsat med hjemmel i § 6, stk. 3 og 4, § 7, stk. 3 og 4, og § 8, stk.  

 2 og 3, abonnementsvilkår godkendt i medfør af § 5, stk. 1, og maksimalpriser  

 fastsat i medfør af § 10.
 Stk. 2. Telestyrelsen fører endvidere tilsyn med, at udbydere af  

 telenet eller teletjenester overholder de generelle bestemmelser, der  

 udstedes i medfør af § 13, og at udbydere omfattet af § 11, stk. 5, betaler  

 forsyningspligtbidrag fastsat i medfør af denne bestemmelse.
Stk. 3. Telestyrelsen træffer afgørelse vedrørende manglende  

 overholdelse af de i stk. 1 og 2 nævnte bestemmelser og vilkår.
Telestyrelsen  

 kan dog ikke behandle erstatningsspørgsmål.
I forbindelse med en sags  

 afgørelse kan Telestyrelsen meddele påbud til forsyningspligtudbydere eller  

 andre udbydere af telenet eller teletjenester.
Telestyrelsen kan endvidere  

 meddele påbud om aflevering af oplysninger som nævnt i § 11, stk. 6, § 12,  

 stk. 3, og § 14, stk. 8.
 Stk. 4. Telestyrelsen kan henvise en klage til afgørelse i  

 Telebrugernævnet, hvis den ikke skønnes egnet til behandling i Telestyrelsen,  

 og hvis det drejer sig om, at en forsyningspligtudbyder eller en anden  

 udbyder af telenet eller teletjenester ikke overholder et eller flere af  

 følgende forhold:
 1) Abonnementsvilkår godkendt i medfør af § 5, stk. 1.
 2) § 5, stk. 3.
 3) Vilkår fastsat i medfør af § 6, stk. 3 og 4, § 7, stk. 3 og 4, og § 8,  

 stk. 2 og 3.
 4) Maksimalpriser fastsat i medfør af § 10.
 5) Regler udstedt i medfør af § 13.
 Stk. 5. Forskningsministeren kan ikke give Telestyrelsen  

 tjenestebefaling om varetagelse af myndighedsopgaven vedrørende konkrete  

 sager efter denne lov eller om behandling og afgørelse af enkeltsager efter  

 denne lov eller forskrifter udstedt med hjemmel heri.
 Stk. 6. Telestyrelsen kan pålægge en udbyder dagbøder med henblik  

 på at gennemtvinge opfyldelsen af påbud som nævnt i stk. 3 og § 12, stk. 2.  

 Der er udpantningsret for beløbene.
Stk. 7. Telestyrelsen kan tilbagekalde udpegningen som  

 forsyningspligtudbyder, 1) hvis en forsyningspligtudbyder ikke opfylder påbud som nævnt i stk. 3,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 6.
 Stk. 8. Telestyrelsen kan af udbydere af telenet eller  

 teletjenester kræve alle oplysninger, der skønnes nødvendige for  

 administrationen af loven og regler udstedt i medfør heraf.
 Stk. 9. Telestyrelsen kan bestemme, at klager indgivet til  

 styrelsen har opsættende virkning.
 § 15. Forskningsministeren nedsætter et Telebrugernævn.
Stk. 2. Telebrugernævnet består af 7 medlemmer, der udpeges af  

 forskningsministeren.
Forskningsministeren lægger ved udpegningen af nævnets  

 medlemmer vægt på, at nævnet samlet repræsenterer juridisk, teleteknisk,  

 økonomisk og forbrugermæssig sagkundskab.
 Stk. 3. Medlemmerne beskikkes for 4 år ad gangen.
Stk. 4. Forskningsministeren udpeger blandt nævnets medlemmer  

 nævnets formand.
Formanden skal opfylde de almindelige betingelser for at  

 være landsdommer.
§ 16. Telebrugernævnet kan afkræve en klager og en udbyder af  

 telenet eller teletjenester alle de oplysninger, som er nødvendige til  

 afgørelse af sagen.
Det samme gælder for parternes ansatte.
De pågældende har  

 efter anmodning fra nævnet pligt til at give oplysningerne skriftligt eller  

 mundtligt under møde i nævnet.
Telebrugernævnet skal gøre parterne bekendt  

 med strafansvaret for afgivelse af urigtig erklæring, jf. straffelovens §§  

 162 og 163.
 Stk. 2. Telebrugernævnet kan anmode Telestyrelsen om teknisk  

 bistand til at foretage undersøgelser til brug for sagens oplysning eller  

 rekvirere sådan bistand fra andre.
Stk. 3. Forskningsministeren fastsætter nærmere regler for  

 Telebrugernævnets virksomhed og sagsbehandling, herunder regler om 1) opkrævning af gebyr for sager, der behandles for nævnet, 2) at klager over en af Telestyrelsen truffet afgørelse skal indgives til  

 Telebrugernævnet inden for nærmere fastsatte tidsfrister, og 3) opsættende virkning af klager indgivet til nævnet.
 Stk. 4. Forskningsministeren stiller sekretariatsbistand til  

 rådighed for nævnet.
 Stk. 5. Staten afholder alle udgifter i forbindelse med  

 Telebrugernævnets virksomhed, jf. dog stk. 3, nr. 1. Statens udgifter dækkes  

 af den omkostningsdækkende ydelse, der opkræves i medfør af lov om visse  

 forhold på telekommunikationsområdet.
Stk. 6. Telebrugernævnet er i sin virksomhed uafhængig af  

 instrukser vedrørende den enkelte sags behandling og afgørelse.
Nævnets  

 formand tilrettelægger Telebrugernævnets arbejde, herunder arbejdet i dets  

 sekretariat.
§ 17. Telebrugernævnet træffer afgørelse i klager over  

 Telestyrelsens afgørelser i medfør af § 14, stk. 3, 6 og 7, herunder klager  

 over Telestyrelsens sagsbehandling i forbindelse hermed.
Desuden træffer  

 Telebrugernævnet afgørelse i sager, der er henvist til nævnet af  

 Telestyrelsen i medfør af § 14, stk. 4. Telebrugernævnet kan i forbindelse  

 med en afgørelse meddele påbud til forsyningspligtudbydere eller andre  

 udbydere af telenet eller teletjenester.
Stk. 2. Telebrugernævnet kan i forbindelse med afgørelser truffet  

 i medfør af stk. 1 pålægge en forsyningspligtudbyder eller andre udbydere af  

 telenet og teletjenester dagbøder med henblik på at gennemtvinge opfyldelsen  

 af påbud.
Der er udpantningsret for beløbene.
Stk. 3. Telebrugernævnet kan pålægge Telestyrelsen at tilbagekalde  

 udpegningen som forsyningspligtudbyder, 1) hvis en forsyningspligtudbyder ikke opfylder påbud som nævnt i stk. 1,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 2.
 Stk. 4. For Telebrugernævnet kan desuden indbringes klager over  

 Telestyrelsens afgørelser i medfør af anden lovgivning eller administrative  

 forskrifter udstedt i medfør heraf og klager over Telestyrelsens  

 sagsbehandling i forbindelse med sådanne afgørelser, i det omfang en sådan  

 klageadgang er fastlagt ved lov eller i henhold til lov.
 § 18. Hvis en klage tilbagekaldes, bortfalder oplysningspligten  

 efter § 16, stk. 1.
 § 19. Telebrugernævnet eller personer, der er bemyndiget hertil af  

 nævnet, har efter retskendelse og mod forevisning af legitimation adgang til  

 offentlige og private ejendomme og lokaliteter for at foretage de tekniske  

 undersøgelser, som Telebrugernævnet anmoder om efter § 16, stk. 2. Når  

 undersøgelsen foretages af andre end Telebrugernævnet eller Telestyrelsen,  

 jf. § 16, stk. 2, skal det ske under ledsagelse af en repræsentant for nævnet  

 eller Telestyrelsen.
 § 20. Telebrugernævnets afgørelser kan ikke indbringes for anden  

 administrativ myndighed.
 § 21. For det i medfør af lov om konkurrenceforhold og samtrafik i  

 telesektoren nedsatte Teleklagenævn kan indbringes klager over Telestyrelsens  

 afgørelser, herunder klager over Telestyrelsens sagsbehandling i forbindelse  

 med sager vedrørende udpegning af forsyningspligtudbydere i medfør af § 6,  

 stk. 1 og 2, og § 7, stk. 1, Telestyrelsens fastsættelse af vilkår i medfør  

 af § 6, stk. 3 og 4, og § 7, stk. 3 og 4, samt Telestyrelsens fastsættelse af  

 maksimalpriser efter § 10, stk. 1 og 2, og afgørelser efter § 11, stk. 3 og  

 5, samt § 12, stk. 2. Teleklagenævnet kan, når det træffer afgørelse, meddele  

 påbud til forsyningspligtudbydere eller de i § 12 nævnte udbydere af  

 betalingstelefoner.
Stk. 2. Teleklagenævnet kan i forbindelse med afgørelser truffet i  

 medfør af stk. 1 pålægge en forsyningspligtudbyder eller de i § 12 nævnte  

 udbydere af betalingstelefoner dagbøder med henblik på at gennemtvinge  

 opfyldelsen af påbud.
Der er udpantningsret for beløbene.
Stk. 3. Teleklagenævnet kan pålægge Telestyrelsen at tilbagekalde  

 udpegningen som forsyningspligtudbyder, 1) hvis en forsyningspligtudbyder ikke opfylder påbud som nævnt i stk. 1,  

 og 2) hvis en forsyningspligtudbyder ikke betaler dagbøder pålagt i medfør af  

 stk. 2.
Kapitel 7 Straffe-, ikrafttrædelses- og overgangsbestemmelser m.v.
 § 22. I bestemmelser, som fastsættes i medfør af § 13, kan der  

 fastsættes straf af bøde for overtrædelse af bestemmelserne.
 Stk. 2. Med bøde straffes den, der overtræder vilkår fastsat med  

 hjemmel i § 6, stk. 3 og 4, § 7, stk. 3 og 4, og § 8, stk. 2 og 3, den, der  

 ikke overholder maksimalpriser fastsat af Telestyrelsen i medfør af § 10,  

 stk. 1 og 4, den, der overtræder abonnementsvilkår godkendt i medfør af § 5,  

 stk. 1, og den, der undlader at opfylde oplysningspligten efter § 16, stk. 1.
Stk. 3. Er overtrædelsen, jf. stk. 1 og 2, begået af et selskab,  

 en forening, en selvejende institution, en fond eller lignende, kan der  

 pålægges den juridiske person som sådan bødeansvar.
Er overtrædelsen begået  

 af staten, en kommune, en amtskommune eller et kommunalt fællesskab, jf. § 60  

 i lov om kommunernes styrelse, kan der pålægges staten, kommunen,  

 amtskommunen eller det kommunale fællesskab bødeansvar.
 § 23. Loven træder i kraft den 1. juli 1996. §§ 6-11 har dog først  

 virkning fra den 1. januar 1998.
 Stk. 2. Tele Danmark A/S varetager som forsyningspligtudbyder  

 udbudet af de i §§ 3 og 4 nævnte generelle og særlige forsyningspligtydelser  

 og udbudet af radiobaserede maritime nød- og sikkerhedstjenester frem til 31.  

 december 1997.
 Stk. 3. Telestyrelsen fastsætter efter forudgående forhandling på  

 grundlag af oplæg fra Tele Danmark A/S vilkår for Tele Danmark A/S'  

 varetagelse af forsyningspligt som nævnt i stk. 2.
Stk. 4. Telestyrelsens fastsættelse af vilkår efter stk. 3 sker på  

 grundlag af de i medfør af § 3, stk. 2 og 3, fastsatte regler.
I vilkårene  

 kan fastsættes yderligere krav til Tele Danmark A/S' udbud af  

 forsyningspligtydelser end indeholdt i det i stk. 3 nævnte oplæg fra  

 selskabet.
 Stk. 5. Godkendelse af generelle abonnementsvilkår for Tele  

 Danmark A/S' forsyningspligtydelser og ændringer heri sker efter reglerne i §  

 5.
 Stk. 6. De abonnementsvilkår, som er godkendt i medfør af lov om  

 visse forhold på telekommunikationsområdet gældende for retsforholdet mellem  

 Tele Danmark A/S som koncessionshaver og brugerne af selskabets ydelser  

 omfattet af koncessionen, vil være gældende, indtil Telestyrelsen i medfør af  

 denne lovs § 5, stk. 1, har godkendt nye abonnementsvilkår for  

 forsyningspligtydelserne.
 Stk. 7. § 14, § 17, stk. 1-3, § 21 og § 22, stk. 2 og 3, gælder  

 tilsvarende for forhold omfattet af § 23, stk. 2-4.
 Stk. 8. Uanset stk. 1 overgår klager, som Telenævnet ikke har  

 truffet afgørelse om inden den 1. juli 1996, til Telebrugernævnet.
 § 24. Loven gælder ikke for Færøerne og Grønland.
(* 1) Loven gennemfører dele af Europa-Parlamentets og Rådets direktiv 95/62/EF af 13. december 1995 om ONP-vilkår for taletelefonitjenesten, jf.
EFT nr. 321 af 30.12.1995, s. 6.
