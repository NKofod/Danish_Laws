Nr LSF 87 Forslag til Lov om indgåelse af dobbeltbeskatningsoverenskomst mellem  

 Kongeriget Danmarks regering og regeringen i Folkerepublikken Bangladesh Fremsat af skatteministeren (Carsten Koch) den 27. november 1996 Vedtaget ved tredjebehandling den 17. december 1996 Lov nr. 1218 af 27/12/1996 § 1. Overenskomst af 16. juli 1996 mellem Kongeriget Danmarks  

 regering og regeringen i Folkerepublikken Bangladesh til undgåelse af  

 dobbeltbeskatning og forhindring af skatteunddragelse, for så vidt angår  

 indkomstskatter, kan tiltrædes på Danmarks vegne.
Overenskomsten er optaget  

 som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 29.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag (Oversættelse) OVERENSKOMST mellem Kongeriget Danmark og Folkerepublikken Bangladesh til undgåelse af dobbeltbeskatning og forhindring af skatteunddragelse for så vidt angår indkomstskatter Kongeriget Danmarks regering og regeringen i Folkerepublikken Bangladesh,  

 der ønsker at afslutte en overenskomst til undgåelse af dobbeltbeskatning og  

 forhindring af skatteunddragelse, for så vidt angår indkomstskatter, er  

 blevet enige om følgende:
Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller begge de kontraherende stater.
Artikel 2 De af overenskomsten omfattede skatter 1. Denne overenskomst skal finde anvendelse på indkomstskatter, der  

 pålignes på vegne af en kontraherende stat, dens politiske underafdelinger,  

 territoriale administrative enheder eller dens lokale myndigheder, uden  

 hensyn til hvordan de opkræves.
 2. Som indkomstskatter skal anses alle skatter, der pålignes hele  

 indkomsten eller dele af indkomsten, herunder skatter af fortjeneste ved  

 afhændelse af rørlig formue eller fast ejendom, såvel som for Danmarks  

 vedkommende skatter på formueforøgelse.
 3. De gældende skatter, på hvilke overenskomsten finder anvendelse, er  

 især:
 a) For Danmarks vedkommende:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) skatter i henhold til kulbrinteskatteloven; (herefter omtalt som »dansk skat«).
 b) For Bangladesh' vedkommende:
indkomstskatten (herefter omtalt som »bangladeshisk skat«).
4. Overenskomsten skal finde anvendelse på alle skatter af samme eller  

 væsentligt samme art, der efter denne overenskomsts underskrivelse pålignes  

 som tillæg til eller i stedet for de gældende skatter.
De kompetente  

 myndigheder i de kontraherende stater skal give hinanden underretning om  

 væsentlige ændringer, som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen, har følgende udtryk i denne  

 overenskomst den nedenfor angivne betydning:
a) udtrykkene »en kontraherende stat« og »den anden  

 kontraherende stat« betyder Danmark eller Bangladesh alt efter  

 sammenhængen; b) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomster på havbunden  

 eller i dens undergrund og de overliggende vande og med hensyn til andre  

 aktiviteter med henblik på økonomisk efterforskning og udnyttelse af området;  

 udtrykket omfatter ikke Færøerne og Grønland; c) udtrykket »Bangladesh« betyder Folkerepublikken Bangladesh; d) udtrykket »person« omfatter en fysisk person, et selskab og  

 enhver anden sammenslutning af personer; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; g) udtrykket »international trafik« betyder enhver transport med  

 et skib eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra tilfælde, hvor  

 skibet eller luftfartøjet udelukkende anvendes mellem steder i den anden  

 kontraherende stat; h) udtrykket »kompetente myndighed« betyder:
(i) for så vidt angår Danmark, skatteministeren eller hans befuldmægtigede  

 stedfortræder; (ii) for så vidt angår Bangladesh, National Board of Revenue eller dettes  

 befuldmægtigede stedfortræder; i) udtrykket »statsborger« betyder:
(i) enhver fysisk person, der har statsborgerskab eller indfødsret i en  

 kontraherende stat; (ii) enhver juridisk person, ethvert interessentskab og enhver forening,  

 der består i kraft af den i en kontraherende stat gældende lovgivning.
 2. Ved anvendelsen af denne overenskomst i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning om de  

 skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet lignende kriterium.
Dette udtryk omfatter  

 dog ikke en person, hvis skattepligt i denne stat er begrænset til indkomst  

 fra kilder i denne stat.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, hvor han har en  

 fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, hvor  

 han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, hvor han er statsborger; d) hvis han er statsborger i begge stater, eller han ikke er statsborger i  

 nogen af dem, skal de kompetente myndigheder i de kontraherende stater afgøre  

 spørgsmålet ved gensidig aftale.
3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge kontraherende stater, skal den anses for at være  

 hjemmehørende i den stat, hvor dens virkelige ledelse har sit sæde.
Hvis en  

 sådan person er registreret i den ene stat, og dens virkelige ledelse har sit  

 sæde i den anden stat, skal de kompetente myndigheder i de kontraherende  

 stater ved gensidig aftale afgøre, i hvilken stat denne person ved  

 anvendelsen af denne overenskomst skal anses for at være hjemmehørende.
Så  

 længe sådan gensidig aftale ikke er opnået, skal denne person i hver af de  

 kontraherende stater ved anvendelsen af denne overenskomst anses for ikke at  

 være hjemmehørende i den anden kontraherende stat.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; f) en lagerbygning, hvor en person stiller indretninger til oplagring til  

 rådighed for andre; og g) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. En byggeplads eller et anlægs- eller monteringsarbejde udgør kun et  

 fast driftssted, hvis arbejdet varer mere end 183 dage.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring eller udstilling  

 af varer tilhørende foretagendet; b) opretholdelsen af et varelager tilhørende foretagendet udelukkende til  

 oplagring eller udstilling; c) opretholdelsen af et varelager tilhørende foretagendet udelukkende med  

 henblik på forarbejdning hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende med henblik på  

 reklame, oplysningsvirksomhed, videnskabelige undersøgelser eller anden  

 lignende virksomhed for foretagendet af forberedende eller hjælpende  

 karakter; f) opretholdelsen af et fast forretningssted udelukkende til samtidig  

 udøvelse af flere af de i litra a) - e) nævnte virksomheder, forudsat at det  

 faste steds samlede virksomhed, der er et resultat heraf, er af forberedende  

 eller hjælpende karakter.
 5. Uanset bestemmelserne i stykke 1 og 2 skal en person, som optræder i en  

 kontraherende stat for eller på vegne af et foretagende i den anden  

 kontraherende stat - bortset fra en sådan uafhængig repræsentant, som  

 omhandlet i stykke 6 - anses for at udgøre et fast driftssted i den  

 førstnævnte stat hvis:
a) han har og sædvanligvis udøver i den førstnævnte stat en almindelig  

 fuldmagt til at indgå aftaler for eller på vegne af foretagendet, medmindre  

 hans virksomhed er begrænset til sådanne forhold, som er nævnt i stykke 4,  

 som, hvis de var udøvet gennem et fast forretningssted, ikke ville gøre dette  

 faste forretningssted til et fast driftssted efter bestemmelserne i nævnte  

 stykke; b) han sædvanligvis opretholder i den førstnævnte stat et varelager  

 tilhørende foretagendet, hvorfra han regelmæssigt leverer varer for eller på  

 vegne af foretagendet; eller c) han sædvanligvis skaffer ordrer på salg af varer i den førstnævnte  

 stat, udelukkende eller næsten udelukkende for foretagendet selv, eller for  

 foretagendet og andre foretagender, som kontrolleres af det, eller som  

 kontrollerer det; han skal anses for at have skaffet ordrer næsten udelukkende for det  

 pågældende foretagende eller de pågældende foretagender, hvis mindst 75 pct.  

 af de kommissionsbeløb, han modtager, hidrører fra ordrer skaffet til et  

 sådant foretagende eller sådanne foretagender, eller hvis mindst 75 pct. af  

 den samlede kontraktsum brutto for alle skaffede ordrer hidrører fra ordrer,  

 som er skaffet til det pågældende foretagende eller de pågældende  

 foretagender.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat  

 at disse personer handler inden for deres sædvanlige erhvervsvirksomheds  

 rammer.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvor ejendommen er  

 beliggende.
Udtrykket skal i alle tilfælde omfatte tilbehør til fast ejendom,  

 besætning og redskaber, der anvendes i land- og skovbrug, rettigheder på  

 hvilke civilretten om fast ejendom finder anvendelse, brugsrettigheder til  

 fast ejendom, samt rettigheder til varierende eller faste ydelser, der  

 betales for udnyttelsen af eller retten til at udnytte mineralforekomster,  

 kilder og andre naturforekomster; skibe, både og luftfartøjer skal ikke anses  

 for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udleje eller fra enhver anden form for benyttelse  

 af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende stat,  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver en sådan virksomhed, kan dets  

 fortjeneste beskattes i den anden stat, men dog kun for så vidt angår den del  

 deraf, som kan henføres til dette faste driftssted.
 2. Medmindre bestemmelserne i stykke 3 medfører andet, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at have opnået, hvis det  

 havde været et frit og uafhængigt foretagende, der udøvede den samme eller  

 lignende virksomhed på samme eller lignende vilkår, og som under fuldstændigt  

 frie forhold afsluttede forretninger med det foretagende, hvis faste  

 driftssted det er.
3. Ved fastsættelsen af et fast driftssteds fortjeneste skal det være  

 tilladt at fradrage omkostninger, som er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
Dette gælder dog ikke omkostninger, som efter denne stats lovgivning  

 ikke vil kunne fradrages af et foretagende i denne stat.
 4. Hvis det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode hvert år,  

 medmindre der er god og fyldestgørende grund til at anvende en anden  

 fremgangsmåde.
 7. Ved anvendelsen af denne overenskomst skal indkomst fra udleje af  

 containere (herunder anhængere, pramme og lignende materiel til transport af  

 containere), uanset om dette har tilknytning til international trafik eller  

 ej, behandles i overensstemmelse med bestemmelserne i denne artikel.
 8. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibsfart og luftfart 1. Indkomst, som oppebæres ved luftfartsvirksomhed i international trafik  

 af et foretagende i en kontraherende stat, kan kun beskattes i denne stat.
 2. Indkomst, som oppebæres ved skibsfartsvirksomhed i international trafik  

 af et foretagende i en kontraherende stat, og som hidrører fra den anden  

 kontraherende stat, kan beskattes i denne anden kontraherende stat, men den  

 skat, der kan pålignes sådan indkomst i denne anden kontraherende stat, skal  

 nedsættes med et beløb svarende til 50 pct. af en sådan skat og skal i intet  

 tilfælde overstige 4 pct.
 3. Bestemmelserne i stykke 1 og 2 skal også finde anvendelse på  

 fortjeneste ved deltagelse i en pool, et konsortium eller en international  

 driftsorganisation.
 4. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 3 kun finde anvendelse på den del af fortjenesten, som svarer til  

 den andel i konsortiet, der ejes af Det Danske Luftfartsselskab (DDL), den  

 danske partner i Scandinavian Airlines System (SAS).
Artikel 9 Forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller b) samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som ville være tilfaldet et af disse  

 foretagender, hvis disse vilkår ikke havde foreligget, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til fortjenesten for et  

 foretagende i denne stat medregner - og i overensstemmelse hermed beskatter -  

 fortjeneste, som et foretagende i den anden kontraherende stat er blevet  

 beskattet af i denne anden stat, og den således medregnede fortjeneste er  

 fortjeneste, som ville være tilfaldet foretagendet i den førstnævnte stat,  

 hvis vilkårene mellem de to foretagender havde været de samme, som ville være  

 blevet aftalt mellem uafhængige foretagender, skal denne anden stat foretage  

 en dertil svarende regulering af det skattebeløb, som er beregnet der af  

 fortjenesten.
Ved reguleringen skal der tages hensyn til de øvrige  

 bestemmelser i denne overenskomst, og de kontraherende staters kompetente  

 myndigheder skal om nødvendigt rådføre sig med hinanden.
Artikel 10 Udbytter 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvor det selskab, der betaler udbyttet, er hjemmehørende, og i henhold til  

 lovgivningen i denne stat, men den skat, der pålignes, må, hvis modtageren er  

 udbyttets retmæssige ejer, ikke overstige:
a) 10 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 10 pct. af  

 kapitalen i det selskab, som udbetaler udbyttet; b) 15 pct. af bruttobeløbet af udbyttet i alle andre tilfælde.
 De kontraherende staters kompetente myndigheder skal om nødvendigt ved  

 gensidig aftale fastsætte de nærmere regler for gennemførelsen af disse  

 begrænsninger.
 Dette stykke berører ikke adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, mineaktier, stifteranparter eller andre rettigheder, der ikke er  

 gældsfordringer, og som giver ret til andel i fortjeneste, såvel som indkomst  

 fra andre selskabsrettigheder, der er undergivet samme skattemæssige  

 behandling som indkomst af aktier i henhold til lovgivningen i den stat, hvor  

 det selskab, der foretager udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, hvis  

 udbyttets retmæssige ejer, der er hjemmehørende i en kontraherende stat, i  

 den anden kontraherende stat, i hvilken det selskab, der udbetaler udbyttet,  

 er hjemmehørende, driver erhvervsvirksomhed gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 5. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, som ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikkeudloddede fortjeneste nogen skat på ikkeudloddet fortjeneste,  

 selv om det udbetalte udbytte eller den ikke-udloddede fortjeneste helt eller  

 delvis består af fortjeneste eller indkomst hidrørende fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan kun  

 beskattes i denne anden stat.
 2. Sådanne renter kan imidlertid også beskattes i den kontraherende stat,  

 hvor de opstår, og i henhold til lovgivningen i denne stat, men den skat, der  

 pålignes, må, hvis modtageren er den retmæssige ejer af renterne, ikke  

 overstige 10 pct. af bruttobeløbet af renterne.
 3. Uanset bestemmelserne i stykke 2:
a) skal Bangladesh Bank fritages for dansk skat af renter, der opstår i  

 Danmark; b) skal Danmarks Nationalbank fritages for bangladeshisk skat af renter,  

 der opstår i Bangladesh; c) skal en kontraherende stat som sådan fritages for skat i den anden  

 kontraherende stat af renter, der opstår i denne anden stat; d) skal renter, som opstår i en kontraherende stat, og som betales i  

 forbindelse med lån, der ydes eller garanteres eller sikres af den anden  

 kontraherende stat som sådan, centralbanken i den anden stat eller ethvert  

 organ (herunder en finansiel institution), som ejes eller kontrolleres af den  

 anden stat, fritages for skat i den førstnævnte stat; e) skal renter, som opstår i en kontraherende stat, og som betales til en  

 person i den anden kontraherende stat i kraft af en finansieringskontrakt,  

 eller ved for sen betaling, i forbindelse med salg af industrielt,  

 kommercielt eller videnskabeligt udstyr eller i forbindelse med opførelse af  

 industrielle, kommercielle eller videnskabelige anlæg, eller offentlige  

 arbejder, fritages for skat i den førstnævnte stat.
 4. De kontraherende staters kompetente myndigheder skal om nødvendigt ved  

 gensidig aftale fastsætte de nærmere regler for gennemførelsen af  

 begrænsningerne indeholdt i stykke 2 og 3.
5. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
6. Bestemmelserne i stykke 1 og 2 skal ikke finde anvendelse, hvis  

 renternes retmæssige ejer, der er hjemmehørende i en kontraherende stat, i  

 den anden kontraherende stat, hvorfra renten hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den fordring,  

 som ligger til grund for den udbetalte rente, har direkte forbindelse med et  

 sådant fast driftssted eller fast sted.
I så fald skal bestemmelserne  

 henholdsvis i artikel 7 eller i artikel 14 finde anvendelse.
7. Renter skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger eller  

 lokale myndigheder, eller af en person, der er hjemmehørende i denne stat.
I  

 tilfælde, hvor den person, der betaler renten, hvad enten han er  

 hjemmehørende i en kontraherende stat eller ej, har et fast driftssted eller  

 et fast sted i en kontraherende stat, i forbindelse med hvilket den gæld,  

 hvoraf renten betales, er stiftet, og sådan rente afholdes af dette faste  

 driftssted eller faste sted, skal sådan rente anses for at hidrøre fra den  

 stat, hvori det faste driftssted eller det faste sted er beliggende.
8. I tilfælde, hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, hvis den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden kontraherende stat.
 2. Sådanne royalties kan imidlertid også beskattes i den kontraherende  

 stat, hvor de opstår, og i henhold til lovgivningen i denne stat, men den  

 skat, der pålignes, må, hvis modtageren er den retmæssige ejer af sådanne  

 royalties, ikke overstige 10 pct. af royaltybeløbet brutto.
 3. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende ophavsretten til et litterært, kunstnerisk eller videnskabeligt  

 arbejde, herunder spillefilm eller film eller bånd til udsendelse i radio  

 eller fjernsyn, ethvert patent, varemærke, mønster eller model, tegning,  

 hemmelig formel eller fremstillingsmetode, eller for oplysninger om  

 industrielle, kommercielle eller videnskabelige erfaringer.
4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller det formuegode, som ligger til grund for de udbetalte  

 royalties, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
5. Royalties skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger,  

 territoriale administrative enheder eller lokale myndigheder, eller af en  

 person, der er hjemmehørende i denne stat.
I tilfælde, hvor den person, der  

 betaler royalties, hvad enten han er hjemmehørende i en kontraherende stat  

 eller ej, har et fast driftssted eller et fast sted i en kontraherende stat,  

 i forbindelse med hvilket forpligtelsen til at betale royalties er påtaget,  

 og sådanne royalties betales af dette faste driftssted eller faste sted, skal  

 sådanne royalties anses for at hidrøre fra den stat, hvori det faste  

 driftssted eller faste sted er beliggende.
6. I tilfælde hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når der tages hensyn til den  

 anvendelse, rettighed eller oplysninger, for hvilken de er betalt, overstiger  

 det beløb, som ville være blevet aftalt mellem skyldneren og den retmæssige  

 ejer, hvis den nævnte forbindelse ikke havde foreligget, skal bestemmelserne  

 i denne artikel alene finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under hensyntagen til de  

 øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, kan  

 beskattes i den stat, hvor den faste ejendom er beliggende.
2. Fortjeneste ved afhændelse af aktier eller rettigheder i et selskab  

 eller en juridisk person, hvis aktiver hovedsagelig består af fast ejendom  

 eller rettigheder over fast ejendom, kan beskattes i den stat, hvor den faste  

 ejendom er beliggende, hvis sådanne fortjenester i henhold til lovgivningen i  

 denne stat er underlagt samme skatteregler som fortjeneste ved afhændelse af  

 fast ejendom.
Ved anvendelsen af denne bestemmelse skal fast ejendom, som har  

 tilknytning til et sådant selskabs eller en sådan juridisk persons  

 industrielle, kommercielle eller landbrugsmæssige virksomhed eller til  

 udøvelsen af frit erhverv, ikke tages i betragtning.
 3. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet) eller af et  

 sådant fast sted, kan beskattes i denne anden stat.
 4. Fortjeneste ved afhændelse af skibe eller luftfartøjer, der anvendes i  

 international trafik, eller af rørlig formue, som er knyttet til driften af  

 sådanne skibe eller luftfartøjer, kan kun beskattes i den kontraherende stat,  

 hvori foretagendets virkelige ledelse har sit sæde.
 5. Fortjeneste ved afhændelse af alle andre aktiver end de, som er  

 omhandlet i stykke 1, 2, 3 og 4, kan kun beskattes i den kontraherende stat,  

 hvori afhænderen er hjemmehørende.
 6. Med hensyn til kapitalgevinster oppebåret af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 4 alene finde anvendelse på den del af  

 kapitalgevinsterne, som svarer til den andel i konsortiet, der ejes af Det  

 Danske Luftfartsselskab (DDL), den danske partner i Scandinavian Airlines  

 System (SAS).
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne kontraherende stat.
Imidlertid kan sådan  

 indkomst beskattes i den anden kontraherende stat under følgende  

 omstændigheder:
a) han har et fast sted, som til stadighed står til rådighed for ham i den  

 anden kontraherende stat med henblik på udøvelse af hans virksomhed; i så  

 fald kan kun den del af indkomsten, som kan henføres til dette faste sted,  

 beskattes i den anden stat; eller b) hans ophold i den anden kontraherende stat strækker sig over en periode  

 eller perioder, der tilsammen udgør mere end 120 dage i et skatteår.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelsesmæssig eller  

 undervisningsmæssig virksomhed samt selvstændig virksomhed som læge, advokat,  

 ingeniør, arkitekt, tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18, 19 og 20 medfører andet,  

 kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold udført i den anden kontraherende stat, kun beskattes i den  

 førstnævnte stat, hvis:
a) modtageren opholder sig i den anden stat i en eller flere perioder, der  

 tilsammen ikke overstiger 183 dage i en hvilken som helst  

 12-måneders-periode, der begynder eller slutter i det pågældende skatteår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik, kun beskattes i den  

 kontraherende stat, hvor foretagendets virkelige ledelse har sit sæde.
 4. I tilfælde hvor en person, der er hjemmehørende i Danmark, modtager  

 vederlag for personligt arbejde udført ombord på et luftfartøj, som anvendes  

 i international trafik af Scandinavian Airlines System (SAS), kan et sådant  

 vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker eller som sportsudøver, ved virksomhed i denne egenskab i den  

 anden kontraherende stat, beskattes i denne anden stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst uanset bestemmelserne i artiklerne 7, 14 og 15 beskattes i den  

 kontraherende stat, hvor kunstnerens eller sportsudøverens virksomhed udøves.
 3. Bestemmelserne i stykke 1 og 2 skal ikke finde anvendelse på indkomst  

 oppebåret ved virksomhed udøvet i en kontraherende stat af kunstnere eller  

 sportsudøvere, hvis opholdet i denne stat væsentligt er støttet af offentlige  

 midler fra den anden kontraherende stat.
Artikel 18 Pensioner og lignende betalinger 1. Medmindre bestemmelserne i artikel 19, stykke 2, medfører andet, kan  

 pensioner og andre lignende vederlag, der udbetales for tidligere  

 tjenesteydelser til en person, der er hjemmehørende i en kontraherende stat,  

 kun beskattes i denne stat.
 2. Betalinger, som en fysisk person, der er hjemmehørende i en  

 kontraherende stat, modtager i medfør af sociallovgivningen i den anden  

 kontraherende stat, kan uanset bestemmelserne i stykke 1 kun beskattes i  

 denne anden stat.
 3. I tilfælde hvor en fysisk person, der var hjemmehørende i en  

 kontraherende stat, er blevet hjemmehørende i den anden kontraherende stat,  

 skal stykke 1 i denne artikel eller artikel 22 ikke berøre den førstnævnte  

 stats ret til i henhold til dens nationale lovgivning at beskatte pensioner,  

 andre lignende vederlag og livrenter, der tilfalder en sådan fysisk person  

 fra den førstnævnte stat, medmindre en sådan fysisk person er statsborger i  

 den anden kontraherende stat.
 4. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
Artikel 19 Offentligt hverv 1. a) Vederlag, undtagen pensioner, der udbetales af en kontraherende  

 stat, en politisk underafdeling, territorial administrativ enhed eller lokal  

 myndighed til en fysisk person for udførelse af hverv for denne stat,  

 underafdeling, enhed eller myndighed, kan kun beskattes i denne stat.
 b) Sådant vederlag kan imidlertid kun beskattes i den anden kontraherende  

 stat, hvis hvervet er udført i denne stat, og den pågældende er en i denne  

 stat hjemmehørende, som:
i) er statsborger i denne stat; eller ii) ikke blev hjemmehørende i denne stat alene med det formål at udføre  

 hvervet.
 2. a) Enhver pension, som udbetales af en kontraherende stat, en politisk  

 underafdeling, en territorial administrativ enhed eller en lokal myndighed -  

 eller af midler tilvejebragt af disse - til en fysisk person for udførelse af  

 hverv for denne stat, underafdeling, administrativ enhed eller myndighed, kan  

 kun beskattes i denne stat.
 b) En sådan pension kan imidlertid kun beskattes i den anden kontraherende  

 stat, hvis modtageren er hjemmehørende og statsborger i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for hverv i forbindelse med  

 erhvervsvirksomhed, der drives af en kontraherende stat, en politisk  

 underafdeling, en territorial administrativ myndighed eller en lokal  

 myndighed.
Artikel 20 Studerende, erhvervspraktikanter og lærere 1. Beløb, som en studerende eller en erhvervspraktikant der er, eller som  

 umiddelbart før han besøger en kontraherende stat var hjemmehørende i den  

 anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
 2. En fysisk person der er eller var hjemmehørende i en kontraherende stat  

 umiddelbart før han besøger den anden kontraherende stat, og som efter  

 indbydelse fra et hvilket som helst universitet eller en læreanstalt, skole  

 eller anden tilsvarende uddannelsesinstitution, som er godkendt af den  

 relevante myndighed i den anden kontraherende stat, besøger denne anden  

 kontraherende stat i en periode på højst to år alene med det formål at  

 undervise eller drive forskning eller begge dele ved en sådan  

 uddannelsesinstitution, skal fritages for beskatning i denne anden  

 kontraherende stat af sit vederlag for sådan undervisning eller forskning.
Artikel 21 Virksomhed i forbindelse med forundersøgelser, efterforskning eller  

 udvinding af kulbrinter 1. Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat, og som udøver virksomhed i forbindelse  

 med forundersøgelser, efterforskning eller udvinding af kulbrinter beliggende  

 i den anden kontraherende stat, med hensyn til disse aktiviteter anses for at  

 udøve virksomhed i denne anden stat gennem et der beliggende fast driftssted  

 eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden ikke overstiger en periode, der sammenlagt udgør 60 dage inden  

 for en 12-måneders-periode.
Ved anvendelsen af denne bestemmelse skal  

 virksomhed udøvet af et foretagende, der er forbundet med et andet  

 foretagende som omhandlet i artikel 9, anses som udøvet at det foretagende,  

 som den er forbundet med, hvis den pågældende virksomhed er væsentligt den  

 samme som den, der udøves af det sidstnævnte foretagende.
3. Uanset bestemmelserne i stykke 1 og 2 skal boreplatformvirksomhed kun  

 udgøre et fast driftssted, hvis virksomheden udøves i en periode eller  

 perioder, der sammenlagt overstiger 365 dage inden for en  

 18-måneders-periode.
Ved anvendelsen af denne bestemmelse skal imidlertid  

 virksomhed, udøvet af et foretagende, der er forbundet med et andet  

 foretagende som omhandlet i artikel 9, anses som udøvet at det foretagende,  

 som den er forbundet med, hvis den pågældende virksomhed er væsentligt den  

 samme som den, der udøves af det sidstnævnte foretagende.
Artikel 22 Andre indkomster 1. Indkomster, der oppebæres af en person hjemmehørende i en kontraherende  

 stat, og som ikke er behandlet i de foranstående artikler i denne  

 overenskomst, kan kun beskattes i denne stat.
2. Bestemmelserne i stykke 1 skal ikke finde anvendelse på indkomst,  

 bortset fra indkomst af fast ejendom som defineret i artikel 6, stykke 2,  

 hvis modtageren af sådan indkomst, som er hjemmehørende i en kontraherende  

 stat, driver erhvervsvirksomhed i den anden kontraherende stat gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller artikel 14 finde anvendelse.
 3. Uanset bestemmelserne i stykke 1 og 2 kan indkomster, som ikke er  

 behandlet i de foranstående artikler i denne overenskomst, og som oppebæres  

 af en person, som er hjemmehørende i en kontraherende stat, beskattes i den  

 anden kontraherende stat, hvis de opstår i denne anden stat.
Artikel 23 Ophævelse af dobbeltbeskatning Dobbeltbeskatning skal undgås således:
 1. I Danmark:
a) I tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kan beskattes i  

 Bangladesh, skal Danmark, medmindre bestemmelserne i litra c) medfører andet,  

 indrømme fradrag i den pågældende persons skat af indkomsten med et beløb  

 svarende til den indkomstskat, som er betalt i Bangladesh; b) fradragsbeløbet skal imidlertid ikke i noget tilfælde kunne overstige  

 den del af indkomstskatten, beregnet uden sådant fradrag, der svarer til den  

 indkomst, som kan beskattes i Bangladesh; c) i tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kun kan beskattes i  

 Bangladesh, kan Danmark medregne denne indkomst i beskatningsgrundlaget, men  

 skal i indkomstskatten tillade fradraget den del af indkomstskatten, som kan  

 henføres til den indkomst, der hidrører fra Bangladesh.
 2. I Bangladesh:
 a) Medmindre andet følger af bestemmelserne i den bangladeshiske  

 lovgivning vedrørende fradrag, der gives som nedslag i bangladeshisk skat for  

 skat, der pålægges i et område uden for Bangladesh (hvilket ikke berører de  

 almindelige principper heri), skal den skat, der i henhold til den danske  

 lovgivning og i overensstemmelse med denne overenskomst pålægges indkomst,  

 overskud og fortjeneste fra kilder i Danmark, fradrages i enhver  

 bangladeshisk skat, der beregnes af den samme indkomst, overskud eller  

 fortjeneste, hvoraf den danske skat er beregnet.
 b) Uanset bestemmelserne i litra a) kan Bangladesh i tilfælde hvor en  

 person, der er hjemmehørende i Bangladesh, oppebærer indkomst, som ifølge  

 bestemmelserne i denne overenskomst kun kan beskattes i Danmark, medregne  

 denne indkomst i den samlede indkomst, men skal i indkomstskatten tillade  

 fradraget den del af indkomstskatten, som kan henføres til den indkomst, der  

 hidrører fra Danmark.
Artikel 24 Ikkediskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold,  

 særligt hvad angår skattemæssigt hjemsted, er eller måtte blive undergivet.  

 Uanset bestemmelserne i artikel 1 skal denne bestemmelse også finde  

 anvendelse på personer, der ikke er hjemmehørende i en af eller begge de  

 kontraherende stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den som følge af  

 ægteskabelig stilling eller forsørgerpligt over for familie indrømmer  

 personer, der er hjemmehørende inden for dens eget område.
 3. Medmindre bestemmelserne i artikel 9, stykke 1, artikel 11, stykke 8,  

 eller artikel 12, stykke 6, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive underkastet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 25 Fremgangsmåden ved indgåelse af gensidige aftaler 1. I tilfælde hvor en person mener, at foranstaltninger truffet af en af  

 eller begge de kontraherende stater for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, hvor han er hjemmehørende eller, hvis  

 tilfældet er omfattet af artikel 24, stykke 1, for den kompetente myndighed i  

 den af de kontraherende stater, hvor han er statsborger.
Sagen skal  

 forelægges inden tre år fra den dag, hvor der er givet ham underretning om  

 den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 berettiget, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
3. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foranstående stykker.
Når det skønnes ønskeligt for  

 tilvejebringelsen af en aftale, at der finder en mundtlig forhandling sted,  

 kan en sådan finde sted i et udvalg bestående af repræsentanter for de  

 kompetente myndigheder i de kontraherende stater.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning, og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse, retsforfølgning eller  

 klagebehandling i forbindelse med de skatter, der er omfattet af  

 overenskomsten.
Sådanne personer eller myndigheder må kun benytte  

 oplysningerne til de nævnte formål.
De kan meddele oplysningerne under  

 offentlige retshandlinger eller i retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 27 Personer ansat ved diplomatiske og konsulære repræsentationer Intet i denne overenskomst berører de skattemæssige begunstigelser, som  

 ansatte ved diplomatiske eller konsulære repræsentationer måtte nyde i kraft  

 af folkerettens almindelige regler eller særlige aftaler.
Artikel 28 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til enhver stat eller ethvert område, for hvis  

 internationale forbindelser Danmark er ansvarlig, og som påligner skatter af  

 væsentlig samme art som de skatter, overenskomsten finder anvendelse på.  

 Enhver sådan udvidelse skal have virkning fra det tidspunkt og være  

 undergivet sådanne ændringer og betingelser, herunder betingelser vedrørende  

 opsigelse, som måtte blive fastsat mellem de kontraherende stater i noter,  

 der skal udveksles ad diplomatisk vej, eller på enhver anden måde, der er i  

 overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 30 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver stat eller ethvert område, til hvilken den er blevet udvidet i  

 henhold til denne artikel.
Artikel 29 Ikrafttræden 1. De kontraherende staters regeringer skal give hinanden underretning,  

 når de forfatningsmæssige betingelser for overenskomstens ikrafttræden er  

 opfyldt.
 2. Overenskomsten skal træde i kraft den dag, udvekslingen af den sidste  

 af de i stykke 1 omhandlede underretninger sker, og dens bestemmelser skal  

 have virkning som følger:
 a) i Danmark:
for så vidt angår skatter for det indkomstår, som følger umiddelbart efter  

 det år, i hvilket overenskomsten træder i kraft, og følgende indkomstår; b) i Bangladesh:
 for ethvert skatteår, som begynder den 1. juli eller senere i det  

 kalenderår, der følger efter det år, i hvilket overenskomsten træder i kraft.
Artikel 30 Opsigelse Denne overenskomst skal forblive i kraft, indtil den opsiges af en  

 kontraherende stat.
Hver af de kontraherende stater kan opsige overenskomsten  

 ved ad diplomatisk vej at give skriftlig meddelelse om opsigelsen senest den  

 30. juni i ethvert kalenderår, som følger efter et tidsrum af 5 år fra det  

 år, i hvilket overenskomsten træder i kraft.
I så fald skal overenskomsten  

 ophøre at have virkning som følger:
 a) i Danmark:
for så vidt angår skatter for det indkomstår, som følger umiddelbart efter  

 det år, i hvilket meddelelsen om opsigelsen er givet, og følgende indkomstår; b) i Bangladesh:
 for ethvert skatteår, som begynder den 1. juli eller senere i det  

 kalenderår, der følger efter det år, i hvilket meddelelse om opsigelse er  

 givet.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne overenskomst.
 Udfærdiget i Dhaka, den 16. juli 1996, på engelsk.
For regeringen i Kongeriget Danmark Knud Kjær Nielsen For regeringen i Folkerepublikken Bangladesh A.F.M.
Tayebur Rahman Oprindeligt fremsat forslag § 1. Overenskomst af 16. juli 1996 mellem Kongeriget Danmarks  

 Regering og Regeringen i Folkerepublikken Bangladesh til undgåelse af  

 dobbeltbeskatning og forhindring af skatteunddragelse for så vidt angår  

 indkomstskatter kan tiltrædes på Danmarks vegne.
Overenskomsten er optaget  

 som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 29.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag (Oversættelse) OVERENSKOMST mellem Kongeriget Danmark og Folkerepublikken Bangladesh til undgåelse af dobbeltbeskatning og forhindring af skatteunddragelse for så vidt angår indkomstskatter Kongeriget Danmarks Regering og Regeringen i Folkerepublikken Bangladesh,  

 der ønsker at afslutte en overenskomst til undgåelse af dobbeltbeskatning og  

 forhindring af skatteunddragelse for så vidt angår indkomstskatter, er blevet  

 enige om følgende:
Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller begge de kontraherende stater.
Artikel 2 De af overenskomsten omfattede skatter 1. Denne overenskomst skal finde anvendelse på indkomstskatter, der  

 pålignes på vegne af en kontraherende stat, dens politiske underafdelinger,  

 territoriale administrative enheder eller dens lokale myndigheder, uden  

 hensyn til hvordan de opkræves.
 2. Som indkomstskatter skal anses alle skatter, der pålignes hele  

 indkomsten eller dele af indkomsten, herunder skatter af fortjeneste ved  

 afhændelse af rørlig formue eller fast ejendom, såvel som for Danmarks  

 vedkommende skatter på formueforøgelse.
 3. De gældende skatter, på hvilke overenskomsten finder anvendelse, er  

 især:
 a) For Danmarks vedkommende:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) skatter i henhold til kulbrinteskatteloven; (herefter omtalt som »dansk skat«).
 b) For Bangladesh' vedkommende:
indkomstskatten (herefter omtalt som »bangladeshisk skat«).
4. Overenskomsten skal finde anvendelse på alle skatter af samme eller  

 væsentligt samme art, der efter denne overenskomsts underskrivelse pålignes  

 som tillæg til eller i stedet for de gældende skatter.
De kompetente  

 myndigheder i de kontraherende stater skal give hinanden underretning om  

 væsentlige ændringer, som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen, har følgende udtryk i denne  

 overenskomst den nedenfor angivne betydning:
a) udtrykkene »en kontraherende stat« og »den anden  

 kontraherende stat« betyder Danmark eller Bangladesh alt efter  

 sammenhængen; b) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomster på havbunden  

 eller i dens undergrund og de overliggende vande og med hensyn til andre  

 aktiviteter med henblik på økonomisk efterforskning og udnyttelse af området;  

 udtrykket omfatter ikke Færøerne og Grønland; c) udtrykket »Bangladesh« betyder Folkerepublikken Bangladesh; d) udtrykket »person« omfatter en fysisk person, et selskab og  

 enhver anden sammenslutning af personer; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; g) udtrykket »international trafik« betyder enhver transport med  

 et skib eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra tilfælde, hvor  

 skibet eller luftfartøjet udelukkende anvendes mellem steder i den anden  

 kontraherende stat; h) udtrykket »kompetente myndighed« betyder:
(i) for så vidt angår Danmark, skatteministeren eller hans befuldmægtigede  

 stedfortræder; (ii) for så vidt angår Bangladesh, National Board of Revenue eller dettes  

 befuldmægtigede stedfortræder; i) udtrykket »statsborger« betyder:
(i) enhver fysisk person, der har statsborgerskab eller indfødsret i en  

 kontraherende stat; (ii) enhver juridisk person, ethvert interessentskab og enhver forening,  

 der består i kraft af den i en kontraherende stat gældende lovgivning.
 2. Ved anvendelsen af denne overenskomst i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning om de  

 skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet lignende kriterium.
Dette udtryk omfatter  

 dog ikke en person, hvis skattepligt i denne stat er begrænset til indkomst  

 fra kilder i denne stat.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, hvor han har en  

 fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, hvor  

 han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, hvor han er statsborger; d) hvis han er statsborger i begge stater, eller han ikke er statsborger i  

 nogen af dem, skal de kompetente myndigheder i de kontraherende stater afgøre  

 spørgsmålet ved gensidig aftale.
3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge kontraherende stater, skal den anses for at være  

 hjemmehørende i den stat, hvor dens virkelige ledelse har sit sæde.
Hvis en  

 sådan person er registreret i den ene stat, og dens virkelige ledelse har sit  

 sæde i den anden stat, skal de kompetente myndigheder i de kontraherende  

 stater ved gensidig aftale afgøre, i hvilken stat denne person ved  

 anvendelsen af denne overenskomst skal anses for at være hjemmehørende.
Så  

 længe sådan gensidig aftale ikke er opnået, skal denne person i hver af de  

 kontraherende stater ved anvendelsen af denne overenskomst anses for ikke at  

 være hjemmehørende i den anden kontraherende stat.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; f) en lagerbygning, hvor en person stiller indretninger til oplagring til  

 rådighed for andre; og g) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. En byggeplads eller et anlægs- eller monteringsarbejde udgør kun et  

 fast driftssted, hvis arbejdet varer mere end 183 dage.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring eller udstilling  

 af varer tilhørende foretagendet; b) opretholdelsen af et varelager tilhørende foretagendet udelukkende til  

 oplagring eller udstilling; c) opretholdelsen af et varelager tilhørende foretagendet udelukkende med  

 henblik på forarbejdning hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende med henblik på  

 reklame, oplysningsvirksomhed, videnskabelige undersøgelser eller anden  

 lignende virksomhed for foretagendet af forberedende eller hjælpende  

 karakter; f) opretholdelsen af et fast forretningssted udelukkende til samtidig  

 udøvelse af flere af de i litra a) - e) nævnte virksomheder, forudsat at det  

 faste steds samlede virksomhed, der er et resultat heraf, er af forberedende  

 eller hjælpende karakter.
 5. Uanset bestemmelserne i stykke 1 og 2 skal en person, som optræder i en  

 kontraherende stat for eller på vegne af et foretagende i den anden  

 kontraherende stat - bortset fra en sådan uafhængig repræsentant, som  

 omhandlet i stykke 6 - anses for at udgøre et fast driftssted i den  

 førstnævnte stat hvis:
a) han har og sædvanligvis udøver i den førstnævnte stat en almindelig  

 fuldmagt til at indgå aftaler for eller på vegne af foretagendet, medmindre  

 hans virksomhed er begrænset til sådanne forhold, som er nævnt i stykke 4,  

 som, hvis de var udøvet gennem et fast forretningssted, ikke ville gøre dette  

 faste forretningssted til et fast driftssted efter bestemmelserne i nævnte  

 stykke; b) han sædvanligvis opretholder i den førstnævnte stat et varelager  

 tilhørende foretagendet, hvorfra han regelmæssigt leverer varer for eller på  

 vegne af foretagendet; eller c) han sædvanligvis skaffer ordrer på salg af varer i den førstnævnte  

 stat, udelukkende eller næsten udelukkende for foretagendet selv, eller for  

 foretagendet og andre foretagender, som kontrolleres af det, eller som  

 kontrollerer det; han skal anses for at have skaffet ordrer næsten udelukkende for det  

 pågældende foretagende eller de pågældende foretagender, hvis mindst 75 pct.  

 af de kommissionsbeløb, han modtager, hidrører fra ordrer skaffet til et  

 sådant foretagende eller sådanne foretagender, eller hvis mindst 75 pct. af  

 den samlede kontraktsum brutto for alle skaffede ordrer hidrører fra ordrer,  

 som er skaffet til det pågældende foretagende eller de pågældende  

 foretagender.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat  

 at disse personer handler inden for deres sædvanlige erhvervsvirksomheds  

 rammer.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvor ejendommen er  

 beliggende.
Udtrykket skal i alle tilfælde omfatte tilbehør til fast ejendom,  

 besætning og redskaber, der anvendes i land- og skovbrug, rettigheder på  

 hvilke civilretten om fast ejendom finder anvendelse, brugsrettigheder til  

 fast ejendom, samt rettigheder til varierende eller faste ydelser, der  

 betales for udnyttelsen af eller retten til at udnytte mineralforekomster,  

 kilder og andre naturforekomster; skibe, både og luftfartøjer skal ikke anses  

 for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udleje eller fra enhver anden form for benyttelse  

 af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende stat,  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver en sådan virksomhed, kan dets  

 fortjeneste beskattes i den anden stat, men dog kun for så vidt angår den del  

 deraf, som kan henføres til dette faste driftssted.
 2. Medmindre bestemmelserne i stykke 3 medfører andet, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at have opnået, hvis det  

 havde været et frit og uafhængigt foretagende, der udøvede den samme eller  

 lignende virksomhed på samme eller lignende vilkår, og som under fuldstændigt  

 frie forhold afsluttede forretninger med det foretagende, hvis faste  

 driftssted det er.
3. Ved fastsættelsen af et fast driftssteds fortjeneste skal det være  

 tilladt at fradrage omkostninger, som er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
Dette gælder dog ikke omkostninger, som efter denne stats lovgivning  

 ikke vil kunne fradrages af et foretagende i denne stat.
 4. Hvis det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode hvert år,  

 medmindre der er god og fyldestgørende grund til at anvende en anden  

 fremgangsmåde.
 7. Ved anvendelsen af denne overenskomst skal indkomst fra udleje af  

 containere (herunder anhængere, pramme og lignende materiel til transport af  

 containere), uanset om dette har tilknytning til international trafik eller  

 ej, behandles i overensstemmelse med bestemmelserne i denne artikel.
 8. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibsfart og luftfart 1. Indkomst, som oppebæres ved luftfartsvirksomhed i international trafik  

 af et foretagende i en kontraherende stat, kan kun beskattes i denne stat.
 2. Indkomst, som oppebæres ved skibsfartsvirksomhed i international trafik  

 af et foretagende i en kontraherende stat, og som hidrører fra den anden  

 kontraherende stat, kan beskattes i denne anden kontraherende stat, men den  

 skat, der kan pålignes sådan indkomst i denne anden kontraherende stat, skal  

 nedsættes med et beløb svarende til 50 pct. af en sådan skat og skal i intet  

 tilfælde overstige 4 pct.
 3. Bestemmelserne i stykke 1 og 2 skal også finde anvendelse på  

 fortjeneste ved deltagelse i en pool, et konsortium eller en international  

 driftsorganisation.
 4. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 3 kun finde anvendelse på den del af fortjenesten, som svarer til  

 den andel i konsortiet, der ejes af Det Danske Luftfartsselskab (DDL), den  

 danske partner i Scandinavian Airlines System (SAS).
Artikel 9 Forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller b) samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som ville være tilfaldet et af disse  

 foretagender, hvis disse vilkår ikke havde foreligget, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til fortjenesten for et  

 foretagende i denne stat medregner - og i overensstemmelse hermed beskatter -  

 fortjeneste, som et foretagende i den anden kontraherende stat er blevet  

 beskattet af i denne anden stat, og den således medregnede fortjeneste er  

 fortjeneste, som ville være tilfaldet foretagendet i den førstnævnte stat,  

 hvis vilkårene mellem de to foretagender havde været de samme, som ville være  

 blevet aftalt mellem uafhængige foretagender, skal denne anden stat foretage  

 en dertil svarende regulering af det skattebeløb, som er beregnet der af  

 fortjenesten.
Ved reguleringen skal der tages hensyn til de øvrige  

 bestemmelser i denne overenskomst, og de kontraherende staters kompetente  

 myndigheder skal om nødvendigt rådføre sig med hinanden.
Artikel 10 Udbytter 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat  

 hvor det selskab, der betaler udbyttet, er hjemmehørende, og i henhold til  

 lovgivningen i denne stat, men den skat der pålignes må, hvis modtageren er  

 udbyttets retmæssige ejer, ikke overstige:
a) 10 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 10 pct. af  

 kapitalen i det selskab, som udbetaler udbyttet; b) 15 pct. af bruttobeløbet af udbyttet i alle andre tilfælde.
 De kontraherende staters kompetente myndigheder skal om nødvendigt ved  

 gensidig aftale fastsætte de nærmere regler for gennemførelsen af disse  

 begrænsninger.
 Dette stykke berører ikke adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, mineaktier, stifteranparter eller andre rettigheder, der ikke er  

 gældsfordringer, og som giver ret til andel i fortjeneste, såvel som indkomst  

 fra andre selskabsrettigheder, der er undergivet samme skattemæssige  

 behandling som indkomst af aktier i henhold til lovgivningen i den stat, hvor  

 det selskab, der foretager udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, hvis  

 udbyttets retmæssige ejer, der er hjemmehørende i en kontraherende stat, i  

 den anden kontraherende stat, i hvilken det selskab, der udbetaler udbyttet,  

 er hjemmehørende, driver erhvervsvirksomhed gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 5. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, som ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst hidrørende  

 fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan kun  

 beskattes i denne anden stat.
 2. Sådanne renter kan imidlertid også beskattes i den kontraherende stat,  

 hvor de opstår, og i henhold til lovgivningen i denne stat, men den skat der  

 pålignes må, hvis modtageren er den retmæssige ejer af renterne, ikke  

 overstige 10 pct. af bruttobeløbet af renterne.
 3. Uanset bestemmelserne i stykke 2:
a) skal Bangladesh Bank fritages for dansk skat af renter, der opstår i  

 Danmark; b) skal Danmarks Nationalbank fritages for bangladeshisk skat af renter,  

 der opstår i Bangladesh; c) skal en kontraherende stat som sådan fritages for skat i den anden  

 kontraherende stat af renter, der opstår i denne anden stat; d) skal renter, som opstår i en kontraherende stat, og som betales i  

 forbindelse med lån, der ydes eller garanteres eller sikres af den anden  

 kontraherende stat som sådan, centralbanken i den anden stat eller ethvert  

 organ (herunder en finansiel institution), som ejes eller kontrolleres af den  

 anden stat, fritages for skat i den førstnævnte stat; e) skal renter, som opstår i en kontraherende stat, og som betales til en  

 person i den anden kontraherende stat i kraft af en finansieringskontrakt,  

 eller ved for sen betaling, i forbindelse med salg af industrielt,  

 kommercielt eller videnskabeligt udstyr eller i forbindelse med opførelse af  

 industrielle, kommercielle eller videnskabelige anlæg, eller offentlige  

 arbejder, fritages for skat i den førstnævnte stat.
 4. De kontraherende staters kompetente myndigheder skal om nødvendigt ved  

 gensidig aftale fastsætte de nærmere regler for gennemførelsen af  

 begrænsningerne indeholdt i stykke 2 og 3.
5. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
6. Bestemmelserne i stykke 1 og 2 skal ikke finde anvendelse, hvis  

 renternes retmæssige ejer, der er hjemmehørende i en kontraherende stat, i  

 den anden kontraherende stat, hvorfra renten hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den fordring,  

 som ligger til grund for den udbetalte rente, har direkte forbindelse med et  

 sådant fast driftssted eller fast sted.
I så fald skal bestemmelserne  

 henholdsvis i artikel 7 eller i artikel 14 finde anvendelse.
7. Renter skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger eller  

 lokale myndigheder, eller af en person, der er hjemmehørende i denne stat.
I  

 tilfælde, hvor den person, der betaler renten, hvad enten han er  

 hjemmehørende i en kontraherende stat eller ej, har et fast driftssted eller  

 et fast sted i en kontraherende stat, i forbindelse med hvilket den gæld,  

 hvoraf renten betales, er stiftet, og sådan rente afholdes af dette faste  

 driftssted eller faste sted, skal sådan rente anses for at hidrøre fra den  

 stat, hvori det faste driftssted eller det faste sted er beliggende.
8. I tilfælde, hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, hvis den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden kontraherende stat.
 2. Sådanne royalties kan imidlertid også beskattes i den kontraherende  

 stat, hvor de opstår, og i henhold til lovgivningen i denne stat, men den  

 skat der pålignes må, hvis modtageren er den retmæssige ejer af sådanne  

 royalties, ikke overstige 10 pct. af royaltybeløbet brutto.
 3. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende ophavsretten til et litterært, kunstnerisk eller videnskabeligt  

 arbejde, herunder spillefilm eller film eller bånd til udsendelse i radio  

 eller fjernsyn, ethvert patent, varemærke, mønster eller model, tegning,  

 hemmelig formel eller fremstillingsmetode, eller for oplysninger om  

 industrielle, kommercielle eller videnskabelige erfaringer.
4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller det formuegode, som ligger til grund for de udbetalte  

 royalties, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
5. Royalties skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger,  

 territoriale administrative enheder eller lokale myndigheder, eller af en  

 person, der er hjemmehørende i denne stat.
I tilfælde, hvor den person, der  

 betaler royalties, hvad enten han er hjemmehørende i en kontraherende stat  

 eller ej, har et fast driftssted eller et fast sted i en kontraherende stat,  

 i forbindelse med hvilket forpligtelsen til at betale royalties er påtaget,  

 og sådanne royalties betales af dette faste driftssted eller faste sted, skal  

 sådanne royalties anses for at hidrøre fra den stat, hvori det faste  

 driftssted eller faste sted er beliggende.
6. I tilfælde hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når der tages hensyn til den  

 anvendelse, rettighed eller oplysninger, for hvilken de er betalt, overstiger  

 det beløb, som ville være blevet aftalt mellem skyldneren og den retmæssige  

 ejer, hvis den nævnte forbindelse ikke havde foreligget, skal bestemmelserne  

 i denne artikel alene finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under hensyntagen til de  

 øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, kan  

 beskattes i den stat, hvor den faste ejendom er beliggende.
2. Fortjeneste ved afhændelse af aktier eller rettigheder i et selskab  

 eller en juridisk person, hvis aktiver hovedsageligt består af fast ejendom  

 eller rettigheder over fast ejendom, kan beskattes i den stat, hvor den faste  

 ejendom er beliggende, hvis sådanne fortjenester i henhold til lovgivningen i  

 denne stat er underlagt samme skatteregler som fortjeneste ved afhændelse af  

 fast ejendom.
Ved anvendelsen af denne bestemmelse skal fast ejendom, som har  

 tilknytning til et sådant selskabs eller en sådan juridisk persons  

 industrielle, kommercielle eller landbrugsmæssige virksomhed eller til  

 udøvelsen af frit erhverv, ikke tages i betragtning.
 3. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet) eller af et  

 sådant fast sted, kan beskattes i denne anden stat.
 4. Fortjeneste ved afhændelse af skibe eller luftfartøjer, der anvendes i  

 international trafik, eller af rørlig formue, som er knyttet til driften af  

 sådanne skibe eller luftfartøjer, kan kun beskattes i den kontraherende stat,  

 hvori foretagendets virkelige ledelse har sit sæde.
 5. Fortjeneste ved afhændelse af alle andre aktiver end de, som er  

 omhandlet i stykke 1, 2, 3 og 4, kan kun beskattes i den kontraherende stat,  

 hvori afhænderen er hjemmehørende.
 6. Med hensyn til kapitalgevinster oppebåret af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 4 alene finde anvendelse på den del af  

 kapitalgevinsterne, som svarer til den andel i konsortiet, der ejes af Det  

 Danske Luftfartsselskab (DDL), den danske partner i Scandinavian Airlines  

 System (SAS).
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne kontraherende stat.
Imidlertid kan sådan  

 indkomst beskattes i den anden kontraherende stat under følgende  

 omstændigheder:
a) han har et fast sted, som til stadighed står til rådighed for ham i den  

 anden kontraherende stat med henblik på udøvelse af hans virksomhed; i så  

 fald kan kun den del af indkomsten, som kan henføres til dette faste sted,  

 beskattes i den anden stat; eller b) hans ophold i den anden kontraherende stat strækker sig over en periode  

 eller perioder, der tilsammen udgør mere end 120 dage i et skatteår.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelsesmæssig eller  

 undervisningsmæssig virksomhed samt selvstændig virksomhed som læge, advokat,  

 ingeniør, arkitekt, tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18, 19 og 20 medfører andet,  

 kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold udført i den anden kontraherende stat, kun beskattes i den  

 førstnævnte stat, hvis:
a) modtageren opholder sig i den anden stat i en eller flere perioder, der  

 tilsammen ikke overstiger 183 dage i en hvilken som helst 12-måneders  

 periode, der begynder eller slutter i det pågældende skatteår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik, kun beskattes i den  

 kontraherende stat, hvor foretagendets virkelige ledelse har sit sæde.
 4. I tilfælde hvor en person, der er hjemmehørende i Danmark, modtager  

 vederlag for personligt arbejde udført ombord på et luftfartøj, som anvendes  

 i international trafik af Scandinavian Airlines System (SAS), kan et sådant  

 vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker eller som sportsudøver, ved virksomhed i denne egenskab i den  

 anden kontraherende stat, beskattes i denne anden stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst uanset bestemmelserne i artiklerne 7, 14 og 15 beskattes i den  

 kontraherende stat, hvor kunstnerens eller sportsudøverens virksomhed udøves.
 3. Bestemmelserne i stykke 1 og 2 skal ikke finde anvendelse på indkomst  

 oppebåret ved virksomhed udøvet i en kontraherende stat af kunstnere eller  

 sportsudøvere, hvis opholdet i denne stat væsentligt er støttet af offentlige  

 midler fra den anden kontraherende stat.
Artikel 18 Pensioner og lignende betalinger 1. Medmindre bestemmelserne i artikel 19, stykke 2, medfører andet, kan  

 pensioner og andre lignende vederlag, der udbetales for tidligere  

 tjenesteydelser til en person, der er hjemmehørende i en kontraherende stat,  

 kun beskattes i denne stat.
 2. Betalinger, som en fysisk person, der er hjemmehørende i en  

 kontraherende stat, modtager i medfør af sociallovgivningen i den anden  

 kontraherende stat, kan uanset bestemmelserne i stykke 1 kun beskattes i  

 denne anden stat.
 3. I tilfælde hvor en fysisk person, der var hjemmehørende i en  

 kontraherende stat, er blevet hjemmehørende i den anden kontraherende stat,  

 skal stykke 1 i denne artikel eller artikel 22 ikke berøre den førstnævnte  

 stats ret til i henhold til dens nationale lovgivning at beskatte pensioner,  

 andre lignende vederlag og livrenter, der tilfalder en sådan fysisk person  

 fra den førstnævnte stat, medmindre en sådan fysisk person er statsborger i  

 den anden kontraherende stat.
 4. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
Artikel 19 Offentligt hverv 1. a) Vederlag, undtagen pensioner, der udbetales af en kontraherende  

 stat, en politisk underafdeling, territorial administrativ enhed eller lokal  

 myndighed til en fysisk person for udførelse af hverv for denne stat,  

 underafdeling, enhed eller myndighed, kan kun beskattes i denne stat.
 b) Sådant vederlag kan imidlertid kun beskattes i den anden kontraherende  

 stat, hvis hvervet er udført i denne stat, og den pågældende er en i denne  

 stat hjemmehørende, som:
i) er statsborger i denne stat; eller ii) ikke blev hjemmehørende i denne stat alene med det formål at udføre  

 hvervet.
 2. a) Enhver pension, som udbetales af en kontraherende stat, en politisk  

 underafdeling, en territorial administrativ enhed eller en lokal myndighed -  

 eller af midler tilvejebragt af disse - til en fysisk person for udførelse af  

 hverv for denne stat, underafdeling, administrativ enhed eller myndighed, kan  

 kun beskattes i denne stat.
 b) En sådan pension kan imidlertid kun beskattes i den anden kontraherende  

 stat, hvis modtageren er hjemmehørende og statsborger i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for hverv i forbindelse med  

 erhvervsvirksomhed, der drives af en kontraherende stat, en politisk  

 underafdeling, en territorial administrativ myndighed eller en lokal  

 myndighed.
Artikel 20 Studerende, erhvervspraktikanter og lærere 1. Beløb, som en studerende eller en erhvervspraktikant der er, eller som  

 umiddelbart før han besøger en kontraherende stat var hjemmehørende i den  

 anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
 2. En fysisk person der er eller var hjemmehørende i en kontraherende stat  

 umiddelbart før han besøger den anden kontraherende stat, og som efter  

 indbydelse fra et hvilket som helst universitet eller en læreanstalt, skole  

 eller anden tilsvarende uddannelsesinstitution, som er godkendt af den  

 relevante myndighed i den anden kontraherende stat, besøger denne anden  

 kontraherende stat i en periode på højst to år alene med det formål at  

 undervise eller drive forskning eller begge dele ved en sådan  

 uddannelsesinstitution, skal fritages for beskatning i denne anden  

 kontraherende stat af sit vederlag for sådan undervisning eller forskning.
Artikel 21 Virksomhed i forbindelse med forundersøgelser, efterforskning eller  

 udvinding af kulbrinter 1. Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat, og som udøver virksomhed i forbindelse  

 med forundersøgelser, efterforskning eller udvinding af kulbrinter beliggende  

 i den anden kontraherende stat, med hensyn til disse aktiviteter anses for at  

 udøve virksomhed i denne anden stat gennem et der beliggende fast driftssted  

 eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden ikke overstiger en periode, der sammenlagt udgør 60 dage inden  

 for en 12-måneders periode.
Ved anvendelsen af denne bestemmelse skal  

 virksomhed udøvet af et foretagende, der er forbundet med et andet  

 foretagende som omhandlet i artikel 9, anses som udøvet at det foretagende,  

 som den er forbundet med, hvis den pågældende virksomhed er væsentligt den  

 samme som den, der udøves af det sidstnævnte foretagende.
3. Uanset bestemmelserne i stykke 1 og 2, skal boreplatformvirksomhed kun  

 udgøre et fast driftssted, hvis virksomheden udøves i en periode eller  

 perioder, der sammenlagt overstiger 365 dage inden for en 18-måneders  

 periode.
Ved anvendelsen af denne bestemmelse skal imidlertid virksomhed,  

 udøvet af et foretagende, der er forbundet med et andet foretagende som  

 omhandlet i artikel 9, anses som udøvet at det foretagende, som den er  

 forbundet med, hvis den pågældende virksomhed er væsentligt den samme som  

 den, der udøves af det sidstnævnte foretagende.
Artikel 22 Andre indkomster 1. Indkomster, der oppebæres af en person hjemmehørende i en kontraherende  

 stat, og som ikke er behandlet i de foranstående artikler i denne  

 overenskomst, kan kun beskattes i denne stat.
2. Bestemmelserne i stykke 1 skal ikke finde anvendelse på indkomst,  

 bortset fra indkomst af fast ejendom som defineret i artikel 6, stykke 2,  

 hvis modtageren af sådan indkomst, som er hjemmehørende i en kontraherende  

 stat, driver erhvervsvirksomhed i den anden kontraherende stat gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller artikel 14 finde anvendelse.
 3. Uanset bestemmelserne i stykke 1 og 2 kan indkomster, som ikke er  

 behandlet i de foranstående artikler i denne overenskomst, og som oppebæres  

 af en person, som er hjemmehørende i en kontraherende stat, beskattes i den  

 anden kontraherende stat, hvis de opstår i denne anden stat.
Artikel 23 Ophævelse af dobbeltbeskatning Dobbeltbeskatning skal undgås således:
 1. I Danmark:
a) I tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kan beskattes i  

 Bangladesh, skal Danmark, medmindre bestemmelserne i litra c) medfører andet,  

 indrømme fradrag i den pågældende persons skat af indkomsten med et beløb  

 svarende til den indkomstskat, som er betalt i Bangladesh; b) fradragsbeløbet skal imidlertid ikke i noget tilfælde kunne overstige  

 den del af indkomstskatten, beregnet uden sådant fradrag, der svarer til den  

 indkomst, som kan beskattes i Bangladesh; c) i tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kun kan beskattes i  

 Bangladesh, kan Danmark medregne denne indkomst i beskatningsgrundlaget, men  

 skal i indkomstskatten tillade fradraget den del af indkomstskatten, som kan  

 henføres til den indkomst, der hidrører fra Bangladesh.
 2. I Bangladesh:
 a) Medmindre andet følger af bestemmelserne i den bangladeshiske  

 lovgivning vedrørende fradrag, der gives som nedslag i bangladeshisk skat for  

 skat, der pålægges i et område uden for Bangladesh (hvilket ikke berører de  

 almindelige principper heri), skal den skat, der i henhold til den danske  

 lovgivning og i overensstemmelse med denne overenskomst pålægges indkomst,  

 overskud og fortjeneste fra kilder i Danmark, fradrages i enhver  

 bangladeshisk skat, der beregnes af den samme indkomst, overskud eller  

 fortjeneste, hvoraf den danske skat er beregnet.
 b) Uanset bestemmelserne i litra a) kan Bangladesh i tilfælde hvor en  

 person, der er hjemmehørende i Bangladesh, oppebærer indkomst, som ifølge  

 bestemmelserne i denne overenskomst kun kan beskattes i Danmark, medregne  

 denne indkomst i den samlede indkomst, men skal i indkomstskatten tillade  

 fradraget den del af indkomstskatten, som kan henføres til den indkomst, der  

 hidrører fra Danmark.
Artikel 24 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold,  

 særligt hvad angår skattemæssigt hjemsted, er eller måtte blive undergivet.  

 Uanset bestemmelserne i artikel 1 skal denne bestemmelse også finde  

 anvendelse på personer, der ikke er hjemmehørende i en af eller begge de  

 kontraherende stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den som følge af  

 ægteskabelig stilling eller forsørgerpligt over for familie indrømmer  

 personer, der er hjemmehørende inden for dens eget område.
 3. Medmindre bestemmelserne i artikel 9, stykke 1, artikel 11, stykke 8,  

 eller artikel 12, stykke 6, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive underkastet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 25 Fremgangsmåden ved indgåelse af gensidige aftaler 1. I tilfælde hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, hvor han er hjemmehørende eller, hvis  

 tilfældet er omfattet af artikel 24, stykke 1, for den kompetente myndighed i  

 den af de kontraherende stater, hvor han er statsborger.
Sagen skal  

 forelægges inden tre år fra den dag, hvor der er givet ham underretning om  

 den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 berettiget, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
3. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foranstående stykker.
Når det skønnes ønskeligt for  

 tilvejebringelsen af en aftale, at der finder en mundtlig forhandling sted,  

 kan en sådan finde sted i et udvalg bestående af repræsentanter for de  

 kompetente myndigheder i de kontraherende stater.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning, og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse, retsforfølgning eller  

 klagebehandling i forbindelse med de skatter, der er omfattet af  

 overenskomsten.
Sådanne personer eller myndigheder må kun benytte  

 oplysningerne til de nævnte formål.
De kan meddele oplysningerne under  

 offentlige retshandlinger eller i retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 27 Personer ansat ved diplomatiske og konsulære repræsentationer Intet i denne overenskomst berører de skattemæssige begunstigelser, som  

 ansatte ved diplomatiske eller konsulære repræsentationer måtte nyde i kraft  

 af folkerettens almindelige regler eller særlige aftaler.
Artikel 28 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til enhver stat eller ethvert område, for hvis  

 internationale forbindelser Danmark er ansvarlig, og som påligner skatter af  

 væsentlig samme art som de skatter, overenskomsten finder anvendelse på.  

 Enhver sådan udvidelse skal have virkning fra det tidspunkt og være  

 undergivet sådanne ændringer og betingelser, herunder betingelser vedrørende  

 opsigelse, som måtte blive fastsat mellem de kontraherende stater i noter,  

 der skal udveksles ad diplomatisk vej, eller på enhver anden måde, der er i  

 overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 30 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver stat eller ethvert område, til hvilken den er blevet udvidet i  

 henhold til denne artikel.
Artikel 29 Ikrafttræden 1. De kontraherende staters regeringer skal give hinanden underretning,  

 når de forfatningsmæssige betingelser for overenskomstens ikrafttræden er  

 opfyldt.
 2. Overenskomsten skal træde i kraft den dag, udvekslingen af den sidste  

 af de i stykke 1 omhandlede underretninger sker, og dens bestemmelser skal  

 have virkning som følger:
 a) i Danmark:
for så vidt angår skatter for det indkomstår, som følger umiddelbart efter  

 det år, i hvilket overenskomsten træder i kraft, og følgende indkomstår; b) i Bangladesh:
 for ethvert skatteår, som begynder den 1. juli eller senere i det  

 kalenderår, der følger efter det år, i hvilket overenskomsten træder i kraft.
Artikel 30 Opsigelse Denne overenskomst skal forblive i kraft, indtil den opsiges af en  

 kontraherende stat.
Hver af de kontraherende stater kan opsige overenskomsten  

 ved ad diplomatisk vej at give skriftlig meddelelse om opsigelsen senest den  

 30. juni i ethvert kalenderår, som følger efter et tidsrum af 5 år fra det  

 år, i hvilket overenskomsten træder i kraft.
I så fald skal overenskomsten  

 ophøre at have virkning som følger:
 a) i Danmark:
for så vidt angår skatter for det indkomstår, som følger umiddelbart efter  

 det år, i hvilket meddelelsen om opsigelsen er givet, og følgende indkomstår; b) i Bangladesh:
 for ethvert skatteår, som begynder den 1. juli eller senere i det  

 kalenderår, der følger efter det år, i hvilket meddelelse om opsigelse er  

 givet.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne overenskomst.
 Udfærdiget i Dhaka, den 16. juli 1996, på engelsk.
For Regeringen i Kongeriget Danmark Knud Kjær Nielsen For regeringen i Folkerepublikken Bangladesh A.F.M.
Tayebur Rahman Bemærkninger til lovforslaget Almindelige bemærkninger Lovforslaget går ud på at bemyndige regeringen til at tiltræde en  

 dobbeltbeskatningsoverenskomst mellem Danmark og Bangladesh og dermed  

 gennemføre dens bestemmelser i Danmark, når overenskomstens betingelser  

 herfor er opfyldt.
Overenskomsten har til formål at undgå international dobbeltbeskatning som  

 følge af, at de to stater beskatter den samme person eller det samme selskab  

 af den samme indkomst.
Dette sker typisk, når en person eller et selskab, der  

 er hjemmehørende i den ene stat, modtager indkomst fra den anden stat.
Overenskomsten indeholder derfor bestemmelser, som regulerer, hvilken  

 stat, der kan beskatte forskellige typer indkomst, som en person, der er  

 hjemmehørende i den ene stat (bopælsstaten), modtager fra den anden stat  

 (kildestaten). Desuden indeholder overenskomsten i artikel 23 en bestemmelse  

 om, hvorledes bopælsstaten skal lempe dobbeltbeskatningen, når  

 overenskomsten tillægger kildestaten beskatningsretten til en given type  

 indkomst.
Denne såkaldte »metodebestemmelse« er nødvendig som følge  

 af, at dobbeltbeskatningsoverenskomsten ikke afskærer bopælsstaten fra at  

 medregne indkomsten i sit beskatningsgrundlag.
Dobbeltbeskatningen ophæves  

 således »efterfølgende«.
Hovedprincippet i metodebestemmelsen er ordinær credit . Dette vil  

 sige, at i de tilfælde, hvor Danmark som bopælsstat skal lempe i dansk skat  

 for skat betalt i Bangladesh, sker lempelsen ved, at Danmark nedsætter sin  

 skat af den indkomst, der hidrører fra Bangladesh, med den skat, der er  

 betalt i Bangladesh.
Nedsættelsen kan dog ikke overstige den danske skat af  

 den pågældende indkomst.
Lempelsen sker således efter helt det samme princip, som findes i de  

 interne danske regler om creditlempelse, jf.
Ligningslovens § 33.
Overenskomsten følger i meget vidt omfang det danske forhandlingsoplæg,  

 der, bortset fra bestemmelserne om pensioner, renter og virksomhed i  

 forbindelse med efterforskning og udvinding af kulbrinter, baserer sig på den  

 af OECD udarbejdede modeloverenskomst (OECD-modellen). Overenskomsten  

 indeholder desuden visse elementer fra en model udarbejdet i FN-regi som en  

 model for aftaler mellem industrialiserede lande og udviklingslande  

 (FN-modellen). Disse modeller er på ingen måde bindende for de kontraherende  

 stater, og i praksis ses mange afvigelser herfra.
Under gennemgangen af  

 overenskomsten nedenfor vil der blive redegjort for de væsentligste  

 afvigelser fra modellerne.
 Lovforslaget skønnes ikke at have væsentlige administrative konsekvenser.
 Lovforslaget har ingen EU-retlige aspekter.
Lovforslagets provenu- og erhvervsøkonomiske konsekvenser Formålet med dobbeltbeskatningsoverenskomster er at fjerne de hindringer,  

 som dobbeltbeskatning medfører for udviklingen af de økonomiske relationer  

 mellem aftalelandene.
Hermed får virksomheder og personer i den ene stat  

 bedre skattemæssige betingelser for investering, etablering eller arbejde i  

 den anden stat, både som følge af minimering af dobbeltbeskatning og som  

 følge af større klarhed om de skattemæssige konsekvenser af økonomiske  

 dispositioner.
Dertil kommer, at en dobbeltbeskatningsoverenskomst direkte  

 kan medføre skattebesparelser for danske virksomheder.
Det gælder først og  

 fremmest denne overenskomsts regler vedrørende skibsfart.
I henhold til intern lovgivning opkræver Bangladesh en skat på 8 pct. af  

 værdien af udgående fragt med skib og 3 pct. for udgående fragt med fly i  

 international trafik.
Med et par undtagelser er denne skat i de  

 dobbeltbeskatningsoverenskomster, som Bangladesh har indgået, nedsat til det  

 halve for skibsfarten, medens den for luftfarten helt er fjernet.
Når denne overenskomst træder i kraft, vil fragtskatten for danske  

 rederiers vedkommende ligeledes blive nedsat til 4 pct., hvilket vil medføre  

 en klar forbedring af danske rederiers konkurrencesituation med hensyn til  

 trafik på Bangladesh.
Samtidig vil fragtskatten for luftfart helt bortfalde.  

 Dette vil kunne få betydning, hvis SAS skulle begynde at beflyve Bangladesh.
Den lavere bangladeshiske fragtskat for skibsfarten indebærer desuden en  

 provenumæssig fordel for Danmark, idet lempelsen efter ligningslovens § 33  

 reduceres.
Der er ikke holdepunkter for et beløbsmæssigt skøn herover.
Efter dansk ønske er der i overenskomsten medtaget regler, der regulerer  

 beskatningen af indkomst fra virksomhed i forbindelse med forundersøgelser,  

 efterforskning og udvinding af kulbrinter.
Efter disse regler foreligger der  

 kun et fast driftssted eller et fast sted i den ene stat, hvis en person fra  

 den anden stat udøver virksomhed eller frit erhverv af den nævnte art i den  

 førstnævnte stat i en periode, der overstiger 60 dage inden for en  

 12-måneders periode.
Det bestemmes tillige, at boreplatform-virksomhed kun  

 udgør et fast driftssted, hvis arbejdet sammenlagt overstiger 365 dage inden  

 for en 18-måneders periode.
Bestemmelserne stemmer i vidt omfang overens med  

 bestemmelserne i det danske forhandlingsoplæg på kulbrinteområdet.
Hverken  

 OECD-modellen eller FN-modellen indeholder regler, der specifikt regulerer  

 tilstanden på dette område.
Bestemmelserne medfører, at Bangladesh først kan  

 beskatte sådanne aktiviteter, når de nævnte perioder er overskredet.
 Samlet skønnes overenskomsten at have en positiv nettovirkning for dansk  

 erhvervsliv.
Bemærkninger til lovforslagets enkelte bestemmelser Til § 1.
 Den foreslåede § 1, stk. 1, foreskriver, at  

 dobbeltbeskatningsoverenskomsten skal gælde som lov her i landet.  

 Dobbeltbeskatningsoverenskomsten er derfor optaget som bilag til loven.
 a . Dette medfører, at beskatningen efter den almindelige  

 skattelovgivning kun kan gennemføres i det omfang, den er i overensstemmelse  

 med dobbeltbeskatningsoverenskomsten.
b . Overenskomsten indeholder forbud mod diskrimination på skatteområdet  

 baseret på skatteyderens statsborgerskab.
Dette gælder for såvel fysiske  

 personer som selskaber.
Der kan således ikke gennemføres dansk  

 skattelovgivning, der diskriminerer bangladeshiske statsborgere eller  

 foretagender her i landet eller bangladeshiske foretagenders faste  

 driftssteder her i landet.
 Bestemmelsen forpligter dog ikke den ene stat til at indrømme personer,  

 der bor i den anden stat, de personlige begunstigelser, lempelser eller  

 nedsættelser, som den som følge af ægteskabelig stilling eller forsørgerpligt  

 over for familie indrømmer personer, der er hjemmehørende inden for dens eget  

 område (artikel 24).
c . § 1, stk. 1, medfører desuden, at de danske og bangladeshiske  

 myndigheder er berettigede til at yde og modtage administrativ bistand efter  

 bestemmelserne i overenskomstens artikel 26. Dette omfatter administrativ  

 bistand i form af udveksling af sådanne oplysninger, der er nødvendige for at  

 gennemføre bestemmelserne i overenskomsten eller i de to staters interne  

 lovgivning vedrørende skatter, der omfattes af overenskomsten (artikel 26) Ingen af de to stater kan pålægges forpligtelser, der strider mod  

 staternes lovgivning og forvaltningspraksis.
De er heller ikke forpligtet til  

 at udlevere oplysninger, når disse ville afsløre forretningshemmeligheder  

 m.v.
 Efter § 1, stk. 2, træder overenskomsten i kraft og får virkning i  

 overensstemmelse med bestemmelsen i artikel 29.
I henhold til artikel 29, stk. 1, skal de to staters regeringer underrette  

 hinanden, når de forfatningsmæssige betingelser for overenskomstens  

 ikrafttræden er opfyldt.
For Danmarks vedkommende vil dette sige, når det  

 foreliggende lovforslag er endelig vedtaget.
 I henhold til artikel 29, stk. 2, træder overenskomsten i kraft den dag,  

 udvekslingen af den sidste af de to i stk. 1 omhandlede underretninger sker.
 For Danmarks vedkommende skal overenskomsten derefter have virkning for så  

 vidt angår de skatter, der er omfattet af overenskomsten, for det indkomstår,  

 der følger umiddelbart efter det år, i hvilket overenskomsten træder i kraft,  

 og følgende indkomstår.
 For Bangladesh' vedkommende for ethvert skatteår, som begynder den 1. juli  

 i det kalenderår, der følger efter det år, i hvilket overenskomsten træder i  

 kraft, eller senere.
 Dobbeltbeskatningsoverenskomsten vil herefter indgå som en del af de to  

 landes skattelovgivning.
 Indholdet af dobbeltbeskatningsoverenskomstens enkelte artikler.
Artikel 1 De af overenskomsten omfattede personer Overenskomsten skal være gælde for fysiske og juridiske personer, der er  

 hjemmehørende (dvs. fuldt skattepligtige) i en af eller begge stater.
Typisk  

 vil situationen være den, at en person er fuldt skattepligtig til den ene  

 stat (bopælsstaten) og samtidig begrænset skattepligtig til den anden stat af  

 indkomst fra denne (kildestaten). Overenskomsten vil derimod ikke gælde for  

 personer, der kun er begrænset skattepligtige i begge stater.
Artikel 2 De af overenskomsten omfattede skatter Artiklen opregner de skatter, der er omfattet af overenskomsten.  

 Overenskomsten omfatter kun indkomstskatter, da formueskat ved  

 overenskomstens indgåelse ikke eksisterer i Bangladesh.
Alle danske  

 indkomstskatter er omfattet, uanset om de pålignes af staten, amterne eller  

 kommunerne.
Efter ønske fra Bangladesh er »territoriale administrative  

 enheder« blevet tilføjet listen over de myndigheder, der kan påligne  

 skatter.
 I stk. 4 er bestemt, at overenskomsten også vil omfatte alle skatter af  

 samme eller væsentlig samme art, som efter overenskomstens undertegnelse  

 pålignes som tillæg til eller i stedet for de gældende skatter.
Artikel 3 Almindelige definitioner Artiklen definerer i stk. 1 en række generelle udtryk, der anvendes i  

 overenskomsten, og som overalt i overenskomsten skal forstås i den anførte  

 betydning.
I artiklen defineres bl.a., hvad der skal forstås ved Danmark og  

 Bangladesh, dvs. hvilke geografiske områder overenskomsten er gældende for.  

 Udtrykket Danmark omfatter i denne forbindelse også de havområder, hvor  

 Danmark i overensstemmelse med international ret kan udnytte  

 naturforekomster.
Færøerne og Grønland er ikke omfattet af definitionen.
 Udtrykket person omfatter fysiske personer og selskaber samt enhver anden  

 sammenslutning af personer, medens udtrykket selskab omfatter juridiske  

 personer samt enhver anden sammenslutning, der i skattemæssig henseende  

 behandles som en juridisk person.
Artiklen definerer endvidere udtrykkene kontraherende stat, foretagende i  

 en kontraherende stat, international trafik, kompetent myndighed og  

 statsborger.
Definitionen af udtrykket statsborger i litra i) (i) er ud over  

 ordet »statsborgerskab« efter bangladeshisk ønske suppleret med  

 ordet »indfødsret«, fordi lovgivningen i Bangladesh skelner mellem  

 disse to begreber.
Begrebet statsborger har ikke blot den traditionelle betydning vedrørende  

 fysiske personer.
Efter litra i) (ii) omfatter udtrykket statsborger også  

 juridiske personer, der består i kraft af lovgivningen i de to stater.
Man  

 vil således i overenskomstens forstand betragte et dansk selskab som en dansk  

 statsborger.
 I stk. 2 fastsættes, at medmindre andet følger af sammenhængen, skal alle  

 udtryk, som ikke er defineret i overenskomsten, have den betydning, som de  

 har i skattelovgivningen i den stat, der skal anvende overenskomsten.
Artikel 4 Skattemæssigt hjemsted Artiklen fastsætter, hvornår en person i skattemæssig henseende anses for  

 at være hjemmehørende i en af de kontraherende stater.
Efter stk. 1 betyder  

 udtrykket en person, der er hjemmehørende i en kontraherende stat, en person,  

 der er fuldt skattepligtig til den pågældende stat på grund af hjemsted,  

 bopæl, ledelsens sæde el. lign. af indkomster, hvad enten de hidrører fra  

 bopælslandet eller fra udlandet (globalbeskatning).
En person kan imidlertid udmærket være fuldt skattepligtig til begge  

 stater i medfør af de respektive landes interne lovgivning.
Hvis en person  

 derfor anses for at være hjemmehørende i begge stater, er det nødvendigt at  

 afgøre, i hvilken stat personen er hjemmehørende i overenskomstens forstand.  

 Dette hænger sammen med, at beskatningsretten til de forskellige typer  

 indkomst, der er nævnt i overenskomsten, tillægges henholdsvis bopælsstaten  

 eller kildestaten.
Beskatningsretten kan også være delt mellem bopæls- og  

 kildestat.
Også i de tilfælde er det af afgørende betydning at vide, hvilken  

 status hver af staterne har.
En person kan i overenskomstens forstand aldrig  

 være hjemmehørende i mere end en stat.
For fysiske personer afgøres spørgsmålet i henhold til kriterierne i stk.  

 2, litra a)-d), der anvendes i den rækkefølge, de står anført i  

 overenskomsten.
Synspunktet er, at skatteyderen er hjemmehørende der, hvor  

 tilknytningskriterierne er de stærkeste.
For selskaber m.v. anvendes bestemmelserne i stk. 3, der som udgangspunkt  

 er i overensstemmelse med begge modeloverenskomster.
Herefter vil en  

 »ikke-fysisk« person, som er fuldt skattepligtig i begge stater,  

 blive anset for at være hjemmehørende i den stat, hvor den virkelige ledelse  

 har sit sæde.
Bestemmelsen blev imidlertid på dansk foranledning udvidet med  

 en bestemmelse om, at de kompetente myndigheder ved gensidig aftale skal  

 træffe beslutning om det skattemæssige hjemsted i tilfælde, hvor et  

 foretagender er registreret i den ene stat, og hvor den virkelige ledelse har  

 sit sæde i den anden stat.
Så længe der ikke foreligger en sådan aftale, kan  

 hver af staterne gå frem, som om der ingen overenskomst var, idet ingen af  

 dem er forpligtet til at anse selskabet for hjemmehørende i den anden stat.
 Bestemmelsen har til formål at modvirke, hvad der betegnes som  

 »treaty shopping«, dvs. spekulation i dobbelt fuld skattepligt, ved  

 at flytte rundt på ledelsens sæde efter forgodtbefindende.
Artikel 5 Fast driftssted Artiklen fastsætter, hvornår erhvervsvirksomhed, som et foretagende i den  

 ene stat udøver i den anden stat, er af en sådan beskaffenhed, at denne  

 virksomhed skal anses for at udgøre et fast driftssted.
Foreligger der  

 således et fast driftssted, vil kildestaten kunne beskatte den fortjeneste,  

 som det faste driftssted opnår.
Ellers er hovedreglen den, at fortjeneste,  

 som et foretagende har haft i den anden stat, kun kan beskattes i  

 bopælsstaten, jf. artikel 7.
Begrebet »fast driftssted« omfatter efter stk. 2 sædvanligvis  

 især et sted, hvorfra et foretagende ledes, en filial, et kontor, en fabrik,  

 et værksted, en mine, en olie- eller gaskilde eller et andet sted, hvor  

 naturforekomster udvindes.
Efter ønske fra Bangladesh er bestemmelsen  

 imidlertid blev udvidet til også at omfatte en lagerbygning, hvor en person  

 stiller indretninger til oplagring til rådighed for andre.
Efter dansk  

 opfattelse gør denne udvidelse ikke den store forskel, idet sådan virksomhed  

 formentlig under alle omstændigheder vil kunne kildestatsbeskattes i medfør  

 af artikel 6 om fast ejendom, som også dækker indtægter ved leje og fremleje.
I stk. 3 er bestemt, at en byggeplads eller et anlægs- eller  

 monteringsarbejde kun skal udgøre et fast driftssted, hvis arbejdet varer  

 mere end 183 dage.
Dette svarer til FN-modellens grænse på 6 måneder.
Der er  

 således tale om en afvigelse fra OECD-modellen, der har en tidsgrænse på 12  

 måneder.
Danmark har i en række overenskomster med andre udviklingslande  

 accepteret en tilsvarende begrænsning.
 I stk. 4 opregnes en række aktiviteter, der ikke udgør et fast driftssted.
 Bestemmelsen i stk. 4, litra e), hvorefter der ikke foreligger et fast  

 driftssted, hvis et foretagende udøver aktiviteter i kildestaten af  

 forberedende eller hjælpende karakter, er efter ønske fra Bangladesh blevet  

 præciseret til kun at omfatte aktiviteter af den nævnte karakter i  

 forbindelse med reklame, oplysningsvirksomhed, videnskabelige undersøgelser  

 eller lignende.
 I stk. 5 bestemmes, at en ikke-uafhængig agent i kildestaten udgør et fast  

 driftssted, hvis han har og sædvanligvis udøver en fuldmagt til at indgå  

 aftaler på vegne af et foretagende i den anden stat, medmindre hans  

 aktiviteter er begrænset til de aktiviteter, der er nævnt i stk. 4.
Efter OECD-modellens stk. 4 foreligger der ikke et fast driftssted, hvis  

 en foretagende opretholder et varelager, der udelukkende er beregnet til  

 oplagring, udstilling eller levering af varer.
Danmark accepterede  

 imidlertid, som vi har gjort med andre udviklingslande, FN-modellens  

 konstruktion, hvorefter der også foreligger et fast driftssted, hvis en  

 ikke-uafhængig agent i kildestaten opretholder et varelager for foretagendet,  

 hvorfra han regelmæssigt udleverer varer for eller på vegne af foretagendet.  

 Fra bangladeshisk side var man indforstået med, at der ikke foreligger fast  

 driftssted, hvis levering af varer kun lejlighedsvis finder sted.  

 Bestemmelsen gælder også, selv om agenten ikke har fuldmagt til at indgå  

 aftaler på foretagendets vegne, jf. stk. 5, litra b).
Endelig er der efter ønske fra Bangladesh indsat en bestemmelse, der  

 fastsætter, at en ikke-uafhængig agent i kildestaten udgør et fast  

 driftssted, hvis han udelukkende eller næsten udelukkende sædvanligvis  

 skaffer ordrer på salg af varer til selve foretagendet, eller til  

 foretagendet og andre foretagender, som er kontrolleret af foretagendet eller  

 har en kontrollerende interesse i det.
Det præciseres, at »udelukkende  

 eller næsten udelukkende« skal forstås således, at mindst 75 pct. af den  

 kommission, agenten modtager, kan henføres til ordrer, der er skaffet til et  

 sådant foretagende eller foretagender, eller at mindst 75 pct. af den totale  

 kontraktsums bruttobeløb af alle hans ordrer kan henføres til ordrer, der er  

 skaffet til det pågældende foretagende eller de pågældende foretagender.
Selv  

 uden denne særbestemmelse, ville der efter dansk opfattelse, når der henses  

 til omfanget af aktiviteterne, foreligge et fast driftssted i henhold til  

 bestemmelserne i stk. 2.
 I stk. 6 bestemmes, at en uafhængig agent i kildestaten ikke medfører, at  

 der opstår et fast driftssted for det foretagende, der driver virksomhed der  

 gennem en sådan uafhængig repræsentant.
 Endelig er det i stk. 7 bestemt, at det forhold, at et moderselskab i en  

 af staterne har et datterselskab i den anden stat, ikke i sig selv skal  

 medføre, at det ene selskab skal anses for et fast driftssted for det andet.
Artikel 6 Indkomst af fast ejendom Artiklen bestemmer, at når en person, der er hjemmehørende i den ene stat,  

 ejer fast ejendom i den anden stat, kan indkomst fra ejendommen altid  

 beskattes i den stat, hvor den faste ejendom er beliggende.
Artiklen  

 indeholder en bestemmelse, der definerer, hvad der skal forstås ved fast  

 ejendom.
Definitionen omfatter også rettigheder til efterforskning eller  

 udnyttelse af mineral- og andre naturforekomster.
Artikel 7 Fortjeneste ved erhvervsvirksomhed Stk. 1 fastslår som hovedregel, at fortjeneste ved erhvervsvirksomhed kun  

 kan beskattes i bopælsstaten, medmindre virksomheden udøves gennem et fast  

 driftssted i kildestaten.
Hvis dette er tilfældet, kan kildestaten beskatte,  

 men kun den del af foretagendets fortjeneste, der kan henføres til det faste  

 driftssted.
Stykkerne 2 - 6 indeholder bestemmelser om opgørelsen af den  

 skattepligtige indkomst for det faste driftssted De nævnte bestemmelser samt den nedenfor omtalte bestemmelse i stk. 8 er i  

 overensstemmelse med OECD-modellen.
I stk. 7 bestemmes, at indkomst fra udleje af containere m.v., uanset om  

 dette har tilknytning til international trafik eller ej, skal beskattes i  

 overensstemmelse med de øvrige bestemmelser i denne artikel.
Dette vil i  

 teorien medføre, at Bangladesh vil kunne beskatte den del af sådan indkomst,  

 der kan henføres til Bangladesh, hvis et dansk rederi, hvilket næppe er  

 sandsynligt, skulle etablere et fast driftssted i Bangladesh.
 Efter artikel 8 i det danske forhandlingsoplæg, der modsat OECD-modellen  

 medtager containere, tilkommer beskatningsretten til indkomst fra udleje af  

 containere den stat, hvor foretagendets virkelige ledelse har sit sæde  

 (bopælsstaten). Når containerbestemmelsen blev taget ud af artikel 8 og i  

 stedet indsat i artikel 7, hænger dette sammen med det forhold, at Bangladesh  

 ikke var indstillet på helt at opgive muligheden for kildestatsbeskatning af  

 indkomst ved skibsfartsvirksomhed, jf. nedenfor under artikel 8.
 Stk. 8 fastlægger denne artikels forhold til andre artikler, der særskilt  

 behandler indkomster, der også indgår i den i denne artikel nævnte  

 fortjeneste.
Artikel 8 Skibsfart og luftfart I stk. 1 bestemmes, at indkomst ved luftfartsvirksomhed i international  

 trafik kun kan beskattes i bopælsstaten.
Dette er i overensstemmelse med  

 OECD-modellen.
 Derimod bestemmes det i stk. 2, at indkomst, som et foretagende i den ene  

 stat oppebærer ved skibsfartsvirksomhed i international trafik, og som  

 hidrører fra den anden stat, kan beskattes i denne anden stat.
Bangladesh opkræver efter sin interne lovgivning fragtskatter, der beløber  

 sig til 8 pct. af værdien af udgående fragt med skib og 3 pct. for udgående  

 fragt med fly.
Dette forhold skal ses som den væsentligste begrundelse fra  

 dansk side for at søge forhandlinger indledt.
Bangladesh indvilligede som nævnt under stk. 1 i at lade fragtskatten for  

 flytrafik bortfalde, men fastholdt kravet om kildestatsbeskatning af indkomst  

 ved skibsfartsvirksomhed, dog således at fragtskatten blev nedsat til 50 pct.  

 og med en tilføjelse om, at fragtskatten aldrig kan overstige 4 pct.
Herved  

 har vi sikret os mod eventuelle fremtidige skatteforhøjelser.
Danmark har i  

 en række andre tilfælde accepteret opretholdelse af fragtskatter i  

 forskelllig form, bl.a. i overenskomsterne med Indien og Pakistan.
Resultatet svarer til, hvad næsten alle andre lande har opnået i de  

 dobbeltbeskatningsoverenskomster, der er indgået med Bangladesh.
Derved  

 bliver dansk skibsfart konkurrencemæssigt stillet på lige fod med de  

 pågældende lande.
 Efter stk. 3 finder reglerne også anvendelse ved deltagelse i konsortier  

 m.v.
Endelig er der i stk. 4 indsat en særbestemmelse vedrørende den danske del  

 af SAS, nemlig Det Danske Luftfartsselskab.
Det bestemmes heri, at Danmark  

 kan beskatte DDL's andel af den fortjeneste, som SAS optjener.
Bestemmelsen  

 går igen i alle danske dobbeltbeskatningsoverenskomster og medtages for at  

 undgå en eventuel diskussion om den virkelige ledelses sæde.
Artikel 9 Forbundne foretagender Det bestemmes i stk. 1, at såfremt forbundne foretagender handler  

 indbyrdes til andre priser eller under andre vilkår end de vilkår, der gælder  

 mellem uafhængige parter, kan hver stat justere indkomstansættelsen for  

 foretagendet i den pågældende stat efter det såkaldte »arm's  

 length« princip.
Ved dette forstås, at indkomsten fastsættes som den  

 ville have været, hvis der var handlet på almindelige markedsvilkår.
 I henhold til stk. 2 skal den anden stat foretage en korresponderende  

 justering af den skat, der er pålignet der af den omhandlede fortjeneste, dog  

 forudsat at denne stat er enig i, at der ikke er handlet på markedsmæssige  

 vilkår.
 Teksten følger OECD-modellen.
Artikel 10 Udbytte Beskatningsretten til udbytte er delt mellem bopælsstat og kildestat.
 Udbytte kan som udgangspunkt beskattes i bopælsstaten, hvis modtageren er  

 den retmæssige ejer, jf. stk. 1.
Udbytte kan efter stk. 2 imidlertid også beskattes i den stat, hvor det  

 udbyttebetalende selskab er hjemmehørende, dvs. kildestaten.
Kildestaten  

 beskatter udbyttet på bruttobasis.
 Når den retmæssige ejer er et moderselskab, hvilket i denne overenskomst  

 er defineret som et selskab, der ejer mindst 10 pct. af aktierne i det  

 udbyttebetalende selskab, kan kildestaten beskatte udbytte med 10 pct.
 I andre tilfælde kan kildestaten beskatte udbytte med 15 pct.
OECD-modellen foreslår 5 pct. i moder-/datterselskabsforhold (ejerandel  

 mindst 25 pct.) og 15 pct. i alle andre tilfælde.
FN-modellen lader  

 procentsatserne stå åbne.
Stk. 3 definerer, hvad der skal forstås ved  

 udbytte.
 Heraf fremgår, at udbytte ud over den gængse forståelse af begrebet også  

 omfatter »indkomst af andre selskabsrettigheder, der er undergivet samme  

 skattemæssige behandling som indkomst af aktier i henhold til lovgivningen i  

 den stat, hvor det selskab, der foretager udlodningen, er  

 hjemmehørende«.
Dette betyder, at når Danmark er kildestat, er det dansk lovgivning, der  

 styrer, hvad der skal anses for udbytte.
Når visse aktieavancer undergives  

 »samme skattemæssige behandling som indkomst af aktier«, behandles  

 de også som udbytte i relation til denne bestemmelse.
Danmark kan derfor i  

 medfør af stk. 2 beskatte udbyttets bruttobeløb med henholdsvis 10 og 15 pct.
 Såfremt udbytter indgår i indkomsten i et fast driftssted eller i et fast  

 sted i kildestaten, og aktiebesiddelsen, som ligger til grund for  

 udlodningerne, har direkte forbindelse med det faste driftssted eller faste  

 sted, skal sådanne udbytter i henhold til stk. 4 beskattes som fortjeneste  

 ved erhvervsvirksomhed eller frit erhverv og følgelig behandles efter  

 bestemmelserne i artikel 7 eller artikel 14.
Stk. 5 indeholder et forbud mod, at en stat beskatter udbytter, der  

 udloddes af et selskab i den anden stat, med henvisning til at hovedparten af  

 fortjenesten eller indkomsten er opstået i den førstnævnte stat.
Dette gælder  

 også ikke-udloddet fortjeneste.
Dog kan udbytter udloddet til en aktionær,  

 der er hjemmehørende i den førstnævnte stat, eller udbytter der tilfalder et  

 fast driftssted eller fast sted i denne stat, naturligvis beskattes af deres  

 del af udbyttet.
Artikel 11 Renter Beskatningsretten til renter er delt mellem bopælsstat og kildestat.
 Renter kan som udgangspunkt kun beskattes i bopælsstaten, hvis modtageren  

 er den retmæssige ejer, jf. stk. 1.
Renter kan efter stk. 2 imidlertid også beskattes i den stat, hvor de  

 opstår, dvs. kildestaten.
Kildestaten kan beskatte renterne med 10 pct. på  

 bruttobasis.
Disse bestemmelser svarer stort set til OECD-modellen, men fra dansk side  

 ser vi gerne, at de fraviges til fordel for ren bopælsstatsbeskatning.
Dette  

 hænger til dels sammen med, at der kun i meget beskedent omfang eksisterer  

 begrænset skattepligt for renter i Danmark, hvilket sætter os ude af stand  

 til at beskatte i egenskab af kildestat.
Baggrunden for den manglende danske skattepligt på dette område er den, at  

 kildestatens skat væltes over på låntagerne som øgede omkostninger.
Efter  

 Nationalbankens vurdering ville dansk kildeskat på renter påføre dansk  

 erhvervsliv uacceptable meromkostninger.
Bestemmelsen i stk. 3 begrænser dog kildestatens ret til at beskatte  

 renter.
Kildestaten vil således ikke kunne beskatte renter, der tilfalder den  

 anden stats nationalbank eller regering.
Det samme gælder for renter, der  

 skal betales af lån, der er ydet, garanteret eller sikret af regeringen i den  

 anden stat, nationalbanken, eller enhver styrelse eller andet organ, herunder  

 finansielle institutioner, der ejes eller kontrolleres af regeringen i den  

 anden stat.
Denne bestemmelse tilgodeser således danske investeringer, der  

 finansieres f.eks. gennem Industrialiseringsfonden for Udviklingslande.
 Endelig skal renter være fritaget for skat, når de betales til en person i  

 den anden stat som led i en finansieringskontrakt ved køb af industrielt,  

 kommercielt eller videnskabeligt udstyr, herunder også morarenter, eller ved  

 opførelse af industrielle, kommercielle eller videnskabelige anlæg, eller  

 offentlige arbejder.
 Stk. 5 definerer, hvad der skal forstås ved renter.
 Såfremt renter indgår i indkomsten i et fast driftssted eller fast sted i  

 kildestaten, og den gældsfordring, som ligger til grund for renteindtægten,  

 har direkte forbindelse med det faste driftssted eller faste sted, skal  

 sådanne renter i henhold til stk. 6 beskattes som fortjeneste ved  

 erhvervsvirksomhed eller frit erhverv og følgelig behandles efter  

 bestemmelserne i artikel 7 eller artikel 14.
 Stk. 7 definerer hvilken stat, der skal anses for at være kildestat.
Stk. 8 bestemmer, at hvis der er en særlig forbindelse mellem debitor og  

 kreditor eller mellem dem begge og en tredjemand, og der i den forbindelse er  

 aftalt for høj rente på gældsfordringen, skal bestemmelserne i denne artikel  

 kun anvendes på det reelle rentebeløb.
Det overskydende beløb skal herefter  

 beskattes i overensstemmelse med, hvilken indkomsttype der faktisk er tale  

 om.
Artikel 12 Royalties Beskatningsretten til royalties er delt mellem bopælsstat og kildestat.
 Royalties kan som udgangspunkt beskattes i bopælsstaten, hvis modtageren  

 er den retmæssige ejer, jf. stk. 1.
Royalties kan efter stk. 2 imidlertid også beskattes i den stat, hvor de  

 opstår, dvs. kildestaten.
Kildestaten kan beskatte royalties med 10 pct. på  

 bruttobasis.
 Disse bestemmelser svarer til FN-modellen, der dog lader spørgsmålet om  

 procentsats stå åbent.
Stk. 3 definerer, hvad der skal forstås ved royalties.
Definitionen er i  

 overensstemmelse med OECD-modellen og omfatter således ikke FN-modellens  

 »anvendelsen af, eller retten til at anvende, industrielt, kommercielt  

 eller videnskabeligt udstyr«.
Dette indebærer, at leasing-betalinger  

 ikke beskattes som royalties.
 Såfremt royalties indgår i indkomsten i et fast driftssted eller fast sted  

 i kildestaten, og den rettighed eller det formuegode, som ligger til grund  

 for royaltyindtægten, har direkte forbindelse med det faste driftssted eller  

 faste sted, skal sådanne royalties i henhold til stk. 4 beskattes som  

 fortjeneste ved erhvervsvirksomhed eller frit erhverv og følgelig behandles  

 efter bestemmelserne i artikel 7 eller artikel 14.
Stk. 5 definerer, hvilken stat der skal anses for at være kildestat Stk. 6 bestemmer, at hvis der er en særlig forbindelse mellem debitor og  

 kreditor. eller mellem dem begge og en tredjemand, og der i den forbindelse  

 er aftalt et for højt royaltybeløb, i betragtning af den anvendelse,  

 rettighed eller oplysninger, for hvilket det er betalt, skal bestemmelserne i  

 denne artikel kun anvendes på det reelle royaltybeløb.
Det overskydende beløb  

 skal herefter beskattes i overensstemmelse med, hvilken indkomsttype der  

 faktisk er tale om.
Artikel 13 Kapitalgevinster Artiklen omhandler fortjeneste ved salg af alle former for aktiver.
 Efter stk. 1 tillægges beskatningsretten til fortjeneste ved salg af fast  

 ejendom kildestaten, dvs. den stat hvor ejendommen er beliggende.
Ifølge stk. 2 gælder dette også fortjeneste ved salg af aktier eller  

 rettigheder i et selskab m.v., hvis aktiver hovedsagelig består af fast  

 ejendom eller rettigheder i fast ejendom under forudsætning af, at sådan  

 fortjeneste er underlagt samme skatteregler som fortjeneste ved salg af fast  

 ejendom.
Undtaget herfra er fast ejendom, der har tilknytning til et selskabs  

 industrielle, kommercielle eller landbrugsmæssige virksomhed, eller til en  

 persons udøvelse af frit erhverv.
Bestemmelsen har sit udgangspunkt i FN-modellen og ses hyppigere og  

 hyppigere i dobbeltbeskatningsoverenskomster både med udviklingslande og  

 industrialiserede lande.
Uden en sådan bestemmelse er det muligt at omgå  

 kildestatens beskatningsret til fortjeneste ved afhændelse af fast ejendom  

 ved at lade et selskab eje den faste ejendom og i stedet afhænde aktierne,  

 som efter reglen i stk. 5 kun kan beskattes i sælgerens bopælsstat.  

 Selskabets ejendom handles derimod ikke.
Den stat hvor den faste ejendom er  

 beliggende kan herefter se sit skatteprovenu fra ejendomsavancer forsvinde  

 til udlandet.
 Danmark kan ikke udnytte denne beskatningsret, da der ikke er begrænset  

 skattepligt for så vidt angår aktieavancer.
 Stk. 3 tillægger beskatningsretten til fortjeneste ved afhændelse af  

 rørlig formue, som udgør en del af erhvervsformuen i et fast driftssted eller  

 fast sted, eller fortjeneste ved afhændelse af selve det faste driftssted  

 eller faste sted, den stat hvor formuegenstandene eller de faste steder er  

 beliggende, dvs. kildestaten.
 Efter stk. 4 tilkommer beskatningsretten til fortjeneste ved salg af skibe  

 eller luftfartøjer, der anvendes i international trafik, den stat, hvor  

 foretagendets virkelige ledelse har sit sæde.
 Efter stk. 5 tillægges bopælsstaten beskatningsretten til al anden slags  

 fortjeneste.
 Stk. 6 indeholder en særbestemmelse, der sikrer, at Danmark kan beskatte  

 de kapitalgevinster, der opnås ved salg af luftfartøjer, der svarer til Det  

 Danske Luftfartsselskabs andel af SAS.
Artikel 14 Frit erhverv Indkomst fra frit (liberalt) erhverv af selvstændig karakter, som en  

 person, f.eks. en læge, advokat, ingeniør, arkitekt, tandlæge eller revisor,  

 fra den ene stat udøver i den anden stat, kan beskattes i sidstnævnte stat  

 under forudsætning af, at den pågældende til stadighed har et fast sted til  

 rådighed til udøvelse af sin virksomhed i denne stat.
 Det samme gælder, hvis den pågældende opholder sig i den anden stat i en  

 periode eller i perioder, der tilsammen overstiger 120 dage i et skatteår  

 (indkomstår).
 Den sidste bestemmelse stammer fra FN-modellen, hvor tidsfristen dog er  

 183 dage.
Begrebet »fast sted« er ikke defineret i selve overenskomsten i  

 modsætning til begrebet »fast driftssted«.
Normalt vil der til et  

 fast sted blive krævet, at der er en lokalitet, hvor kunder kan henvende sig,  

 f.eks. en klinik, tegnestue el.lign.
Frit erhverv kan imidlertid i en række  

 tilfælde udøves, uden at der er en sådan lokalitet.
Her er det fundet  

 rimeligt at anse udøvere af frit erhverv, der tilbringer mere end 120 dage i  

 et skatteår (indkomstår) i den anden stat, for at have en så nær tilknytning  

 til denne stat, at beskatning af den der optjente indkomst kan finde sted  

 der.
Artikel 15 Personligt arbejde i tjenesteforhold Artiklen omhandler beskatning af lønindkomst, der som hovedregel kun kan  

 beskattes i bopælsstaten, medmindre arbejdet er udført i den anden stat.
I så  

 fald kan kildestaten beskatte indkomsten.
 Det sidste gælder dog ikke, dels hvis en medarbejder er udsendt af en  

 arbejdsgiver i den ene stat til midlertidigt arbejde i den anden stat i under  

 tilsammen 183 dage i en 12-måneders periode, der begynder eller slutter i det  

 pågældende skatteår, dels må arbejdsgiveren ikke være hjemmehørende i den  

 anden stat, og endelig må lønnen ikke skulle udredes af et fast driftssted  

 eller fast sted, som arbejdsgiveren har i den anden stat.
 Denne bestemmelse er i overensstemmelse med OECD-modellen.
 I henhold til stk. 3 kan løn ved arbejde ombord på et skib eller  

 luftfartøj, der anvendes i international trafik, kun beskattes i den stat,  

 hvori foretagendets virkelige ledelse har sit sæde.
 Stk. 4 indeholder en særbestemmelse om, at ansatte i SAS, der er  

 hjemmehørende i Danmark, kun kan beskattes her.
Artikel 16 Bestyrelseshonorarer I tilfælde, hvor en person, der er hjemmehørende i den ene stat, modtager  

 honorar som medlem af bestyrelsen i et selskab i den anden stat, kan  

 kildestaten beskatte sådant honorar.
Artikel 17 Kunstnere og sportsfolk Efter stk. 1 kan den stat, hvor en optrædende kunstner, musiker eller  

 sportsmand fra den anden stat udøver sin virksomhed, beskatte vederlaget.
 Kildestaten tillægges ligeledes beskatningsretten, hvis vederlaget  

 tilfalder en anden end kunstneren, musikeren eller sportsmanden selv - det  

 vil ofte være et selskab, der beherskes af den pågældende person.
 Danmark har kun ringe mulighed for at udnytte denne beskatningsret, idet  

 dette kræver, at den udenlandske kunstner, musiker eller sportsmand har et så  

 langvarigt engagement med en dansk arbejdsgiver, at der opstår et egentligt  

 lønmodtagerforhold.
 Stk. 3 bestemmer, at en stat ikke kan beskatte, hvis den pågældendes besøg  

 i denne stat i væsentligt omfang er støttet af offentlige midler fra den  

 anden stat.
 Denne bestemmelse optræder hverken i OECD- eller FN-modellen, men er en  

 meget praktisk regel, der sikrer, at beskatningsretten ikke tilfalder den  

 stat, hvor et officielt kulturarrangement, som i det væsentligste er  

 finansieret af den anden stat, finder sted.
Artikel 18 Pensioner og lignende betalinger Stk. 1 følger OECD-modellen, idet det er bestemt, at private pensioner og  

 lign. betalinger, herunder livrenter, der står i forbindelse med tidligere  

 tjenesteforhold , kun kan beskattes i bopælsstaten.
 Denne bestemmelse skal sammenholdes med den særlige danske bestemmelse i  

 stk. 3, efter hvilken en stat ikke dermed fratages retten til at beskatte  

 sådanne pensioner, medmindre de tilfalder en person, der er statsborger i den  

 anden stat, dvs. at kildestaten også kan beskatte.
Bestemmelsen medfører, at Danmark fuldt ud kan beskatte disse løbende  

 pensioner, uanset at pensionisterne måtte have bosat sig i Bangladesh.
På den  

 anden side er Danmark afskåret fra at beskatte sådanne pensioner, hvis de  

 udbetales fra Danmark til en bangladeshisk statsborger.
Bestemmelsen  

 harmonerer i vid udstrækning med det danske ønske om i videst muligt omfang  

 at få adgang til at kildebeskatte pensioner.
 Beskatningen af pensioner uden forbindelse med tidligere arbejdsforhold  

 vil blive omtalt i artikel 22 om anden indkomst.
Efter stk. 2, der ligeledes er en særlig dansk bestemmelse, er det kun  

 kildestaten, der kan beskatte pensioner, som udbetales i medfør af  

 sociallovgivningen i en stat.
Hermed er Danmark sikret ret til at beskatte  

 folkepensioner, førtidspensioner og lign., der udbetales til personer, der  

 har bosat sig i Bangladesh.
 Stk. 4 definerer hvad der forstås ved »livrenter«.
Artikel 19 Offentlige hverv Vederlag m.v., der udbetales af en stat, amter, kommuner, og for  

 Bangladesh½ vedkommende territoriale administrative enheder, til offentligt  

 ansatte for hverv udført for denne stat m.v. beskattes som hovedregel i  

 kildestaten.
 Hvis derimod vederlag udbetales for hverv udført i den anden stat, og  

 modtageren er både statsborger og hjemmehørende i den anden stat, og ikke er  

 blevet hjemmehørende i denne stat alene for at udføre hvervet, kan  

 bopælsstaten dog beskatte vederlaget.
 Bestemmelsen følger OECD-modellen og har sædvanligvis betydning for  

 lokalansat ambassadepersonnel.
Offentlige pensioner (f. eks. tjenestemandspensioner), der betales som  

 følge af et tidligere bestående tjenesteforhold, kan efter stk. 2 kun  

 beskattes i kildestaten.
Ligesom i stk. 1 gælder der imidlertid også her en  

 undtagelse, idet bopælsstaten kan beskatte sådanne pensioner, hvis modtageren  

 er statsborger og hjemmehørende der.
Bestemmelserne i stk. 1 og stk. 2 gælder ikke for vederlag og pensioner,  

 der udbetales af en stat m.v. for varetagelse af hverv i forbindelse med  

 erhvervsvirksomhed, som denne stat driver.
I så fald skal bestemmelserne i  

 artiklerne 15, 16 og 18 finde anvendelse Hvis en stat således optræder som erhvervsdrivende, er den undergivet de  

 samme regler om beskatningsret til løn, bestyrelseshonorarer og pensioner,  

 der gælder for ikke-offentligt ansatte.
Artikel 20 Studerende, erhvervspraktikanter og lærere Bestemmelsen i stk. 1 svarer til OECD-modellen.
 Efter denne beskattes studerende og praktikanter ikke i den stat, hvor de  

 midlertidigt opholder sig for at studere, af de midler de modtager fra  

 udlandet til deres ophold eller oplæring.
 Den stat, hvori studierne m.v. foregår, kan altså ikke beskatte beløb som  

 den studerende modtager til dækning af underhold og studier fra f.eks.  

 forældre, udenlandske legater, eller udenlandske offentlige myndigheder.
I stk. 2 er der en særbestemmelse, der gælder for undervisere.
En  

 tilsvarende bestemmelse findes ikke i modeloverenskomsterne, men går igen i  

 mange dobbeltbeskatningsoverenskomster.
 Efter bestemmelsen skal den stat, hvor de i en periode på højst to år  

 opholder sig alene med det formål at undervise eller forske, afstå fra at  

 beskatte det vederlag de modtager herfor fra en godkendt  

 uddannelsesinstitution i denne stat.
 Bestemmelsen har til hensigt at lette udvekslingen af undervisere og  

 forskere mellem højere læreanstalter og skoler.
Artikel 21 Virksomhed i forbindelse med forundersøgelser, efterforskning eller  

 udvinding af kulbrinter Denne artikel findes ikke i modeloverenskomsterne men er indsat efter  

 dansk ønske og dækker aktiviteter både til lands og til vands.
I OECD-modellen er kun selve udvindingen af naturforekomster dækket, idet  

 det fremgår af artikel 5, stk. 2, at en mine- en olie- eller gaskilde, et  

 stenbrud eller ethvert andet sted, hvor naturforekomster udvindes, skal anses  

 for at være et fast driftssted.
Det er imidlertid ønskeligt, at også  

 forundersøgelses- og efterforskningsvirksomhed, der ofte involverer  

 betydelige beløb, er reguleret i overenskomsten.
 Efter stk. 1 skal enhver form for virksomhed omkring forundersøgelser,  

 efterforskning eller udvinding af kulbrinteforekomster i den anden stat altid  

 anses for at foregå gennem et fast driftssted eller fast sted.
I henhold til stk. 2 gælder dette dog ikke for virksomhed, der udøves i  

 mindre end 60 dage inden for en 12-måneders periode.
Denne bestemmelse er  

 fordelagtig i administrativ henseende.
Der er i stykket yderligere indsat en  

 bestemmelse, der tilsigter at hindre at 60-dages reglen bliver omgået.
 Hvis aktiviteterne alene består i boreplatform-virksomhed, bliver der dog  

 først fast driftssted, når virksomheden strækker sig over 365 dage inden for  

 en 18-måneders periode, jf. stk. 3.
 Bestemmelsen afspejler, at Danmark ønsker at sidestille denne type  

 aktiviteter med bygge- og anlægsarbejder.
 Ligesom i stk. 2 er der indsat en bestemmelse, der skal forhindre, at  

 365-dages reglen bliver omgået.
Artikel 22 Andre indkomster Der er tale om en opsamlingsbestemmelse, der fastsætter, hvorledes  

 indkomsttyper, der ikke udtrykkeligt er nævnt i de forudgående artikler, skal  

 behandles.
 Bestemmelsens rækkevidde kan derfor kun fastlægges ved en nøjere  

 gennemlæsning af de forudgående artikler.
 I overensstemmelse med OECD-modellen er det i stk. 1 bestemt, at sådanne  

 indkomster kun kan beskattes i den stat, hvori den person, der oppebærer  

 indkomsten er hjemmehørende.
Stk. 2 indeholder den modifikation, at hvis denne type indkomst har  

 direkte forbindelse med et fast driftssted eller fast sted, som skatteyderen  

 har i den anden stat, et det dog denne stat, der har beskatningsretten.
Som  

 eksempel kan nævnes en dansk bankfilial i Bangladesh, der modtager  

 renteindkomst fra en kunde i en tredje stat, og denne renteindkomst har  

 direkte forbindelse med filialen.
I så fald kan filialstaten beskatte disse  

 renter.
Bestemmelsen i stk. 2 omfatter dog ikke indkomst af fast ejendom, idet  

 sådan indkomst efter artikel 6 altid kan beskattes i den stat, hvor den faste  

 ejendom er beliggende.
Medens de to første stykker også findes i  

 OECD-modellen, stammer stk. 3 fra FN-modellen.
 Bestemmelsen indeholder den undtagelse fra stk. 1, at anden indkomst, der  

 oppebæres af en person, der er hjemmehørende i den ene stat, og som stammer  

 fra kilder i den anden stat, også kan beskattes i denne anden stat.
Stk. 3 medfører, at private pensioner, f.eks. en privattegnet ratepension,  

 kan beskattes i Danmark (kildestaten), da der også her er tale om en  

 indkomsttype, som ikke udtrykkelig er nævnt i de foregående artikler.
Som  

 tidligere nævnt, gælder bestemmelserne i artiklerne 18 og 19 løbende  

 pensioner i forbindelse med tidligere tjenesteforhold, sociale pensioner og  

 offentlige pensioner.
For fuldstændighedens skyld skal det nævnes, at sumudbetaling af  

 kapitalpensioner falder uden for dobbeltbeskatningsoverenskomstens  

 anvendelsesområde.
Dette hænger sammen med, at den afgift, der pålægges ved  

 udbetalingen, ikke indgår som en skat, der dækkes af overenskomsten., jf.  

 artikel 2.
Artikel 23 Ophævelse af dobbeltbeskatning Artiklen fastlægger, efter hvilken metode der skal lempes, når der  

 foreligger et tilfælde af dobbeltbeskatning.
 Det påhviler bopælsstaten at lempe i alle de tilfælde, hvor kildestaten  

 efter overenskomsten har en beskatningsret.
 Danmarks lempelsesmetode er ordinær credit, svarende til den  

 lempelsesmetode, der er indeholdt i ligningslovens § 33, jf. stk. 1, litra a)  

 og b).
Efter creditmetoden sker lempelsen ved, at den bangladeshiske skat, der er  

 betalt af en indkomst, som Bangladesh har beskatningsretten til, fratrækkes i  

 den danske skatteyders danske skat af den samme indkomst.
Der kan dog ikke  

 lempes med et højere beløb end den del af den danske skat, som falder på den  

 udenlandske indkomst.
 Metodebestemmelsen i artikel 23 indeholder foruden den ordinære  

 creditbestemmelse også en bestemmelse om eksemption, jf. stk. 1, litra c).
Ved eksemption lempes skatten i bopælsstaten med den del af denne stats  

 skat, der forholdsmæssigt falder på den udenlandske indkomst.
Lempelsen er  

 således uafhængig af størrelsen af den udenlandske skat.
 Eksemptionslempelse gives i de tilfælde, hvor en indkomst kun kan  

 beskattes i den stat, hvorfra den stammer (kildestaten).
 Dette er f.eks. tilfældet, når der er tale om løn indtjent ombord på skibe  

 og luftfartøjer i international trafik, sociale pensioner og med visse  

 undtagelser lønninger fra offentlige myndigheder for udførelse af hverv for  

 disse, samt for pensioner, der udbetales af disse offentlige myndigheder  

 efter ophøret af tjenesteforholdet, jf. bestemmelserne i artiklerne 15, 18 og  

 19.
Der er tale om den såkaldte »eksemption med progressionsforbehold  

 efter ny metode«.
Heri ligger, at selv om bopælsstaten ikke kan beskatte  

 sådanne lønninger eller pensioner, indgår de i indkomstgrundlaget.
Ved den  

 skatteberegning, der herefter skal foretages, får disse indkomster derfor  

 progressionsvirkning for beskatningen som helhed.
 Dette lempelsesprincip svarer til lempelsen for udenlandsk indkomst i  

 henhold til ligningslovens § 33A.
 Bangladesh' lempelsesmetode er ligeledes credit, jf. stk. 2 a). Lempelsen  

 sker ved, at dansk skat betalt af en indkomst, som Danmark har  

 beskatningsretten til, fratrækkes i den bangladeshiske skatteyders  

 bangladeshiske skat af samme indkomst.
 Efter stk. 2 b) sker bangladeshisk beskatning af indkomst, der kun kan  

 beskattes i Danmark efter den ovenfor beskrevne eksemptionsmetode.
 Overenskomsten indeholder ingen bestemmelser om »matching  

 credit«.
Artikel 24 Ikke-diskriminering Artiklen følger OECD-modellen bortset fra, at statsløse personer ikke er  

 omfattet.
Efter artiklens bestemmelser må de to stater ikke diskriminere hinandens  

 statsborgere i skattemæssig henseende.
Dette gælder både for personer og  

 selskaber.
Forbudet gælder såvel beskatning som de vilkår der er knyttet  

 hertil, f.eks. regnskabskrav, frister m.v.
Artikel 25 Fremgangsmåden ved indgåelse af gensidige aftaler Artiklen følger OECD-modellen.
 Artiklen foreskriver den fremgangsmåde, der skal anvendes, hvis en person,  

 der er hjemmehørende i en af de kontraherende stater, mener sig udsat for en  

 beskatning, som er i strid med overenskomsten.
Indsigelse over beskatningen skal fremsættes over for myndighederne i  

 bopælsstaten, som først selv skal søge at løse problemet.
Hvis dette ikke er  

 muligt, skal problemet søges løst ved gensidig aftale med den anden stat.
I stk. 3 er det bestemt, at de kompetente myndigheder ved gensidig aftale  

 skal søge at løse vanskeligheder og tvivlsspørgsmål vedrørende fortolkning  

 eller anvendelse af overenskomsten.
De kan også forhandle om undgåelse af  

 dobbeltbeskatning, som ikke er omhandlet i overenskomsten.
Overenskomsten pålægger imidlertid ikke de to staters kompetente  

 myndigheder nogen pligt til at blive enige.
I praksis når man dog i de fleste  

 tilfælde frem til en løsning, som er acceptabel for alle parter, men  

 overenskomsten rummer ingen garanti for, at alle dobbeltbeskatningskonflikter  

 vil kunne løses.
Artikel 26 Udveksling af oplysninger Overenskomsten pålægger de to staters kompetente myndigheder at udveksle  

 sådanne oplysninger, som er nødvendige for, at overenskomstens bestemmelser  

 kan føres ud i livet.
En kontraherende stat er dog ikke forpligtet til at  

 meddele oplysninger eller udføre forvaltningsakter, som strider mod denne  

 stats lovgivning eller forvaltningspraksis, eller som vil røbe  

 forretningshemmeligheder eller stride mod almene interesser.
Udvekslede  

 oplysninger skal behandles som fortrolige.
 Artiklens bestemmer er i overensstemmelse med OECD-modellen.
Artikel 27 Personer ansat ved diplomatiske og konsulære repræsentationer Overenskomsten berører ikke diplomaters og lignende personers  

 skattemæssige begunstigelser i henhold til internationale konventioner og  

 aftaler.
Artikel 28 Territorial udvidelse Artiklen giver Danmark hjemmel til en geografisk udvidelse af  

 overenskomstens anvendelsesområde.
 I praksis betyder det, at overenskomsten kan udvides til at gælde for  

 Færøerne og Grønland, der udtrykkelig er holdt uden for definitionen af  

 Danmark i artikel 3.
En sådan udvidelse forudsætter, at den ønskes af Færøernes eller Grønlands  

 hjemmestyrer.
En eventuel udvidelse vil ikke blive forelagt Folketinget, da  

 skattekompetencen hører under hjemmestyrerne.
Artikel 29 Ikrafttræden Overenskomsten træder i kraft ved modtagelsen af underretning om, at de  

 forfatningsmæssige betingelser herfor er opfyldt i begge stater.
 Overenskomsten får virkning for Danmarks vedkommende fra det indkomstår,  

 der følger umiddelbart efter det år, hvor overenskomsten træder i kraft.
 For Bangladesh' vedkommende for ethvert skatteår der begynder den 1. juli  

 i det år, der følger efter det år, hvor overenskomsten træder i kraft, eller  

 senere.
Artikel 30 Opsigelse Overenskomsten kan tidligst opsiges 5 år efter dens ikrafttræden.
Til § 2 Efter § 2 træder denne lov i kraft dagen efter bekendtgørelsen i  

 Lovtidende.
Til § 3 Efter § 3 gælder loven ikke for Færøerne og Grønland.
Skatter er et område, der er undergivet hjemmestyrernes kompetence.
Denne  

 overenskomst vil således ikke gælde for disse dele af rigsfællesskabet.  

 Imidlertid kan Færøerne og/eller Grønland efter bestemmelserne i  

 overenskomstens artikel 30 blive omfattet af overenskomsten, enten i sin  

 helhed eller med de fornødne ændringer, hvis de måtte ønske dette, og der kan  

 opnås enighed herom med Bangladesh.
Skriftlig fremsættelse (27. november 1996) Skatteministeren (Carsten Koch):
 Jeg skal hermed tillade mig at fremsætte:
 Forslag til lov om indgåelse af dobbeltbeskatningsoverenskomst mellem  

 Kongeriget Danmarks Regering og Regeringen i Folkerepublikken Bangladesh.
(Lovforslag nr.
L 87).
 Lovforslaget har til formål at opnå Folketingets godkendelse til, at  

 regeringen endeligt kan tiltræde denne overenskomst.
Dobbeltbeskatningsoverenskomsten, der er den første mellem Danmark og  

 Bangladesh, går ud på at undgå international dobbeltbeskatning som følge af,  

 at begge stater har intern hjemmel til at beskatte samme person eller selskab  

 af samme indkomst.
Det sker typisk, når en person eller en selskab er  

 hjemmehørende i den ene stat og modtager indkomst fra den anden stat.  

 Overenskomsten fordeler derfor retten til at beskatte indkomst, der betales  

 fra kilder i den ene stat til en modtager, der er hjemmehørende i den anden  

 stat.
Herved opnår de nævnte personer og selskaber en højere grad af  

 skattemæssig sikkerhed og forudsigelighed.
Generelt giver dobbeltbeskatningsoverenskomster personer og virksomheder  

 gunstigere vilkår i forbindelse med etablering, investering og arbejde i  

 udlandet, end hvis sådanne overenskomster ikke foreligger.
Dertil kommer, at  

 en dobbeltbeskatningsoverenskomst kan medføre direkte skattebesparelser for  

 danske virksomheder.
Det er f.eks. tilfældet i denne overenskomst, hvorefter  

 dansk skibsfart vil opnå en skattebesparelse, der vil forbedre dette erhvervs  

 konkurrenceevne i forhold til visse andre europæiske lande.
 Overenskomsten baserer sig i vidt omfang på den af OECD udarbejdede  

 modeloverenskomst, men den indeholder også visse elementer fra FN-modellen  

 som er en model for overenskomster mellem industrialiserede lande og  

 udviklingslande.
 Overenskomsten omfatter kun indkomstskatter, da Bangladesh ikke opkræver  

 formueskatter.
 De væsentligste bestemmelser i overenskomsten er følgende:
- den bangladeshiske fragtskat for skibe er nedsat med 50 pct. og  

 maksimeret til 4 pct.
Fragtskatten på international flytrafik bortfalder  

 helt; - indkomst ved leasing af containere vil kun kunne beskattes i Bangladesh,  

 hvis dette sker gennem et fast driftssted; - kildestaten beskatter udbytter med henholdsvis 10 og 15 pct.; - kildestaten beskatter renter med 10 pct., medmindre der er tale om  

 renter af offentlige lån el.lign. samt ved kreditsalg; - kildestaten beskatter royalties med 10 pct.; - kildestaten kan beskatte løbende pensionsudbetalinger.
 Hovedprincippet i overenskomstens lempelsesmetode er ordinær credit og der  

 er ingen bestemmelser om matching credit.
 Jeg kan tilføje, at regeringen har modtaget underretning om, at de  

 forfatningsmæssige betingelser for overenskomstens ikrafttræden er opfyldt i  

 Bangladesh.
 Idet jeg i øvrigt henviser til bemærkningerne til lovforslaget, skal jeg  

 hermed anbefale forslaget til velvillig behandling i Tinget.
