Fremsat den 10. december 2002 af  

 justitsministeren (Lene Espersen) Forslag til Lov om ændring af straffeloven,  

 adoptionsloven og  

 retsplejeloven (Børnepornografi, seksuel udnyttelse af børn,  

 salg af børn og gennemførelse af straffesager om  

 seksuelt misbrug af børn mv.) § 1 I straffeloven, jf. lovbekendtgørelse nr. 779 af 16. september  

 2002, foretages følgende ændringer:
 1. I § 94, stk. 4, 1. pkt., ændres »og 223«  

 til: », 223 og 262 a, stk. 2,«.
 2. § 223 a affattes således:
»§ 223 a.
Den, der som kunde mod betaling eller løfte  

 om betaling har samleje med en person under 18 år, straffes med  

 bøde eller fængsel indtil 2 år.« 3. § 230 affattes således:
»§ 230. Den, der optager utugtige fotografier, film eller  

 lignende af en person under 18 år med forsæt til at sælge  

 eller på anden måde at udbrede materialet, straffes med  

 bøde eller fængsel indtil 2 år eller under skærpende  

 omstændigheder med fængsel indtil 6 år.
Som skærpende  

 omstændigheder anses navnlig tilfælde, hvor barnets liv  

 udsættes for fare, hvor der anvendes grov vold, hvor der forvoldes  

 barnet alvorlig skade, eller hvor der er tale om optagelser af mere  

 systematisk eller organiseret karakter. § 226 finder tilsvarende  

 anvendelse.« 4. § 235 affattes således:
»§ 235. Den, som udbreder utugtige fotografier, film, andre  

 utugtige visuelle gengivelser eller lignende af personer under 18 år,  

 straffes med bøde eller fængsel indtil 2 år eller under  

 skærpende omstændigheder med fængsel indtil 6 år.
Som  

 skærpende omstændigheder anses navnlig tilfælde, hvor  

 barnets liv udsættes for fare, hvor der anvendes grov vold, hvor der  

 forvoldes barnet alvorlig skade, eller hvor der er tale om udbredelse af mere  

 systematisk eller organiseret karakter.
 Stk. 2. Den, som besidder eller mod vederlag gør sig  

 bekendt med utugtige fotografier, film, andre utugtige visuelle gengivelser  

 eller lignende af personer under 18 år, straffes med bøde eller  

 fængsel indtil 1 år.
Stk. 3. Bestemmelsen i stk. 2 omfatter ikke besiddelse af  

 utugtige billeder af en person, der er fyldt 15 år, hvis den  

 pågældende har givet sit samtykke til besiddelsen.« § 2 I adoptionsloven, jf. lovbekendtgørelse nr. 1040 af 16. december  

 1999, som ændret ved § 14 i lov nr. 433 af 31. maj 2000, § 5  

 i lov nr. 461 af 7. juni 2001, § 26 i lov nr. 145 af 25. marts 2002 og  

 lov nr. 214 af 22. april 2002, foretages følgende ændring:
 1. I § 34 indsættes efter stk. 1 som  

 nyt stykke:
»Stk. 2. På samme måde straffes den, der som  

 mellemmand yder vederlag for at opnå samtykke til adoption.« Stk. 2 og 3 bliver herefter stk. 3 og 4.
§ 3 I retsplejeloven, jf. lovbekendtgørelse nr. 777 af 16. september  

 2002, foretages følgende ændring:
 1. Efter § 731 indsættes:
»§ 731 a.
Kan politiets afhøring af et barn, når  

 afhøringen optages på video (videoafhøring), formodes at  

 ville finde anvendelse som bevis under domsforhandlingen, skal der inden  

 afhøringen beskikkes en forsvarer for den, der er mistænkt eller  

 sigtet eller senere måtte blive mistænkt eller sigtet i sagen,  

 hvis den pågældende ikke selv har valgt en forsvarer, eller den  

 valgte forsvarer udebliver.« 2. I § 741 a, stk. 1, 1. og 2. pkt.,  

 ændres »260-262« til: »260-262 a«.
 3. Efter § 745 indsættes:
»§ 745 a.
Kan politiets afhøring af et barn, når  

 afhøringen optages på video (videoafhøring), formodes at  

 ville finde anvendelse som bevis under domsforhandlingen, skal forsvareren  

 være til stede under videoafhøringen.
Stk. 2. Den, der er mistænkt eller sigtet, har ikke  

 adgang til at overvære videoafhøringen.
Den  

 pågældende skal snarest muligt have adgang til sammen med sin  

 forsvarer at gennemse videooptagelsen hos politiet.
En begæring fra  

 den, der er mistænkt eller sigtet eller dennes forsvarer om, at der  

 foretages genafhøring af barnet, skal fremsættes snarest muligt  

 herefter.
 4. Efter § 877 indsættes:
»§ 877 a.
Politiets afhøring af et barn kan, når  

 afhøringen er optaget på video (videoafhøring), benyttes  

 som bevis under domsforhandlingen.« § 4 Loven træder i kraft dagen efter bekendtgørelse i  

 Lovtidende.
§ 5 Loven gælder ikke for Færøerne og Grønland.
 Stk. 2. Lovens § 1 kan ved kongelig anordning helt eller  

 delvist sættes i kraft for Færøerne med de afvigelser, som  

 de særlige færøske forhold tilsiger.
 Stk. 3. Lovens § 2 kan ved kongelig anordning  

 sættes i kraft for Færøerne og Grønland med de  

 afvigelser, som de særlige færøske og grønlandske  

 forhold tilsiger.
Bemærkninger til lovforslaget Almindelige bemærkninger Indholdsfortegnelse 1.
Indledning 3 2.
Børnepornografi, seksuel udnyttelse af børn og  

 salg af børn 4 2.1.
Gældende ret 4 2.2.
Tillægsprotokollen til FNs konvention om barnets  

 rettigheder om salg af børn, børneprostitution og  

 børnepornografi 8 2.3.
Forslag til rammeafgørelse om bekæmpelse af  

 seksuel udnyttelse af børn samt børnepornografi 9 2.4.
Europarådets konvention om  

 IT-kriminalitet 11 2.5.
Justitsministeriets overvejelser 12 2.5.1.
 Salg af børn og udnyttelse af børn ved  

 prostitution mv.
12 2.5.2.
Adoption 12 2.5.3.
Børnepornografisk materiale 13 2.5.4.
Strafferammer 15 2.5.5.
Øvrige forpligtelser 17 2.5.6.
Bistandsadvokater 18 3.
 Gennemførelse af straffesager om seksuelt misbrug af  

 børn mv.
19 3.1.
Gældende ret 19 3.2.
Retstilstanden i andre lande 21 3.3.
Arbejdsgruppens overvejelser 23 3.3.1.
Generelle overvejelser om afhøring af  

 børn 23 3.3.2.
Beskikkelse af forsvarer 23 3.3.3.
Mistænkte/sigtedes adgang til at overvære  

 videoafhøring 24 3.3.4.
Anvendelse af videoafhøring som  

 bevismiddel 26 3.4.
Justitsministeriets overvejelser 27 3.5.
Forholdet til Den Europæiske  

 Menneskerettighedskonvention 30 4.
 Lovforslagets økonomiske og administrative  

 konsekvenser mv.
31 5.
 Hørte myndigheder mv.
32 1. Indledning 1.1 Formålet med lovforslaget er endvidere at  

 gennemføre nogle ændringer i straffeloven, der er  

 nødvendige for, at Danmark kan deltage i vedtagelsen af en  

 EU-rammeafgørelse om bekæmpelse af seksuel udnyttelse af  

 børn og børnepornografi.
Forslaget til rammeafgørelse,  

 der er opnået politisk enighed om i EU, er optaget som bilag 2  

 til lovforslaget.
 Herudover indeholder lovforslaget nogle ændringer af  

 retsplejeloven om gennemførelse af straffesager, hvor børn skal  

 vidne, med det formål at gennemføre visse af anbefalingerne fra  

 Justitsministeriets arbejdsgruppe om gennemførelse af straffesager om  

 seksuelt misbrug af børn, jf. betænkning nr. 1420/2002.
1.2. Lovforslaget indebærer en ændring  

 af straffelovens § 223 a, hvorefter den, der som kunde har samleje med  

 en person under 18 år, der helt eller delvis ernærer sig ved  

 prostitution, straffes.
Med forslaget ophæves kravet om, at personen  

 under 18 år ernærer sig ved prostitution, således at det i  

 alle tilfælde bliver strafbart som kunde mod betaling eller  

 løfte om betaling at have samleje med en person under 18 år.
Dernæst indebærer lovforslaget, at den  

 strafferetlige beskyttelse i straffelovens § 235, stk. 1, om  

 udbredelse af børnepornografi fremover udvides fra kun at omfatte  

 børn til at omfatte alle personer under 18 år.
Endvidere  

 foreslås bestemmelsen udvidet til at omfatte enhver udbredelse af  

 enhver form for utugtig, visuel gengivelse af personer under 18 år.  

 Hermed omfattes den såkaldte »fiktive« børnepornografi af  

 bestemmelsen, og enhver form for udbredelse   og ikke alene den  

 erhvervsmæssige udbredelse eller udbredelse i en videre kreds -  

 omfattes.
Der foreslås samtidig en forhøjelse af  

 strafferammen, således at udbredelse af børnepornografi under  

 skærpende omstændigheder kan straffes med fængsel indtil 6  

 år.
Endvidere foreslås strafferammen i straffelovens § 230  

 om brug af pornomodeller under 18 år forhøjet, således at  

 overtrædelse af bestemmelsen under skærpende omstændigheder  

 kan straffes med fængsel indtil 6 år.
Straffelovens § 235, stk. 2, om besiddelse af  

 børnepornografi, foreslås udvidet til at omfatte besiddelse af  

 enhver form for utugtige, visuelle gengivelser af personer under 18 år  

   og ikke som i dag alene en række grovere former for  

 børnepornografi.
Det foreslås dog tillige i § 235,  

 stk. 3, at besiddelse ikke skal være strafbar, hvor den person,  

 der er gengivet på billedet, er fyldt 15 år og har givet sit  

 samtykke til besiddelsen af billedet.
 Det foreslås tillige, at strafferammen i § 235,  

 stk. 2, forhøjes, således at besiddelse af  

 børnepornografi kan straffes med fængsel indtil 1 år.
 Lovforslaget indebærer desuden, at der i  

 adoptionsloven indsættes en bestemmelse om, at den, der som mellemmand  

 yder vederlag for at opnå samtykke til adoption, kan straffes.
 Endvidere foreslås det, at forældelsesfristen  

 i sager om menneskehandel, hvor forurettede er under 18 år, tidligst  

 skal regnes fra den dag, den forurettede fylder 18 år, samt at der i  

 retsplejeloven indsættes en adgang til beskikkelse af en  

 bistandsadvokat i sager om menneskehandel.
 Det foreslås tillige, at der i retsplejeloven  

 indsættes en adgang til   inden videoafhøringen af et barn   at  

 beskikke en forsvarer for den, der er mistænkt eller sigtet eller  

 senere måtte blive mistænkt eller sigtet i sagen.
 Endelig indeholder lovforslaget et forslag om, at der i  

 retsplejeloven indsættes en udtrykkelig hjemmel til, at  

 videoafhøringer kan anvendes som bevis under domsforhandlingen, og en  

 bestemmelse om, at mistænkte/sigtede ikke har adgang til at  

 overvære videoafhøringen, men har adgang til  

 efterfølgende at gøre sig bekendt med indholdet heraf samt  

 mulighed for at anmode om genafhøring af barnet.
 Forslagene vedrørende forsvarerbeskikkelse i  

 forbindelse med videoafhøring af børn, videoafhøring som  

 bevismiddel under domsforhandlingen samt gennemførelsen af  

 videoafhøringen uden mistænktes/sigtedes adgang til at  

 overvære denne bygger på betænkning nr. 1420/2002 om  

 gennemførelse af straffesager om seksuelt misbrug af børn  

 afgivet af Justitsministeriets arbejdsgruppe om gennemførelse af  

 straffesager om seksuelt misbrug af børn.
2. Børnepornografi, seksuel udnyttelse af  

 børn og salg af børn 2.1. Gældende ret 2.1.1. Straffeloven indeholder en række  

 bestemmelser, der vedrører beskyttelsen af bl.a. børn mod  

 seksuel udnyttelse mv.
Efter straffelovens § 216 straffes for voldtægt  

 den, der tiltvinger sig samleje ved vold eller trussel om vold.
Straffen er  

 fængsel indtil 8 år.
Har voldtægten haft en særlig  

 farlig karakter eller foreligger der i øvrigt særligt  

 skærpende omstændigheder, kan straffen stige til fængsel i  

 12 år.
 Personer, der er ansat eller er tilsynsførende ved  

 børne- eller ungdomshjem eller lignende, kan straffes med  

 fængsel indtil 4 år, hvis den pågældende har samleje  

 med nogen, der er optaget i institutionen, jf. § 219. Den, som ved groft  

 misbrug af en persons tjenstlige eller økonomiske afhængighed  

 skaffer sig samleje uden for ægteskab med en person under 21 år,  

 straffes efter straffelovens § 220 med fængsel indtil 3  

 år.
Samleje med et barn under 15 år straffes efter  

 straffelovens § 222 med fængsel indtil 8 år.
Har barnet  

 været under 12 år, eller har gerningsmanden skaffet sig samlejet  

 ved tvang eller fremsættelse af trusler, kan straffen stige til  

 fængsel indtil 12 år.
Efter straffelovens § 223, stk. 1, straffes den,  

 som har samleje med en person under 18 år, der er den skyldiges  

 adoptivbarn, stedbarn eller plejebarn eller er betroet den  

 pågældende til undervisning eller opdragelse, med fængsel  

 indtil 4 år.
Den, som under groft misbrug af en på alder og  

 erfaring beroende overlegenhed forfører en person under 18 år  

 til samleje, vil efter § 223, stk. 2, blive straffet med  

 fængsel indtil 4 år.
Efter straffelovens § 94, stk. 4, forældes  

 det strafferetlige ansvar i sager (herunder sager omfattet af straffelovens  

 §§ 216, 219, 220, 222 og 223) om seksuelt misbrug af børn  

 tidligst fra det tidspunkt, hvor den forurettede fylder 18 år.
Denne  

 særlige udvidelse af forældelsesfristen omfatter således  

 alle de bestemmelser vedrørende seksuelt misbrug, hvor et barn som  

 offer på grund af et nært forhold eller et på anden  

 måde særligt forhold til misbrugeren kan føle sig presset  

 til at hemmeligholde misbruget.
Der henvises til Folketingstidende 1999-2000,  

 tillæg A, s. 7790.
2.1.2. Efter straffelovens § 223 a, der blev  

 indsat ved lov nr. 141 af 17. marts 1999 (Afkriminalisering af prostitution  

 mv. samt kriminalisering af kunder til prostituerede under 18 år),  

 straffes den, der som kunde har samleje med en person under 18 år, der  

 helt eller delvis ernærer sig ved prostitution, med bøde eller  

 fængsel indtil 2 år.
Det samme gælder med hensyn til anden  

 kønslig omgængelse end samleje, jf. § 224.
Bestemmelsen i § 223 a finder således  

 anvendelse, hvis personen under 18 år ernærer sig helt eller  

 delvist ved prostitution, og der ydes betaling eller gives løfte om  

 betaling.
Der skal ikke nødvendigvis være tale om betaling af et  

 pengebeløb, men kundens modydelse skal kunne gøres op i penge.  

 Bestemmelsen finder ikke anvendelse, hvis den mindreårige kun i  

 enkeltstående tilfælde modtager betaling for en seksuel ydelse,  

 jf. herved ordene »ernærer sig ved prostitution«.
Der skal  

 således være tale om en mere regelmæssig virksomhed med  

 levering af seksuelle ydelser mod betaling eller løfte herom.
Der  

 henvises til Folketingstidende 1998-1999, tillæg A, s. 936-937.
2.1.3. § 230 i straffeloven, der blev indsat  

 ved lov nr. 441 af 31. maj 2000, gør det strafbart at anvende  

 børn og unge under 18 år som pornomodeller.
Lovændringen  

 skal ses i sammenhæng med, at Den Internationale Arbejdsorganisation  

 har vedtaget en konvention om forbud mod og omgående indsats til  

 afskaffelse af de værste former for børnearbejde (ILO-konvention  

 nr. 182). Ved lovændringen gav Folketinget samtykke til, at Danmark  

 kunne ratificere konventionen.
Det fremgår af § 230, at den, der optager  

 utugtige fotografier, film eller lignende af en person under 18 år med  

 forsæt til at sælge eller på anden måde at udbrede  

 materialet, straffes med fængsel indtil 2 år, under formildende  

 omstændigheder med bøde.
Gerningsmanden skal have handlet med  

 forsæt, dog således at det strafbare område med en  

 henvisning til § 226 er udstrakt til også at omfatte uagtsomhed  

 for så vidt angår den unges alder.
Der henvises til  

 Folketingstidende 1999-2000, tillæg A, s. 7816.
Bestemmelsen forudsætter, at personen under 18  

 år er klar over, at utugtige fotografier mv. optages.
Skjult  

 fotografering eller optagelse hører under § 232  

 (blufærdighedskrænkelse) eller § 264 a (fotografering af  

 person på ikke frit tilgængeligt sted). Det fremgår af  

 Justitsministeriets bemærkninger til lovforslaget, at bestemmelsen i  

 straffelovens § 230 er indsat, bl.a. fordi det ikke bør  

 være overladt til så unge personers egen bestemmelse, om de vil  

 deltage i aktiviteter af den nævnte karakter, og fordi der i  

 øvrigt kan sættes spørgsmålstegn ved graden af  

 frivillighed hos de unge, der medvirker.
Optagelserne skal for at være omfattet af  

 bestemmelsen indeholde utugtige billeder.
Hermed menes billeder, der viser  

 samleje eller samlejelignende forhold.
Endvidere er optagelser omfattet, hvis  

 der i øvrigt i forbindelse med optagelsen må antages at  

 være foretaget en groft krænkende handling, f.eks. ved at  

 personen er blevet anvendt som model for fotografering af kønsdele  

 eller af seksuelt prægede berøringer, jf.
Folketingstidende  

 1999-2000, tillæg A, s. 7815 og Folketingstidende 1979-80, tillæg  

 A, sp. 1784.
 Det fremgår af bestemmelsen, at den kriminelle  

 handling omfatter optagelse af »utugtige fotografier, film eller lignende«.  

 Begrebet »eller lignende« omfatter andre billedoptagelser, f.eks. billeder  

 til direkte transmission, uden at der sker lagring.
 Anvendelse af personer under 15 år som pornomodeller  

 kan endvidere være omfattet af § 222 (samleje med et barn under 15  

 år), § 224, jf. §§ 216-223 a (anden kønslig  

 omgængelse end samleje) eller § 225, jf. §§ 216-220 og  

 §§ 222-223 a (kønslig omgængelse med en person af samme  

 køn).
2.1.4. Efter straffelovens § 235, stk. 1,  

 straffes den, som erhvervsmæssigt sælger eller på anden  

 måde udbreder utugtige fotografier, film eller lignende af børn,  

 med bøde eller fængsel indtil 2 år.
På samme  

 måde straffes den, som i en videre kreds udbreder sådanne  

 fremstillinger.
 Bestemmelsen blev indsat ved lov nr. 252 af 16. juni 1980.  

 I bemærkningerne til loven er det anført (Folketingstidende  

 1979-80, tillæg A, sp. 1761-1766), at bestemmelsens formål er at  

 beskytte børn mod strafbart misbrug i forbindelse med optagelse af  

 pornografiske billeder.
I bestemmelsen anvendes med udtrykket »børn« et  

 fleksibelt alderskriterium.
Det fremgår i den forbindelse af  

 Justitsministeriets bemærkninger til lovforslaget samt af  

 Straffelovrådets udtalelse af 10. oktober 1979, at »børn«  

 omfatter personer, hvis fysiske udviklingstrin svarer til aldersgruppen under  

 15 år.
Det afgørende for strafbarheden er derfor barnets fysiske  

 udviklingstrin, således som det fremtræder på billedet, jf.  

 Folketingstidende 1979-80, tillæg A, sp. 1767-1788.
Bestemmelsen omfatter »fotografier, film eller lignende«.  

 Tegninger er derimod ikke omfattet af bestemmelsen, og det samme gælder  

 såkaldt fiktiv børnepornografi   eksempelvis computerskabte  

 billeder, der har fuldstændig lighed med fotografier.
En eventuel  

 kunstnerisk værdi af et billede eller lignende, der ellers ville  

 være omfattet af § 235, kan legitimere billedet.
Der henvises  

 herom til Straffelovrådets betænkning nr. 435/1966 om straf for  

 pornografi, side 40-41, samt Folketingstidende 1999-2000, tillæg A, s.  

 7800.
 Om den nærmere afgrænsning af udtrykket  

 »utugtige« henvises til Straffelovrådets udtalelse af 10. oktober 1979,  

 a.st., sp. 1782-85. Her er det anført, at billeder af børn i  

 situationer, som efter deres karakter er omfattet af straffelovens  

 §§ 222, 224 eller 225 (samleje eller anden kønslig  

 omgængelse end samleje), umiddelbart må anses for »utugtige«.  

 Endvidere er det anført, at hovedvægten må lægges  

 på, om billedet viser et barn, der deltager i kønsligt forhold,  

 eller et barn, over for hvem der i øvrigt i forbindelse med optagelsen  

 må antages at være foretaget en groft krænkende handling,  

 f.eks. ved at anvende barnet som model for fotografering af kønsdele  

 eller af seksuelt prægede berøringer.
De kriminaliserede handlingstyper er erhvervsmæssigt  

 salg eller anden udbredelse.
Udtrykket »på anden måde udbreder«  

 sigter f.eks. til erhvervsmæssig forevisning eller udlejning af  

 børnepornografi.
Strafferammen for overtrædelse af § 235,  

 stk. 1, er fængsel indtil 2 år.
Strafferammen, der  

 oprindeligt var bøde, blev ved lov nr. 272 af 3. maj 1989  

 forhøjet, således at der ud over bøde blev mulighed for  

 at idømme fængsel indtil 6 måneder.
Det skete ud fra et  

 ønske om på en bedre måde at markere samfundets  

 afstandtagen fra udbredelse af børnepornografi og samtidig gøre  

 det strafferetlige værn mod seksuel udnyttelse af børn i  

 erhvervsmæssigt øjemed mere effektivt.
Der henvises til  

 Folketingstidende 1988-89, tillæg A, sp. 2855-72, og tillæg B,  

 sp. 1059.
 Ved lov nr. 441 af 31. maj 2000 blev strafferammen  

 yderligere skærpet til det nuværende niveau (indtil 2 års  

 fængsel).
Ved samme lov blev der i § 235, stk. 1, som 2.  

 pkt. indsat en bestemmelse om, at også den, som i en videre kreds  

 udbreder utugtige fotografier mv. af børn, straffes med fængsel  

 indtil 2 år. Ændringen indebar en udvidelse af  

 anvendelsesområdet, idet der i 2. pkt. ikke stilles krav om, at  

 udbredelsen er »erhvervsmæssig«.
Som eksempel på udbredelse i en  

 videre kreds nævnes i bemærkningerne til lovforslaget  

 distribution i »klubber« på Internettet eller ad andre kanaler, hvor  

 der er regler i klubben om, at man for at være medlem skal sende et  

 bestemt antal billeder til alle medlemmer af klubben, hvorefter man fra andre  

 modtager billeder på samme måde.
Er der derimod tale om  

 videregivelse af børnepornografisk materiale til en enkelt eller nogle  

 få personer under private former, vil forholdet ikke være  

 omfattet af stk. 1, 2. pkt., men i stedet af bestemmelsen i stk. 2  

 om besiddelse mv.
Der henvises til Folketingstidende 1999-2000, tillæg  

 A, s. 7817.
2.1.5. Besiddelse af børnepornografisk  

 materiale er kriminaliseret ved § 235, stk. 2, hvorefter den, som  

 besidder eller mod vederlag gør sig bekendt med fotografier, film  

 eller lignende af børn, der har samleje eller anden kønslig  

 omgængelse end samleje, har kønslig omgang med dyr eller  

 anvender genstande på groft utugtig måde, straffes med  

 bøde eller under skærpende omstændigheder med  

 fængsel indtil 6 måneder.
Bestemmelsen blev indsat ved lov nr.  

 1100 af 21. december 1994.
Ifølge bemærkningerne til lovforslaget blev  

 der ved affattelsen af bestemmelsen i § 235, stk. 2, tilsigtet en  

 løsning, der på den ene side rammer billeder optaget i  

 forbindelse med, at der er begået alvorlige strafbare handlinger over  

 for børn, mens besiddelsen af mindre grove billeder på den anden  

 side fortsat skulle være tilladt og muligvis kunne have en  

 kriminalitetsdæmpende effekt.
Der henvises herved til Folketingstidende  

 1994-95, tillæg A, sp. 467-475.
Uden for anvendelsesområdet for § 235,  

 stk. 2, falder billeder af børn, der ikke deltager i  

 kønsligt forhold mv.
Det gælder, selv om billederne har et  

 seksuelt præg, f.eks. på grund af det afbildede barns  

 berøringer af sig selv, eller fordi der på billedet er fokuseret  

 på barnets kønsdele.
Optagelse eller salg af sådanne  

 billeder kan efter omstændighederne være omfattet af § 230,  

 § 232 eller § 235, stk. 1.
Ved lovændringen i 2000 (lov nr. 441 af 31. maj  

 2000) blev bestemmelsen i § 235, stk. 2, udvidet, idet det forhold,  

 at en person mod vederlag gør sig bekendt med de særlige former  

 for børnepornografisk materiale, der er nævnt i bestemmelsen,  

 tillige blev omfattet.
Baggrunden herfor var, at betragtning af TV-billeder  

 (eksempelvis sendt via satellit) eller billeder, der overføres fra en  

 database til egen edb-skærm, ikke kan siges at være i  

 betragterens besiddelse, idet en besiddelse indebærer, at billedet skal  

 være lagret af vedkommende.
Man fandt derfor, at besiddelsesbegrebet  

 var for snævert i forhold til den måde, som det via  

 informationsteknologien er muligt at anskaffe sig børnepornografisk  

 materiale.
Kriminaliseringen af besiddelse blev således udvidet til  

 også at omfatte tilfælde, hvor en person   selv om der ikke er  

 tale om egentlig besiddelse   mod vederlag gør sig bekendt med  

 børnepornografiske fremstillinger.
De mere  

 tilfældighedsprægede situationer, hvor internetbrugere kommer ind  

 på særlige områder, hvor der måtte være fri  

 adgang til børnepornografi, falder uden for bestemmelsen.
Der henvises  

 til Folketingstidende 1999-2000, tillæg A, s. 7806. Strafferammen i  

 § 235, stk. 2, blev ligeledes skærpet ved den anførte  

 lovændring, idet der blev indført mulighed for under  

 skærpende omstændigheder at idømme fængsel indtil 6  

 måneder for overtrædelse af bestemmelsen.
 2.1.6. Ved lov nr. 380 af 6. juni 2002 blev en  

 særskilt bestemmelse om menneskehandel indsat i straffelovens 26.  

 kapitel om forbrydelser mod den personlige frihed.
Denne bestemmelse (§ 262 a) kriminaliserer  

 menneskehandel som en selvstændig forbrydelse.
Det fremgår af  

 bestemmelsen, at den, der rekrutterer, transporterer, overfører, huser  

 eller efterfølgende modtager en person, hvor der anvendes eller har  

 været anvendt ulovlig tvang efter § 260, frihedsberøvelse  

 efter § 261, trusler efter § 266, retsstridig fremkaldelse,  

 bestyrkelse eller udnyttelse af en vildfarelse eller anden utilbørlig  

 fremgangsmåde, straffes med fængsel indtil 8 år, når  

 handlingen er sket med henblik på udnyttelse af den  

 pågældende ved kønslig usædelighed, tvangsarbejde,  

 slaveri eller slaverilignende forhold eller fjernelse af organer.
Hvis forurettede er en person under 18 år, kan der  

 efter § 262 a, stk. 2, straffes for menneskehandel, selv om der  

 ikke har været anvendt de i § 262 a, stk. 1, anførte  

 tvangsmidler.
Det er ligeledes tilfældet, hvis gerningsmanden ved  

 ydelse af betaling eller anden fordel opnår et samtykke fra en person,  

 der har myndighed over forurettede, jf. stk. 2, nr. 2. Også i  

 disse tilfælde er strafferammen fængsel indtil 8 år.
2.1.7. Danmark har ratificeret Haagerkonventionen  

 om beskyttelse af børn og om samarbejde med hensyn til internationale  

 adoptioner af 29. maj 1993. Efter konventionens artikel 4 må en  

 international adoption kun finde sted, hvis der er givet samtykke hertil af  

 de personer, institutioner og myndigheder, som efter oprindelseslandets  

 lovgivning skal give et sådan samtykke.
Afhængig af barnets alder  

 og modenhed skal også barnet give sit samtykke.
Et samtykke skal bl.a.  

 afgives frivilligt og må ikke være fremkaldt mod betaling.
Disse regler er gennemført i dansk ret ved  

 adoptionslovens § 15, der blev indsat ved lov nr. 233 af 2. april 1997.  

 Efter denne bestemmelse kan adoption ikke meddeles, hvis nogen, der skal  

 afgive samtykke til adoptionen, yder eller modtager vederlag eller nogen form  

 for modydelse, herunder for tabt arbejdsfortjeneste.
Efter adoptionslovens  

 § 31, stk. 1, jf. § 34, stk. 1, nr. 2, er det strafbart  

 for andre end godkendte private organisationer at formidle børn til  

 adoption.
 2.1.8. Efter retsplejelovens § 741 a,  

 stk. 1, skal retten ved en række voldsforbrydelser og  

 seksualforbrydelser efter anmodning beskikke en bistandsadvokat for den  

 forurettede.
Efter bestemmelsen kan retten dog afslå at beskikke  

 en bistandsadvokat, hvis lovovertrædelsen er af mindre alvorlig  

 karakter, og advokatbistand må anses for åbenbart  

 unødvendigt.
Dette kan f.eks. være tilfældet, hvis der er  

 tale om værtshusklammeri, hvor der ikke er opstået skade, eller  

 en blufærdighedskrænkelse, hvor offeret nok kan være ilde  

 berørt, men ikke har været udsat for en væsentlig  

 krænkelse, jf.
Folketingstidende 1996-97, tillæg A, s. 3171.
Bistandsadvokatens rolle er bl.a. at støtte ofret  

 under afhøringen hos politiet og i retten og yde bistand ved  

 opgørelsen af eventuelle erstatningskrav.
Bistandsadvokaten har  

 således adgang til at overvære afhøringen af den  

 forurettede både hos politiet og i retten og ret til at stille  

 yderligere spørgsmål til den forurettede.
Advokaten skal  

 underrettes om tidspunktet for afhøringer og retsmøder, jf.  

 retsplejelovens § 741 c, stk. 1.
Bistandsadvokater har også adgang til at gøre  

 sig bekendt med den forurettedes forklaring til politirapport.
Når der  

 er rejst tiltale i sagen, har advokaten adgang til at gøre sig bekendt  

 med det øvrige materiale i sagen, som politiet har tilvejebragt, jf.  

 § 741 c, stk. 2.
Retsplejeloven indeholder i øvrigt ikke en  

 nærmere regulering af den beskikkede advokats processuelle stilling i  

 retten.
Det er imidlertid i Justitsministeriets bemærkninger til  

 bestemmelsen forudsat, at det vil være rimeligt at give  

 bistandsadvokaten adgang til at udtale sig om en række  

 spørgsmål, f.eks. såfremt der opstår  

 spørgsmål om at behandle sagen for lukkede døre, om  

 afhøring af den forurettede uden tiltaltes tilstedeværelse eller  

 lignende.
Er der spørgsmål om erstatning til den forurettede,  

 varetager advokaten ofrets interesser i forbindelse med erstatningens  

 opgørelse, jf.
Folketingstidende1996-97, tillæg A, s. 3171.
 I bemærkningerne er det endvidere forudsat, at  

 bistandsadvokaten ikke bør kunne virke som en yderligere anklager  

 under sagen, og advokaten har derfor ikke adgang til at udtale sig om  

 skyldsspørgsmålet og strafudmålingen, jf.  

 Folketingstidende 1996-97, a.st.
2.2. Tillægsprotokollen til FNs  

 konvention om barnets rettigheder om salg af børn,  

 børneprostitution og børnepornografi FNs Menneskerettighedskommission nedsatte i 1994 en  

 arbejdsgruppe, der fik til opgave at forhandle en tillægsprotokol til  

 FNs børnekonvention af 20. maj 1989. FNs Generalforsamling  

 vedtog herefter den 25. maj 2000 tillægsprotokollen om salg af  

 børn, børneprostitution og børnepornografi.
Danmark  

 undertegnede tillægsprotokollen den 7. september 2000.
Der udtrykkes i præamblen til  

 tillægsprotokollen betænkelighed ved den omfattende og stigende  

 internationale handel med børn med henblik på salg af  

 børn, børneprostitution og børnepornografi samt  

 foruroligelse over den udbredte og vedvarende praksis med sexturisme, hvor  

 børn er særligt udsatte.
Endvidere anføres det, at man  

 lettere vil kunne afskaffe disse overgreb mod børn, hvis der anvendes  

 en helhedsorienteret tilgang, og hvis der tages hånd om de medvirkende  

 faktorer, herunder underudvikling, fattigdom, økonomisk ulighed,  

 dårligt fungerende familier, manglende uddannelse mv.
 Efter børnekonventionens artikel 1 forstås  

 ved et barn enhver person under 18 år, medmindre barnet bliver myndig  

 tidligere efter den lov, der gælder for barnet.  

 Tillægsprotokollen skal fortolkes i overensstemmelse hermed.
 Det fremgår af artikel 1 i  

 tillægsprotokollen, at deltagerstaterne forpligtes til at forbyde salg  

 af børn, børneprostitution og børnepornografi.
 Af artikel 2 fremgår, at salg af børn  

 forstås som enhver handling eller transaktion, hvormed et barn  

 overdrages af en person eller persongruppe til en anden mod betaling eller  

 andet vederlag (a). Børneprostitution defineres som brugen af et barn  

 i forbindelse med seksuelle aktiviteter mod betaling eller vederlag (b), mens  

 børnepornografi omfatter enhver form for gengivelse (»any  

 representation«) af et barn involveret i en virkelig eller simuleret tydelig  

 seksuel aktivitet eller enhver form for gengivelse (»any representation«) af  

 et barns kønsdele af overvejende seksuelle årsager (c).
Efter artikel 3, stk. 1, forpligtes  

 deltagerstaterne til at sikre, at det som minimum, uanset om handlingen er  

 begået inden for eller på tværs af statens grænser,  

 er kriminaliseret at udbyde, levere eller modtage et barn med henblik på seksuel  

 udnyttelse af barnet, overdragelse af barnets organer for vindings skyld  

 eller beskæftigelse af barnet med tvangsarbejde, uretmæssigt som mellemmand at foranledige, at der gives  

 samtykke til adoption af et barn i strid med gældende internationale  

 retsakter om adoption, at udbyde, finde, skaffe eller videregive et barn til  

 børneprostitution samt at fremstille, videregive, udbrede, importere, eksportere, udbyde,  

 sælge eller besidde børnepornografi.
 Efter artikel 3, stk. 2, skal forsøg og  

 medvirken ligeledes kunne straffes i den udstrækning, det i  

 øvrigt følger af national lovgivning.
 Efter artikel 3, stk. 3, skal deltagerstaterne  

 sikre passende straffe for overtrædelser af ovennævnte  

 karakter.
 Det følger af artikel 3, stk. 4, at  

 enhver deltagerstat under hensyn til national lovgivning skal sikre, at  

 juridiske personer kan ifalde ansvar   strafferetligt, civilretligt eller  

 administrativt   for overtrædelser af ovennævnte karakter.
 Endvidere følger det af artikel 3,  

 stk. 5, at deltagerstaterne skal træffe passende retlige og  

 administrative forholdsregler for at sikre, at alle, der er involveret i  

 adoption af et barn, handler i overensstemmelse med gældende  

 internationale retsakter.
Artikel 4 indeholder bestemmelser om jurisdiktion  

 (straffemyndighed). Det følger således af stk. 1, at  

 det skal sikres, at en deltagerstat kan udøve jurisdiktion over  

 overtrædelser efter artikel 3, stk. 1, når  

 overtrædelserne begås på dens område eller om bord  

 på et skib eller luftfartøj, der er registreret i den  

 pågældende stat.
Desuden fastsættes det i   

 stk. 2, at deltagerstaterne er berettigede   men altså ikke  

 forpligtede   til at kunne udøve jurisdiktion i andre tilfælde,  

 hvor lovovertræderen er statsborger eller har fast bopæl i den  

 pågældende stat.
Artikel 4, stk. 3, bestemmer, at en  

 deltagerstat skal kunne udøve jurisdiktion i tilfælde, hvor  

 staten ikke udleverer en person til en anden deltagerstat, fordi vedkommende  

 er statsborger i førstnævnte stat.
 Artikel 5 vedrører deltagerstaternes  

 forpligtelser med hensyn til udlevering for de handlinger, der er omfattet af  

 artikel 3, stk. 1. Efter artikel 5, stk. 1, skal de i  

 protokollen nævnte handlinger anses for omfattet af enhver allerede  

 eller senere indgået traktat mellem deltagerstaterne om udlevering.  

 Deltagerstater, der ikke gør udlevering betinget af en gensidig  

 traktat herom, skal anse lovovertrædelser omfattet af  

 tillægsprotokollen som overtrædelser, der kan medføre  

 udlevering i overensstemmelse med de betingelser, der følger af  

 lovgivningen i den anmodede stat, jf. artikel 5, stk. 3. Efter  

artikel 5, stk. 5, skal den anmodede stats kompetente myndigheder  

 vurdere sagen med henblik på eventuel overtagelse af  

 retsforfølgningen i tilfælde, hvor udlevering afslås,  

 fordi lovovertræderen er statsborger i den anmodede stat.
 Efter artikel 6 skal deltagerstaterne yde hinanden  

 gensidig retshjælp i videst muligt omfang i forbindelse med sager  

 omfattet af tillægsprotokollen på grundlag af eksisterende  

 traktater om gensidig retshjælp eller national lovgivning.
 Artikel 7 regulerer deltagerstaternes forpligtelser  

 med hensyn til beslaglæggelse og konfiskation af effekter, der har  

 været benyttet til at begå   eller som gør det lettere at  

 begå lovovertrædelser omfattet af tillægsprotokollen.  

 Endvidere skal udbytte kunne beslaglægges og konfiskeres.  

 Deltagerstaterne forpligtes desuden til med forbehold af den nationale  

 lovgivning at træffe forholdsregler, der har til formål  

 midlertidigt eller permanent at lukke lokaler, der er benyttet til at  

 begå lovovertrædelser omfattet af tillægsprotokollen.
Artikel 8 omhandler forpligtelser for  

 deltagerstaterne til at vedtage passende forholdsregler med henblik på  

 i strafferetsplejen at anerkende sårbarheden hos ofre for  

 overtrædelser omfattet af protokollen, herunder at anerkende deres  

 særlige behov som vidner, at informere om deres rettigheder, at tillade  

 fremlæggelse af deres synspunkter og behov samt at sikre  

 tilstrækkelige støtteforanstaltninger gennem hele retsprocessen.  

 Endvidere anføres det i artikel 8, at det i relevante tilfælde  

 skal være muligt at beskytte ofrenes privatliv og identitet samt at  

 rehabilitere ofrene.
Endelig fremgår det, at deltagerstaterne skal  

 træffe forholdsregler for at sikre en passende uddannelse for de  

 personer, der arbejder med ofrene.
Efter artikel 9 skal deltagerstaterne vedtage og  

 gennemføre eller styrke lovgivning, administrative regler, social  

 initiativer mv., der har til formål at forebygge overtrædelser  

 omfattet af tillægsprotokollen.
Af artikel 9, stk. 3,  

 fremgår det, at deltagerstaterne skal sikre tilstrækkelig bistand  

 til ofre for forbrydelser omfattet af tillægsprotokollens  

 anvendelsesområde, ligesom det skal sikres, at ofrene har adgang til at  

 kræve skadeserstatning af overtræderen, jf. stk. 4.  

 Endelig anføres det i stk. 5, at annoncering for de i  

 protokollen beskrevne forbrydelser skal forbydes.
Artikel 10 vedrører internationalt  

 samarbejde om forebyggelse, afsløring, efterforskning og  

 strafforfølgning.
Også samarbejdet om efterfølgende  

 støtte til ofrene skal styrkes, ligesom det fremgår, at  

 deltagerstaterne er forpligtede til at arbejde på at  

 imødegå de grundlæggende årsager til børns  

 sårbarhed over for at blive udsat for seksuelle overgreb  

 årsager som fattigdom og underudvikling.
 Af artikel 11 fremgår det, at protokollen  

 alene indeholder minimumsstandarder.
 Artikel 12 fastsætter, at deltagerstaterne  

 inden 2 år fra protokollens ikrafttræden i den  

 pågældende stat skal indsende en beretning om implementeringens  

 gennemførelse til Komitéen vedrørende Barnets  

 Rettigheder.
 Artikel 13-17 indeholder bestemmelser om  

 undertegnelse, ratifikation mv.
2.3. Forslag til rammeafgørelse om  

 bekæmpelse af seksuel udnyttelse af børn samt  

 børnepornografi Kommissionen forelagde den 22. januar 2001 et forslag til  

 rammeafgørelse om bekæmpelse af seksuel udnyttelse af  

 børn samt børnepornografi.
Retsgrundlaget for forslaget er  

 artikel 29, artikel 31, litra e, og artikel 34, stk. 2, i Traktaten om  

 Den Europæiske Union (TEU).
Forslaget til rammeafgørelse, der er opnået  

 politisk enighed om i EU, er optaget som bilag 2 til lovforslaget.
Det  

 bemærkes i den forbindelse, at den endelige sproglige udformning af  

 forslaget til rammeafgørelse og den endelige nummerering af de enkelte  

 bestemmelser i forslaget til rammeafgørelse afventer en nærmere  

 juridisk-sproglig gennemgang forud for vedtagelsen af  

 rammeafgørelsen.
 Rammeafgørelsens formål er at sikre en  

 tilnærmelse af medlemsstaternes lovgivning om bekæmpelse af  

 seksuel udnyttelse af børn samt børnepornografi.
Artikel 1 indeholder en række definitioner.  

 Det fremgår således af artikel 1, litra a, at udtrykket »barn«  

 omfatter enhver person under 18 år.
Af litra b fremgår det, at  

 »børnepornografi« omfatter pornografisk materiale, der visuelt  

 afbilder eller forestiller et virkeligt barn, der er involveret eller  

 deltager i eksplicit seksuel adfærd, herunder pirrende fremstilling af  

 barnets kønsorganer eller pubesområde.
Endvidere omfatter  

 udtrykket pornografisk materiale, der visuelt afbilder eller forestiller en  

 virkelig person, der ser ud som et barn, og som er involveret eller deltager  

 i den ovennævnte adfærd, samt realistiske billeder af et ikke  

 eksisterende barn, der er involveret eller deltager i ovennævnte  

 adfærd (»fiktiv børnepornografisk materiale«).
Artikel 2 indeholder medlemsstaternes forpligtelser  

 med hensyn til, hvilke forsætlige handlinger vedrørende seksuel  

 udnyttelse af børn der skal være strafbare.
Det fastsættes  

 således i artikel 2, litra a, at det skal være strafbart at  

 tvinge et barn til prostitution eller til deltagelse i pornografisk  

 optræden eller drage fordel heraf eller på anden måde  

 udnytte et barn til sådanne formål.
Herudover forpligtes medlemsstaterne efter artikel 2,  

 litra b, til at gøre det strafbart at hverve et barn til prostitution  

 eller til at deltage i pornografisk optræden.
Danmark har i forbindelse  

 med forhandlingerne afgivet en forklarende erklæring om, at  

 »pornografisk optræden« skal forstås som det i straffeloven  

 anvendte udtryk »kønslig usædelighed«.
 Efter artikel 2, litra c, skal det være strafbart at  

 tage del i seksuel omgang med et barn, der er opnået ved brug af tvang,  

 magt eller trusler, ved betaling som modydelse eller ved misbrug af en  

 anerkendt tillidsposition, myndighed eller indflydelse i forhold til  

 barnet.
Artikel 3 indeholder medlemsstaternes forpligtelser  

 med hensyn til, hvilke forsætlige handlinger vedrørende  

 børnepornografi der skal være strafbare.
Efter artikel 3,  

 stk. 1, litra a-c, skal medlemsstaterne kriminalisere produktion,  

 distribution, transmission, udbydelse eller anden udbredelse af  

 børnepornografi.
Medlemsstaterne skal endvidere efter artikel 3,  

 stk. 1, litra d, kriminalisere anskaffelse og besiddelse af  

 børnepornografi.
Efter artikel 3, stk. 2, kan medlemsstaterne undtage  

 de i artikel 3 nævnte handlinger for strafansvar i tilfælde, hvor  

 den person, der fremstår som et barn, faktisk var 18 år eller  

 derover på tidspunktet for afbildningen.
Medlemsstaterne kan endvidere  

 undtage produktion til eget brug og besiddelse fra strafansvar, når den  

 afbildede person er over den seksuelle lavalder og har givet sit samtykke.
Et  

 samtykke kan efter forslaget til rammeafgørelse ikke anses for  

 gyldigt, hvis det er opnået ved misbrug af eksempelvis højere  

 alder, stilling, status, større modenhed, erfaring eller ofrets  

 afhængighed af lovovertræderen.
 Endelig kan medlemsstaterne undtage produktion og  

 besiddelse af »fiktiv børnepornografi« fra strafansvar, når det  

 pornografiske materiale produceres og besiddes udelukkende til eget brug.
 Det følger af artikel 4, at medlemsstaterne  

 skal kriminalisere medvirken til de i artikel 2 og 3 opregnede  

 lovovertrædelser samt forsøg på de i artikel 2 og 3,  

 stk. 1, litra a og b, nævnte lovovertrædelser.
Artikel 5 indeholder bestemmelser om sanktioner og  

 skærpende omstændigheder.
Det fremgår af artikel 5,  

 stk. 1, at medlemsstaterne skal sikre, at der for overtrædelser  

 omfattet af artikel 2 (seksuel udnyttelse af børn), 3  

 (børnepornografi) og 4 (forsøg og medvirken) kan idømmes  

 fængsel i mindst 1 til 3 år.
 Efter artikel 5, stk. 2, litra a, skal  

 menneskehandel, hvor der har været anvendt tvang, og voldtægt mv.  

 kunne straffes med fængsel i mindst 5 til 10 år.
Artikel 5, stk. 2, litra b, opregner en række  

 omstændigheder, der i forbindelse med fastsættelsen af  

 strafferammen skal betragtes som skærpende.
Det drejer sig om  

 handlinger, der er omfattet af den fælles aktion af 21. december 1998  

 om deltagelse i en kriminel organisation (EFT L 351 af 29.12.1998, s. 1).  

 Herudover drejer det sig om handlinger, der er begået på en  

 sådan måde, at de børn, der er ofre for den strafbare  

 handling, er blevet udsat for livsfare, grov vold eller er blevet alvorligt  

 skadet.
Ifølge forslaget til rammeafgørelse skal  

 medlemsstaterne sikre, at menneskehandel med henblik på udnyttelse af  

 barnet ved kønslig usædelighed, hvor en af disse skærpende  

 omstændigheder foreligger, kan medføre frihedsstraf med en  

 strafferamme på 5 til 10 år.
 Efter artikel 5, stk. 2, litra c, skal  

 medlemsstaterne sikre, at menneskehandel, hvor der drages fordel af  

 udnyttelsen af barnet ved kønslig usædelighed, seksuel  

 udnyttelse mod betaling eller ved misbrug af myndighed mv. samt udbredelse af  

 børnepornografi, kan medføre frihedsstraf med en strafferamme  

 på 5 til 10 år, når forurettede er under den seksuelle  

 lavalder og mindst én af de øvrige skærpende  

 omstændigheder i øvrigt foreligger.
Efter artikel 5, stk. 3, skal medlemsstaterne sikre,  

 at personer, der er blevet dømt for overtrædelser omfattet af  

 forslaget til rammeafgørelse, kan forbydes at udøve  

 aktiviteter, der indebærer tilsyn med børn.
Ifølge  

 artikel 5, stk. 4, kan medlemsstaterne for overtrædelser  

 vedrørende fiktiv børnepornografi fastsætte andre  

 sanktioner, herunder ikke-strafferetlige sanktioner.
Artikel 6 indeholder nærmere regler for  

 juridiske personers strafansvar.
Bestemmelsen forpligter medlemsstaterne til  

 at sikre, at juridiske personer kan gøres ansvarlige med hensyn til de  

 handlinger, der er beskrevet i rammeafgørelsen, i det omfang  

 handlingerne er begået for at skaffe den juridiske person vinding og er  

 begået af en person, der handler enten individuelt eller som medlem af  

 et organ under den juridiske person, og som har en ledende stilling inden for  

 den juridiske person.
 Endvidere forpligtes medlemsstaterne til at sikre, at  

 juridiske personer også kan straffes i tilfælde, hvor f.eks.  

 utilstrækkelig kontrol eller tilsyn fra den juridiske persons side har  

 gjort det muligt for en person, der er underlagt den juridiske persons  

 myndighed, at begå de nævnte lovovertrædelser.
 Efter artikel 7 skal medlemsstaterne sikre, at der  

 overfor juridiske personer kan iværksættes sanktioner, der er  

 effektive, proportionelle og har afskrækkende virkning, herunder  

 bødestraf eller andre sanktioner som f.eks. udelukkelse fra offentlige  

 ydelser eller tilskud og forbud mod at udøve kommerciel  

 virksomhed.
 Efter artikel 8 skal medlemsstaterne sikre, at de  

 har straffemyndighed, når lovovertrædelsen er begået helt  

 eller delvist på medlemsstatens område (stk. 1, litra a),  

 gerningsmanden er statsborger i medlemsstaten (stk. 1, litra b), eller  

 lovovertrædelsen er begået til fordel for en juridisk person, der  

 har hjemsted på medlemsstatens område (stk. 1, litra c). De  

 to sidstnævnte jurisdiktionsformer er dog ikke pligtmæssige, idet  

 medlemsstaterne kan meddele Rådets Generalsekretariat, i hvilket omfang  

 de skal gælde for den pågældende medlemsstat, jf. artikel  

 8, stk. 2.
Artikel 8, stk. 3, bestemmer, at en medlemsstat, der  

 ikke udleverer egne statsborgere, skal træffe de nødvendige  

 foranstaltninger med henblik på at sikre, at den har straffemyndighed i  

 tilfælde, hvor lovovertrædelser omfattet af  

 EU-rammeafgørelsen bliver begået af en af dens egne statsborgere  

 uden for den pågældende medlemsstats territorium.
For så  

 vidt angår de i artikel 3 nævnte lovovertrædelser  

 (produktion, udbredelse mv. af børnepornografi) fremgår det af  

 artikel 8, stk. 5, at en lovovertrædelse begået ved  

 hjælp af et edb-system skal anses for at være begået  

 på territoriet i den medlemsstat, hvorfra lovovertræderen har  

 opnået adgang til edb-systemet, uanset om selve edb-systemet befinder  

 sig i denne medlemsstat eller ej.
 Efter artikel 8, stk. 6, forpligtes medlemsstaterne  

 til at muliggøre retsforfølgning af i det mindste de groveste  

 af de lovovertrædelser, der er omhandlet i artikel 2 (menneskehandel,  

 seksuel udnyttelse mv.), efter at offeret har nået  

 myndighedsalderen.
Artikel 9 forpligter medlemsstaterne til at sikre,  

 at efterforskning og retsforfølgning af overtrædelser omfattet  

 af rammeafgørelsen ikke afhænger af, at offeret indgiver en  

 anmeldelse eller klage.
Endvidere fremgår det, at børn, der er  

 ofre for menneskehandel eller anden seksuel udnyttelse, bør betragtes  

 som særligt udsatte ofre, og at der skal træffes foranstaltninger  

 for at sikre passende hjælp til ofrets familie.
 Det fremgår af artikel 10, at EUs fælles  

 aktion af 24. februar 1997 om bekæmpelse af menneskehandel og seksuel  

 udnyttelse af børn ophæves ved rammeafgørelsen.
Artikel 11 indeholder et krav om, at  

 medlemsstaterne skal opfylde rammeafgørelsens forpligtelser inden en  

 nærmere angivet dato.
Da forslaget endnu ikke er vedtaget, er denne  

 dato ikke fastlagt endeligt.
2.4. Europarådets konvention om  

 IT-kriminalitet Europarådets Ministerkomité besluttede i  

 februar 1997 at nedsætte en arbejdsgruppe om kriminalitet i cyber-space  

 (PC-CY) under Europarådets Styringskomité for Strafferet (CDPC).  

 Arbejdsgruppen havde til formål at udarbejde et udkast til en  

 international konvention om IT-kriminalitet, der skal indeholde forslag til  

 strafferetlige og processuelle regler på området, herunder regler  

 om internationalt samarbejde.
 Konventionen blev vedtaget af Ministerkomitéen den  

 8. november 2001 og åbnet for undertegnelse den 23. november 2001 ved  

 en konference i Budapest, Ungarn.
 Artikel 9 i konventionen vedrører  

 børnepornografi.
 Bestemmelsen indeholder i stk. 1 en  

 forpligtelse til at kriminalisere fremstilling af børnepornografisk  

 materiale med forsæt til udbredelse ved hjælp af et  

 computersystem (litra a). Bestemmelsen indeholder endvidere en  

 forpligtelse til at gøre det strafbart at udbyde eller gøre  

 børnepornografisk materiale tilgængeligt ved hjælp af et  

 computersystem (litra b), ligesom det skal være strafbart at  

 distribuere eller overføre (litra c), skaffe sig selv eller  

 andre (litra d) og at besidde (litra e)  

 børnepornografisk materiale ved hjælp at et computersystem.
 Efter artikel 9, stk. 2, forstås ved  

 børnepornografi en visuel gengivelse af en mindreårig (litra  

 a) eller en person, der fremtræder som mindreårig (litra  

 b), såfremt vedkommende deltager i klart seksuelle handlinger.  

 Endvidere forstås ved børnepornografi realistiske billeder, der  

 forestiller en mindreårig involveret i klart seksuelle handlinger  

 (fiktiv børnepornografi) (litra c).
Efter artikel 9, stk. 3, omfatter udtrykket  

 »mindreårige« alle personer under 18 år.
Bestemmelsen indeholder  

 en adgang for de kontraherende parter til at fastsætte en lavere  

 aldersgrænse, der dog ikke må være lavere end 16  

 år.
Artikel 9, stk. 4, indeholder en adgang for  

 parterne til at tage forbehold om, at det ikke skal være strafbart at  

 besidde eller anskaffe børnepornografisk materiale til sig selv eller  

 andre, jf. artikel 9, stk. 1, litra d og e.
Endvidere kan parterne  

 undlade at lade fiktiv børnepornografi og gengivelser af personer over  

 18 år, der fremtræder som mindreårige, jf. artikel 9,  

 stk. 2, litra b og c, være omfattet af definitionen på  

 børnepornografisk materiale.
Danmark har endnu ikke undertegnet Europarådets  

 konvention om IT-kriminalitet.
Justitsministeriet overvejer således for  

 tiden, i hvilket omfang konventionen   der også indeholder en  

 række bestemmelser om andet end børnepornografi   vil  

 kræve lovændringer.
2.5. Justitsministeriets overvejelser Alvoren af den krænkelse, som børn  

 udsættes for ved seksuel udnyttelse mv., har i de senere år bl.a.  

 ført til en række internationale initiativer   heriblandt  

 FN-tillægsprotokollen om salg af børn, børneprostitution  

 og børnepornografi samt forslaget til EU-rammeafgørelse om  

 bekæmpelse af seksuel udnyttelse af børn og  

 børnepornografi.
Såvel tillægsprotokollen som forslaget til  

 EU-rammeafgørelse indeholder en række forpligtelser for de  

 deltagende stater, særligt med hensyn til at kriminalisere forskellige  

 former for udnyttelse af børn.
Det samme er tilfældet med  

 Europarådets konvention om IT-kriminalitet.
 2.5.1. Salg af børn og udnyttelse af  

 børn ved prostitution mv.
2.5.1.1. FN-tillægsprotokollen forpligter   som  

 omtalt i pkt. 2.2.   de deltagende stater til at kriminalisere salg af  

 børn, der sker med henblik på at udnytte barnet seksuelt, at  

 overdrage barnets organer for vindings skyld eller for at beskæftige  

 barnet med tvangsarbejde.
Det følger desuden af artikel 3,  

 stk. 1, litra b, i tillægsprotokollen, at det skal forbydes at  

 »udbyde, finde, skaffe eller videregive et barn til  

 børneprostitution«.
 Også forslaget til EU-rammeafgørelse  

 pålægger medlemsstaterne en forpligtelse til at kriminalisere  

 udnyttelse af børn ved prostitution eller »seksuelle aktiviteter«,  

 herunder pornografisk optræden, voldtægt mv., jf. artikel 2.  

 Efter artikel 2, litra c (ii), skal det således være strafbart at  

 deltage i seksuelle aktiviteter med et barn, hvor der gives penge eller andre  

 former for godtgørelse eller vederlag som modydelse for, at barnet  

 deltager i aktiviteterne.
 Det er Justitsministeriets opfattelse, at dansk lovgivning  

 som udgangspunkt allerede opfylder de nævnte krav.
 Salg af børn, seksuel udnyttelse af børn og  

 bagmandsvirksomhed i forbindelse med prostitution mv. vil således i dag  

 kunne straffes efter bl.a. straffelovens § 216 (voldtægt),  

 § 222 (samleje med et barn under 15 år), § 228 (rufferi),  

 § 229 (mellemmand i forbindelse med prostitution), § 230  

 (produktion med pornomodeller under 18 år) og § 262 a  

 (menneskehandel).
2.5.1.2. Efter straffelovens § 223 a straffes  

 den, der som kunde har samleje med en person under 18 år, der helt  

 eller delvis ernærer sig ved prostitution, med bøde eller  

 fængsel indtil 2 år.
Bestemmelsen finder således  

 anvendelse, hvis den unge ernærer sig helt eller delvist ved  

 prostitution, og hvis der ydes betaling eller gives løfte om betaling.  

 Som omtalt ovenfor i pkt. 2.1. skal der være tale om en mere  

 regelmæssig virksomhed med levering af seksuelle ydelser mod betaling  

 eller løfte herom.
Hvor den pågældende person under 18  

 år i enkeltstående tilfælde har modtaget betaling for et  

 samleje eller lignende, vil forholdet således ikke være omfattet  

 af § 223 a.
Efter forslaget til EU-rammeafgørelsen er  

 medlemsstaterne forpligtede til at kriminalisere ethvert tilfælde, hvor  

 der er tale om samleje mv. med en person under 18 år mod betaling.
Det  

 bemærkes, at der i overensstemmelse med gældende ret ikke  

 nødvendigvis skal være tale om betaling af et pengebeløb,  

 men kundens modydelse skal kunne gøres op i penge.
Det er uden  

 betydning, om det er kunden selv eller en tredjemand, som betaler.
 På den baggrund foreslås det at ændre  

 straffelovens § 223 a, således at det bliver strafbart som kunde  

 mod betaling eller løfte om betaling at have samleje (eller anden  

 kønslig omgængelse, jf. § 224) med en person under 18  

 år, også selv om der er tale om enkeltstående  

 tilfælde af prostitution   altså hvor personen under 18 år  

 ikke ernærer sig ved prostitution.
For at være omfattet af § 223 a skal den  

 person, som har samleje med den mindreårige, ligesom efter den  

 gældende bestemmelse kunne karakteriseres som kunde.
Samlejet med den  

 mindreårige skal således være opnået mod betaling  

 eller løfte om betaling.
Udtrykket »kunde« indeholder en vis begrænsning af  

 det strafbare område.
Betaler en person, som har seksuelt samkvem med  

 en person under 18 år, f.eks. for den mindreåriges bolig, mad,  

 tøj mv., vil den pågældende normalt ikke af den grund  

 kunne karakteriseres som »kunde«, jf.
Justitsministeriets bemærkninger  

 til forslaget om indførelse af § 223 a (Folketingstidende  

 1998-99, tillæg A, s. 937). En konkret vurdering af sagens  

 omstændigheder i øvrigt kan dog naturligvis føre til, at  

 den pågældende må karakteriseres som »kunde«.
 Ved vurderingen af om der er tale om et »kundeforhold«,  

 vil det tillige kunne indgå under hvilke omstændigheder, aftalen  

 indgås, eksempelvis om aftalen om et seksuelt forhold etableres  

 på gaden, på et værtshus eller en bar eller lignende  

 umiddelbart efter parternes møde, og om forholdet er begrænset  

 til den seksuelle kontakt, uden at parterne i øvrigt omgås.
2.5.2. Adoption Efter artikel 3, stk. 1, litra a (ii), i  

 FN-tillægsprotokollen skal det være strafbart » som mellemmand  

 utilbørligt at formå nogen til at give samtykke til adoption i  

 strid med internationale rets-instrumenter om adoption«.
Denne formulering  

 skal sammenholdes med indledningsordene i artikel 3, stk. 1, litra a,  

 hvorefter der er pligt til at kriminalisere de opregnede forhold »inden for  

 rammerne af begrebet salg af børn som defineret i artikel 2«.
Efter  

 artikel 2 omfatter begrebet salg af børn enhver handling eller handel,  

 hvorved et barn overdrages af enhver person eller gruppe af personer til en  

 anden mod vederlag eller enhver anden form for modydelse.
Visse grovere tilfælde omfattet af formuleringen  

 »utilbørligt at formå nogen til at give samtykke« må  

 antages at kunne straffes efter straffelovens § 260, f.eks. hvis et  

 samtykke til adoption er opnået ved vold eller trusler om vold.
Det  

 må imidlertid antages, at tillægsprotokollen også  

 indebærer en forpligtelse til at kriminalisere det forhold, at en  

 mellemmand yder vederlag for at opnå samtykke til adoption.
Det følger af adoptionslovens § 15, at hvis  

 der er ydet vederlag eller anden form for modydelse, herunder betaling for  

 tabt arbejdsfortjeneste, til nogen, som skal give samtykke til en adoption,  

 kan adoptionen ikke meddeles.
Ifølge § 15, 2. pkt., kan  

 statsamtet afkræve enhver, der har kendskab til forholdene, alle  

 oplysninger til afklaring af, om der er ydet eller modtaget vederlag mv.
Ydelse af vederlag for at opnå samtykke til adoption  

 har imidlertid alene den civilretlige virkning, at statsamtet skal  

 nægte at meddele adoptionsbevilling.
Det er derimod ikke strafbart at  

 yde et sådant vederlag.
Tillægsprotokollens artikel 3, stk. 1, litra a  

 (ii), omfatter kun vederlag, der ydes af en mellemmand.
Det skal  

 således ikke være strafbart, hvis vederlaget ydes af en person,  

 der selv ønsker at adoptere.
Ifølge adoptionslovens § 31 må bistand  

 til at formidle kontakt mellem personer, der ønsker at adoptere, og et  

 barn med henblik på adoption eller til at gennemføre en adoption  

 (adoptionshjælp) kun ydes af private, hvis de har Justitsministeriets  

 tilladelse hertil efter adoptionslovens § 30. Juridisk bistand og  

 lignende i forbindelse med henvendelse til myndigheder og fremskaffelse af  

 oplysninger, som kræves af myndighederne, er dog undtaget fra kravet om  

 tilladelse, jf. § 31, stk. 2. For tiden har to private  

 organisationer DanAdopt og Adoption Center tilladelse til at formidle  

 adoption af udenlandske børn.
Overtrædelse af dette forbud mod  

 at yde adoptionshjælp uden tilladelse straffes efter § 34,  

 stk. 1, nr. 2, med bøde eller fængsel indtil fire  

 måneder.
 Selve det at optræde som mellemmand i forbindelse  

 med en adoption er således allerede i dag strafbart, medmindre der er  

 tale om en organisation, der har tilladelse til at yde adoptionshjælp.  

 Det må imidlertid antages, at tillægsprotokollens artikel 3,  

 stk. 1, litra a (ii), indebærer en pligt til selvstændigt at  

 kriminalisere det forhold, at en mellemmand yder vederlag for at opnå  

 samtykke til adoption.
 Det foreslås derfor, at der indsættes et nyt  

 stykke i adoptionslovens § 34, hvorefter den, der som mellemmand yder  

 vederlag til nogen, der skal samtykke til en adoption, straffes med  

 bøde eller fængsel indtil fire måneder.
2.5.3. Børnepornografisk  

 materiale 2.5.3.1. Efter artikel 3, stk. 1, litra c, i  

 FN-tillægsprotokollen skal de deltagende stater kriminalisere  

 fremstilling, videregivelse, udbredelse, import, eksport, udbud, salg og  

 besiddelse af enhver gengivelse af et barn (en person under 18 år)  

 involveret i en virkelig eller simuleret tydelig seksuel aktivitet samt  

 enhver form for gengivelse af et barns kønsdele af overvejende  

 seksuelle årsager.
Endvidere følger det af artikel 3 i forslaget til  

 EU-rammeafgørelse, at produktion, distribution, spredning,  

 overførsel, udbydelse og anskaffelse eller besiddelse af  

 børnepornografi skal forbydes.
Børnepornografi skal her  

 forstås som materiale, hvor en person under 18 år eller en  

 person, der ser ud til at være under 18 år, er involveret i eller  

 deltager i seksuel adfærd.
Omfattet er desuden realistiske billeder af  

 et ikke-eksisterende barn, der er involveret i seksuel adfærd (fiktiv  

 børnepornografi).
Efter artikel 9 i konventionen om IT-kriminalitet skal  

 fremstilling med forsæt til udbredelse via et computersystem samt  

 besiddelse og overførsel mv. af børnepornografisk materiale  

 være strafbar.
Børnepornografi defineres som visuel gengivelse  

 af en person, som deltager i klart seksuelle handlinger, hvis personen er  

 under 18 år eller fremtræder som yngre end 18 år.  

 Realistiske billeder, der forestiller en person under 18 år involveret  

 i klart seksuelle handlinger, er ligeledes omfattet.
 Nedenfor i pkt. 2.5.3.2.-2.5.3.5. omtales, hvilke  

 ændringer af straffelovens § 235, stk. 1, om udbredelse af  

 børnepornografisk materiale der foreslås gennemført som  

 følge af tillægsprotokollen, forslaget til  

 EU-rammeafgørelse og konventionen om IT-kriminalitet.
 I forlængelse heraf omtales det i pkt. 2.5.3.6.,  

 hvilke ændringer der på baggrund af de nævnte  

 internationale forpligtelser foreslås gennemført i straffelovens  

 § 235, stk. 2, om besiddelse af børnepornografisk  

 materiale.
2.5.3.2. Det er Justitsministeriets opfattelse, at  

 udtrykket »utugtige« i straffelovens § 235, stk. 1 (og i  

 § 230), lever op til de nævnte forpligtelser med hensyn til det  

 pornografiske indhold af fotografier mv.
Udtrykket omfatter således  

 som det er omtalt i pkt. 2.1. om gældende ret   bl.a. situationer  

 omfattet af straffelovens §§ 222, 224 eller 225 (samleje eller anden  

 kønslig omgængelse end samleje) samt andre situationer, hvor  

 vedkommende deltager i kønsligt forhold, eller hvor der over for  

 vedkommende må antages at være foretaget en groft krænkende  

 handling, f.eks. ved at anvende den pågældende som model for  

 fotografering af kønsdele eller af seksuelt prægede  

 berøringer.
 2.5.3.3. Den eksisterende bestemmelse i  

 straffelovens § 235, stk. 1, omfatter utugtige fotografier, film  

 eller lignende af »børn«, hvilket skal forstås som personer,  

 hvis fysiske udviklingstrin svarer til aldersgruppen under 15 år.
Danmark vil med ratifikation af tillægsprotokollen  

 og vedtagelse af EU-rammeafgørelsen blive forpligtet til i  

 straffelovens § 235, stk. 1, i stedet at indføre en fast  

 aldersgrænse, således at bestemmelsen i straffelovens § 235,  

 stk. 1, fremover udvides til at beskytte alle personer under 18  

 år.
Justitsministeriet foreslår derfor, at ordet »børn« i  

 straffelovens § 235, stk. 1, erstattes med ordene »personer under  

 18 år«.
Udtrykket »personer under 18 år« vil ikke omfatte  

 personer, der fremstår som yngre end 18 år, men som faktisk er  

 fyldt 18 år.
Justitsministeriet finder ikke, at de beskyttelseshensyn,  

 der ligger bag bestemmelsen i § 235 om børnepornografi, i  

 tilstrækkelig grad kan begrunde kriminalisering af disse  

 tilfælde, hvor der er tale om pornografisk materiale, som forestiller  

 personer, der faktisk er over 18 år.
Det bemærkes herved, at  

 sådanne tilfælde ikke er omfattet af kriminaliseringskravet i  

 tillægsprotokollen og forslaget til EU-rammeafgørelse.
Danmark  

 agter således ved ratifikationen af konventionen om IT-kriminalitet at  

 tage et forbehold, der angår tilfælde af denne karakter.
På samme måde som det efter den gældende  

 formulering af § 235 er afgørende for strafbarheden, om den  

 pågældende på billedet fremtræder som et »barn«, vil  

 det med den foreslåede formulering af bestemmelsen   i tilfælde,  

 hvor identiteten og alderen på den pågældende person er  

 ukendt   være afgørende for strafbarheden, om den  

 pågældende fremtræder som yngre end 18 år i det  

 børnepornografiske materiale.
I praksis vil det formentlig i det helt  

 overvejende antal tilfælde være umuligt at fremskaffe konkrete  

 oplysninger om den afbildede persons faktiske identitet og alder.
Foreligger  

 der imidlertid konkrete oplysninger om, at personen er over 18 år, vil  

 forholdet ikke være omfattet af bestemmelsen.
 2.5.3.4. Både tillægsprotokollen,  

 forslaget til EU-rammeafgørelse og konventionen om IT-kriminalitet  

 indeholder en forpligtelse til at kriminalisere såkaldt »fiktiv«  

 børnepornografi (»gengivelse af virkelig eller simuleret eksplicit  

 seksuel aktivitet« og »realistiske billeder af et ikke-eksisterende  

 barn«).
 Straffelovens § 235, stk. 1, er i sin  

 gældende udformning begrænset til fotografier, film og lignende  

 (herunder videooptagelser), hvorimod f.eks. tegninger og billeder frembragt  

 ved hjælp af edb (såkaldt computergenerede billeder), som ikke  

 afbilder et virkeligt samleje eller anden kønslig omgængelse end  

 samleje, falder uden for bestemmelsen.
Forud for ændringen af § 235 ved lov nr. 441 af  

 31. maj 2000 (se pkt. 2.1.4. ovenfor) overvejede udvalget om økonomisk  

 kriminalitet og datakriminalitet (Brydensholt-udvalget), om også  

 computerskabte fremstillinger eller lignende fremstillinger burde være  

 omfattet af den strafferetlige regulering.
Udvalget fandt dog, at hensynet  

 til beskyttelse af børn mod misbrug ikke nødvendiggør,  

 at sådanne fremstillinger omfattes af reguleringen.
Der henvises til  

 betænkning nr. 1377/1999 og Folketingstidende 1999-2000, tillæg  

 A, s. 7801-7802 og 7805.
På baggrund af tillægsprotokollens,  

 EU-rammeafgørelsens og konventionen om IT-kriminalitets definitioner  

 af børnepornografi kan den nugældende retstilstand på  

 dette punkt ikke opretholdes.
Det bemærkes i den forbindelse  

 også, at den tekniske udvikling i dag gør det muligt at lave  

 meget realistiske billeder med et pornografisk indhold, uden at personerne  

 på billederne har deltaget i produktionen endsige er virkelige.
 Det foreslås derfor, at § 235, stk. 1,  

 formuleres således, at bestemmelsen tillige omfatter andre utugtige  

 »gengivelser« end fotografier, film og lignende. »Gengivelser« vil  

 således   udover fotografier, film eller lignende   omfatte forhold,  

 hvor der er tale om en fiktiv afbildning.
Der vil med den foreslåede formulering skulle  

 foreligge en realistisk afbildning, jf. udtrykket »gengivelse«.
Bestemmelsen  

 vil derfor alene omfatte fiktive fremstillinger, der fremtræder  

 på samme eller tilnærmelsesvis samme måde som fotografier  

 og lignende.
Eksempelvis vil et computergeneret billede, der bortset fra det  

 fiktive motiv har fuld lighed med et fotografi, være omfattet.
Modsat  

 vil malerier, håndtegninger  mv., der ikke fremtræder som  

 identiske med faktiske afbildninger, falde uden for bestemmelsens  

 anvendelsesområde.
Som følge heraf vil tegnede eller malede  

 fremstillinger, som eksempelvis findes på oldtidens græske vaser,  

 ikke være omfattet af bestemmelsen.
Det kan endvidere bemærkes,  

 at materiale, der kan anses for legitimeret ved sin kunstneriske værdi,  

 som hidtil efter en konkret vurdering vil kunne falde uden for bestemmelsens  

 anvendelsesområde.
Bestemmelsen er, som det fremgår, begrænset  

 til visuelle gengivelser med et børnepornografisk indhold, hvilket  

 svarer til forslaget til EU-rammeafgørelse og konventionen om  

 IT-kriminalitet.
Den foreslåede udvidelse af § 235 om  

 børnepornografi omfatter således ikke litterære  

 gengivelser mv., dvs. materiale, hvor det utugtige indhold alene gengives i  

 skriftform.
På den baggrund agter Danmark ved ratifikation af  

 tillægsprotokollen at afgive en præciserende erklæring om,  

 at man anser udtrykket »enhver gengivelse« i tillægsprotokollen for  

 alene at omfatte »visuel gengivelse«.
Det kan i den forbindelse oplyses, at  

 Sverige ved sin undertegnelse af tillægsprotokollen har afgivet en  

 tilsvarende erklæring.
 2.5.3.5. De handlinger, der ifølge  

 tillægsprotokollen, forslaget til EU-rammeafgørelse og  

 konventionen om IT-kriminalitet skal kriminaliseres, er bl.a. fremstilling,  

 videregivelse, import, eksport, udbud, salg, distribution, spredning og  

 transmission af børnepornografisk materiale.
Det foreslås, at der i § 235, stk. 1,  

 anvendes udtrykket »udbredelse« som en samlet betegnelse for handlinger af  

 denne karakter.
Udtrykket »udbredelse« omfatter såvel  

 erhvervsmæssig som ikke-erhvervsmæssig udbredelse.
Det svarer til  

 den gældende § 235, stk. 1.
Imidlertid vil den ændrede affattelse af  

 bestemmelsen indebære, at ikke-erhvervsmæssig udbredelse fremover  

 vil være omfattet af § 235, stk. 1, selv om videregivelsen af  

 det børnepornografiske materiale ikke sker til en videre kreds, jf.  

 herved pkt. 2.1.4. ovenfor.
I dag er sådanne tilfælde alene  

 omfattet af § 235, stk. 2, om besiddelse af  

 børnepornografi.
 Fremstilling af fiktiv børnepornografisk materiale  

 med forsæt til at udbrede materialet vil skulle straffes efter  

 § 235, stk. 1, mens produktion af pornografiske fotografier mv. af  

 børn under 18 år fortsat straffes efter § 230.
 2.5.3.6. Som det fremgår af pkt. 2.1.5., er  

 det i dag efter straffelovens § 235, stk. 2, strafbart at besidde  

 (eller mod vederlag gøre sig bekendt med) visse grovere former for  

 børnepornografi.
 Det følger af det, der er anført ovenfor om  

 tillægsprotokollen, forslaget til EU-rammeafgørelse og  

 konventionen om IT-kriminalitet, at Danmark vil være forpligtet til at  

 kriminalisere besiddelse af enhver form for pornografisk materiale, der  

 gengiver personer under 18 år   herunder også såkaldt  

 fiktiv børnepornografi.
 På den baggrund foreslås det i § 235,  

 stk. 2, at indsætte samme formulering som i forslaget til  

 ændret affattelse af stk. 1, således at bestemmelsen udvides  

 til at omfatte besiddelse af »utugtige fotografier, film, andre visuelle  

 gengivelser eller lignende af personer under 18 år«, jf. pkt. 2.5.3.3.  

 og 2.5.3.4. ovenfor.
Det er dog Justitsministeriets opfattelse, at  

 tilfælde, hvor vedkommende afbildede person på tidspunktet for  

 afbildningen er over den seksuelle lavalder på 15 år og har givet  

 sit frivillige samtykke (direkte eller implicit) til besiddelsen af billedet,  

 bør være undtaget fra det strafbare område.
Hvorvidt der  

 foreligger et sådant samtykke vil afhænge af en samlet vurdering  

 af den pågældendes intellektuelle udviklingstrin samt  

 omstændighederne i øvrigt, herunder om samtykket er opnået  

 ved misbrug af for eksempel en på alder og erfaring beroende  

 overlegenhed.
Et samtykke vil således kunne meddeles til, at en  

 kæreste mv. til en pige på eksempelvis 17 år besidder et  

 billede af hende, selv om billedet kan karakteriseres som utugtigt.
Derimod  

 vil det have formodningen imod sig, at der er meddelt et frivilligt samtykke  

 til besiddelse hos en person, som den afbildede person har en fjernere  

 tilknytning til.
Undtagelsen vil alene omfatte »billeder«, hvormed menes  

 fotografier, malerier mv.
Film og lignende er derimod ikke omfattet af  

 undtagelsen.
I overensstemmelse med det anførte er det efter  

 forslaget til EU-rammeafgørelsen muligt at undtage fremstilling og den  

 efterfølgende besiddelse af pornografiske billeder fra kriminalisering  

 i tilfælde, hvor den afbildede person er over den seksuelle lavalder og  

 har givet samtykke, jf. artikel 3, stk. 2, litra b.
En tilsvarende  

 undtagelsesmulighed findes ikke i tillægsprotokollen, og Danmark agter  

 derfor i forbindelse med ratifikation af tillægsprotokollen at afgive  

 en erklæring om, at besiddelse af billeder, der forestiller en person  

 over 15 år, som har givet samtykke til besiddelsen af billedet, ikke  

 vil blive anset for omfattet af pligten til kriminalisering.
2.5.4. Strafferammer 2.5.4.1. Som det fremgår af pkt. 2.3.,  

 indeholder forslaget til EU-rammeafgørelse i artikel 5 forpligtelser,  

 der angår de nationale strafferammer for seksuel udnyttelse af  

 børn og børnepornografi.
 Artikel 5 indeholder dels minimumskrav til de nationale  

 strafferammers maksimumsstraffe for overtrædelser omfattet af  

 rammeafgørelsen (stk. 1), dels krav til skærpede  

 strafferammer ved visse grovere former for overtrædelser (stk. 2  

 og 3).
 Således skal medlemsstaterne efter artikel 5,  

 stk. 1, sikre, at der for overtrædelser omfattet af artikel 2  

 (seksuel udnyttelse af børn), 3 (børnepornografi) og 4  

 (forsøg og medvirken) kan idømmes fængsel i mindst 1 til  

 3 år.
 For så vidt angår seksuel udnyttelse af  

 børn som defineret i rammeafgørelsens artikel 2 opfyldes denne  

 forpligtelse ved strafferammerne i straffelovens § 216 (voldtægt),  

 § 219 (institutionsansats samleje med person optaget i institutionen),  

 § 220 (udnyttelse af afhængighed), § 222 (samleje med et barn  

 under 15 år), § 223 (samleje med adoptivbarn mv.) § 228  

 (rufferi), § 230 (produktion med pornomodeller under 18 år),  

 § 223 a (kunde hos prostitueret under 18 år) og § 262 a  

 (menneskehandel).
Overtrædelser omfattet af artikel 3 om  

 børnepornografi straffes for så vidt angår producenten  

 efter straffelovens § 230, hvorefter den, der anvender unge under 18  

 år som modeller i forbindelse med optagelse af utugtige fotografier,  

 film eller lignende med forsæt til at udbrede materialet, straffes med  

 fængsel indtil 2 år, under formildende omstændigheder med  

 bøde.
Endvidere straffes efter § 235, stk. 1, udbredelse af  

 børnepornografisk materiale med bøde eller fængsel indtil  

 2 år.
Straffen for den, der besidder eller mod vederlag gør sig  

 bekendt med børnepornografisk materiale, er efter straffelovens  

 § 235, stk. 2, bøde eller under skærpende  

 omstændigheder med fængsel indtil 6 måneder.
Danmark er med forslaget til EU-rammeafgørelse  

 forpligtet til at sikre, at besiddelse af børnepornografisk materiale  

 kan straffes med fængsel i mindst 1 år.
Det foreslås  

 derfor, at strafferammen i straffelovens § 235, stk. 2,  

 forhøjes til fængsel indtil 1 år, hvilket efter  

 Justitsministeriets opfattelse tillige i højere grad vil afspejle  

 samfundets afstandtagen til den form for adfærd, der medvirker til at  

 øge eller opretholde efterspørgslen på materiale, hvor  

 sårbare børn og unge er blevet krænket i forbindelse med  

 tilblivelsen heraf.
 Med den foreslåede forhøjelse af  

 strafferammen i straffelovens § 235, stk. 2, er det  

 Justitsministeriets vurdering, at Danmark opfylder forpligtelsen i  

 rammeafgørelsens artikel 5, stk. 1.
2.5.4.2. Menneskehandel og seksuel udnyttelse af et  

 barn, hvor der gøres brug af tvang, magt eller trusler, skal efter  

artikel 5, stk. 2, litra a, kunne straffes med fængsel i  

 mindst 5 til 10 år.
Dette er opfyldt med strafferammerne i § 262 a  

 (menneskehandel), § 216 (voldtægt) og § 222 (samleje med et  

 barn under 15 år).
 2.5.4.3. Ifølge artikel 5, stk. 2,  

 litra b, skal medlemsstaterne endvidere sikre, at menneskehandel med  

 henblik på udnyttelse af barnet ved kønslig usædelighed,  

 hvor en af de i rammeafgørelse nærmere angivne skærpede  

 omstændigheder foreligger, herunder hvis barnet har været bragt i  

 livsfare, eller hvis der har været anvendt grov vold, kan  

 medføre frihedsstraf med en strafferamme på 5 til 10  

 år.
 Ligeledes skal medlemsstaterne efter artikel 5,  

 stk. 2, litra c, sikre, at menneskehandel, hvor der drages fordel af  

 udnyttelsen af barnet ved kønslig usædelighed, seksuel  

 udnyttelse mod betaling eller ved misbrug af myndighed mv., kan  

 medføre frihedsstraf med en strafferamme på 5 til 10 år,  

 når forurettede er under den seksuelle lavalder og mindst én af  

 de skærpende omstændigheder tillige foreligger.
Det er Justitsministeriets opfattelse, at Danmark  

 også opfylder disse strafferammekrav.
Der vil således kunne  

 straffes for overtrædelse af bl.a. straffelovens § 216  

 (voldtægt), § 222 (samleje med et barn under 15 år) eller  

 § 262 a (menneskehandel). Endvidere vil der i tilfælde omfattet af  

 artikel 5, stk. 2, litra b og c, kunne foreligge en samtidig  

 overtrædelse af straffelovens § 245 (grov vold), § 249  

 (uagtsom betydelig legemsbeskadigelse) eller § 252, stk. 1  

 (fareforvoldelse). Der kan derfor straffes for overtrædelse af disse  

 bestemmelser samtidig med, at der straffes for eksempelvis overtrædelse  

 af §§ 228 og 229 (rufferi mv.), § 222 (samleje med et barn under 15  

 år) eller § 223 a (kunde hos prostitueret under 18 år).
 2.5.4.4. Forslaget til rammeafgørelsens  

artikel 5, stk. 2, litra c, forpligter, som det fremgår af  

 pkt. 2.3., hver medlemsstat til at træffe de nødvendige  

 foranstaltninger til at sikre, at produktion, udbredelse mv. af  

 børnepornografisk materiale kan straffes med fængsel i mindst 5  

 til 10 år, når der er tale om et barn under den seksuelle  

 lavalder og barnets liv udsættes for fare, der anvendes grov vold,  

 barnet forvoldes alvorlig skade, eller forholdet er begået inden for  

 rammerne af en kriminel organisation.
Det foreslås derfor at forhøje strafferammen  

 i § 235, stk. 1, til fængsel indtil 6 år, hvis der  

 foreligger skærpende omstændigheder.
Herudover foreslås det  

 at tilføje et nyt pkt., der angiver eksempler på forhold, som  

 taler i skærpende retning.
Som skærpende omstændigheder  

 anses således navnlig tilfælde, hvor barnets liv udsættes  

 for fare, hvor der anvendes grov vold, hvor der forvoldes barnet alvorlig  

 skade, eller hvor der er tale om udbredelse af mere systematisk eller  

 organiseret karakter.
Det bemærkes i den forbindelse, at det  

 foreslåede nye pkt. på dette punkt går videre end forslaget  

 til rammeafgørelsen, idet det foreslås, at det forhold, at  

 barnets liv udsættes for fare, at der anvendes grov vold, at der  

 forvoldes barnet alvorlig skade, eller at der er tale om udbredelse af mere  

 systematisk eller organiseret karakter, altid skal betragtes som en  

 skærpende omstændighed, uanset om der er tale om et barn under  

 den seksuelle lavalder.
Der er ikke tale om en udtømmende opregning af  

 omstændigheder, der kan betragtes som skærpende.
Således  

 kan eksempelvis barnets alder i sig selv medføre, at forholdet skal  

 omfattes af den skærpede strafferamme.
Har barnet været udsat for  

 trusler eller særlig ydmygende eller fornedrende handlinger kan dette  

 ligeledes medføre, at forholdet skal omfattes af den skærpede  

 strafferamme.
Det strafferetlige værn mod seksuel udnyttelse af  

 børn i erhvervsmæssigt øjemed vil hermed tillige efter  

 Justitsministeriets opfattelse blive styrket.
En tilsvarende  

 forhøjelse af strafferammen under skærpende omstændigheder  

 foreslås indsat i § 230.
 Hvorvidt optagelserne eller udbredelsen mv. skønnes  

 at være af mere systematisk eller organiseret karakter vil  

 afhænge af en konkret vurdering, hvor bl.a. omfanget af produktionen og  

 udbredelsen vil kunne indgå.
Med de foreslåede forhøjelser af  

 strafferammerne i § 230 og § 235, stk. 1, vurderer  

 Justitsministeriet, at Danmark opfylder forpligtelsen i  

 rammeafgørelsens artikel 5, stk. 3, litra c.
Det bemærkes i  

 den forbindelse, at der, hvis der samtidig med en overtrædelse af  

 § 230 eller § 235, stk. 1, foreligger en overtrædelse af  

 straffelovens § 245, § 249 eller § 252, stk. 1, kan  

 straffes for begge overtrædelser.
 2.5.4.5. De foreslåede forhøjede  

 strafferammer er en følge af forpligtelserne efter  

 rammeafgørelsens artikel 5. Strafferammeforhøjelserne giver  

 domstolene mulighed for i højere grad at graduere  

 strafudmålingen, navnlig i sager om optagelse og udbredelse af  

 børnepornografisk materiale af mere systematisk eller organiseret  

 karakter, hvor barnet har været udsat for fare eller grov vold, eller  

 hvor der forvoldes barnet alvorlig skade.
2.5.5. Øvrige forpligtelser Tillægsprotokollen indeholder   som anført i  

 pkt. 2.2. ovenfor   bestemmelser om ansvar for juridiske personer (artikel 3,  

 stk. 4). Endvidere indeholder forslaget til EU-rammeafgørelse  

 bestemmelser herom (artikel 6 og 7). Disse forpligtelser må efter  

 Justitsministeriets opfattelse anses for opfyldt med straffelovens § 306  

 om juridiske personers strafansvar.
Det følger af artikel 5, stk. 3, i forslaget  

 til EU-rammeafgørelse, at medlemsstaterne skal sikre, at en person,  

 der er blevet dømt for en overtrædelse omfattet af  

 rammeafgørelsen, midlertidigt eller permanent kan forhindres i at  

 udøve aktiviteter, der indebærer tilsyn med børn, hvis  

 det er relevant.
Det er Justitsministeriets vurdering, at dette er opfyldt  

 ved reglerne i bl.a. straffelovens § 79, stk. 1 (frakendelse af  

 retten til at udøve virksomhed) og § 236 (pålæg givet  

 ved dom for seksualforbrydelse).
 Som det blev anført i pkt. 2.2. forpligter  

 tillægsprotokollen deltagerstaterne til at kunne udøve  

 jurisdiktion (straffemyndighed) i tilfælde, hvor en overtrædelse,  

 som er omfattet af tillægsprotokollen, er begået på  

 vedkommende deltagerstats område eller på det skib eller  

 luftfartøj, der er registreret i den pågældende stat.  

 Denne forpligtelse svarer til, hvad der følger af straffelovens  

 § 6.
 Herudover fremgår det af artikel 8 i forslaget til  

 EU-rammeafgørelse, at en medlemsstat desuden skal sikre, at den har  

 straffemyndighed, når lovovertrædelsen er begået til fordel  

 for en juridisk person, der har hjemsted på medlemsstatens  

 område, eller når gerningsmanden er statsborger i medlemsstaten.  

 Danmark agter i den forbindelse i medfør af rammeafgørelsens  

 artikel 8, stk. 2, at afgive en erklæring om, at Danmark i de i  

 artikel 8, stk. 1, litra b, omhandlede tilfælde (egne  

 statsborgere) betinger straffemyndigheden af, at forholdet også er  

 strafbart efter lovgivningen i det land, hvor forholdet blev begået  

 (dobbelt strafbarhed).
Justitsministeriet har overvejet, om forbeholdsadgangen i  

 artikel 8, stk. 2, også bør udnyttes for så vidt  

 angår de i artikel 8, stk. 1, litra c, omhandlede tilfælde  

 (til fordel for juridiske personer med hjemsted i medlemsstaten), da disse  

 tilfælde synes at omfatte forhold, der kun har en meget begrænset  

 tilknytning til Danmark.
Ved gennemførelse i dansk ret af EUs  

 rammeafgørelse om styrkelse af de strafferetlige rammer med henblik  

 på bekæmpelse af hjælp til ulovlig indrejse og transit samt  

 ulovligt ophold og af EUs rammeafgørelse om bekæmpelse af  

 handel med mennesker (lov nr. 380 af 6. juni 2002) er et sådant  

 forbehold taget over for tilsvarende jurisdiktionsbestemmelser i de  

 pågældende rammeafgørelser.
 Det kan desuden oplyses, at Justitsministeriet har nedsat  

 et jurisdiktionsudvalg, som skal foretage en generel gennemgang af  

 straffelovens bestemmelser om jurisdiktion (straffemyndighed).
På den baggrund har Justitsministeriet på  

 nuværende tidspunkt fundet det rigtigst, at der tages et forbehold over  

 for den nævnte jurisdiktionsbestemmelse i artikel 8, stk. 1, litra  

 c.
Det indebærer, at straffelovens § 8, stk. 5, ikke vil  

 kunne anvendes på forhold, der er omfattet af artikel 8, stk. 1,  

 litra c.
Om der i øvrigt måtte være dansk straffemyndighed  

 med hensyn til sådanne forhold, vil bero på de øvrige  

 jurisdiktionsbestemmelser i straffelovens §§ 6-9.
Bestemmelsen i tillægsprotokollens artikel 4,  

 stk. 3, hvorefter en deltagerstat skal kunne udøve jurisdiktion  

 (straffemyndighed) i tilfælde, hvor staten ikke udleverer en person til  

 en anden deltagerstat, fordi vedkommende er statsborger i  

 førstnævnte stat, rækker efter Justitsministeriets  

 opfattelse ikke videre end, hvad der følger af straffelovens § 7,  

 stk. 1, nr. 2. Det skyldes, at bestemmelsen i tillægsprotokollen  

 i overensstemmelse med den nævnte bestemmelse i straffelovens § 7  

   må forstås således, at den deltagerstat, som ikke  

 udleverer en egen statsborger til en anden deltagerstat, alene er forpligtet  

 til at udøve jurisdiktion, hvis det pågældende forhold  

 også er strafbart i den anden deltagerstat, hvor forholdet er  

 begået.
Det krav, der opstilles til EU-medlemsstaterne i artikel 8,  

 stk. 5, i forslaget til rammeafgørelse med hensyn til at sikre  

 straffemyndighed i tilfælde, hvor lovovertrædelser omfattet af  

 EU-rammeafgørelsen bliver begået af en af medlemsstatens egne  

 statsborgere uden for den pågældende medlemsstats territorium, er  

 sammenfaldende med Danmarks forpligtelser efter den europæiske  

 konvention fra 1957 om udlevering af lovovertrædere, jf.  

 bekendtgørelse nr. 36 af 28. september 1963 (Lovtidende C) og  

 konventionen fra 1996 om udlevering mellem Den Europæiske Unions  

 medlemsstater (jf.
Folketingstidende 1996-97, tillæg A, s. 4499).
Tillægsprotokollens artikel 5 om udlevering for  

 handlinger omfattet af tillægsprotokollen må anses for opfyldt  

 ved den gældende udleveringslovgivning.
Der kan således efter  

 udleveringslovens § 2 ske udlevering til strafforfølgning af  

 danske statsborgere til andre EU-medlemsstater, hvis den  

 pågældende i de sidste 2 år forud for den strafbare  

 handling har haft bopæl i den stat, hvortil udlevering ønskes,  

 og handlingen efter dansk ret kan straffes med fængsel i mindst 6  

 måneder, eller hvis handlingen efter dansk ret kan medføre  

 højere straf end fængsel i 4 år.
Endvidere kan  

 justitsministeren på grundlag af en overenskomst fastsætte, at  

 danske statsborgere kan udleveres til strafforfølgning i en anden  

 stat, eller træffe beslutning om udlevering til strafforfølgning  

 i en anden stat, når betingelserne i § 2, stk. 2 og 3, er  

 opfyldt.
Efter § 2 a kan der ske udlevering af  

 udlændinge til andre EU-medlemsstater for handlinger, der efter dansk  

 ret kan medføre fængsel i mindst 6 måneder.
Til stater,  

 der ikke er medlem af EU, kan udlevering ske for handlinger, der efter dansk  

 ret kan straffes med fængsel i mindst 1 år.
I tilfælde,  

 hvor handlingen efter dansk ret kan medføre en kortere frihedsstraf,  

 kan udlevering ske, hvis der er overenskomst herom med den stat, der anmoder  

 om udlevering.
Det bemærkes, at regeringen i indeværende  

 folketingsår forventer at fremsætte et lovforslag om  

 ændring af udleveringsloven med det formål at gennemføre  

 en EU-rammeafgørelse om den europæiske arrestordre og  

 udleveringsprocedurerne mellem medlemsstater i Den Europæiske Union.  

 Rammeafgørelsen har til hensigt at indføre et princip om  

 gensidig anerkendelse ved udlevering af arresterede personer mellem  

 EU-medlemsstater med henblik på at smidiggøre og effektivisere  

 udleveringsprocedurerne.
Lovforslaget vil derfor indeholde en udvidelse af  

 adgangen til at udlevere personer fra Danmark til andre EU-medlemsstater.
 Efter artikel 8, stk. 6, i rammeafgørelsen  

 skal medlemsstaterne træffe foranstaltninger, der muliggør  

 retsforfølgning af de groveste overtrædelser omfattet af artikel  

 2 i rammeafgørelsen (menneskehandel, seksuel udnyttelse mv.), efter at  

 barnet har nået myndighedsalderen.
 Efter straffelovens § 94, stk. 4, regnes  

 forældelsesfristen i sager om overtrædelse af bl.a. straffelovens  

 § 216 (voldtægt), § 222 (samleje med et barn under 15  

 år) og § 223 (samleje med adoptivbarn mv.) tidligst fra den dag,  

 den forurettede fylder 18 år, jf. pkt. 2.1.
Som det fremgår ovenfor af pkt. 2.5.1., omfatter  

 artikel 2 også forhold, der efter dansk ret vil være omfattet af  

 straffelovens § 262 a om menneskehandel.
Den udvidede  

 forældelsesfrist i § 94, stk. 4, omfatter imidlertid ikke  

 sager om menneskehandel, hvor et barn er offer.
Det er Justitsministeriets  

 opfattelse, at hensynene bag den udvidede forældelsesfrist tillige  

 gør sig gældende i sager, hvor en person under 18 år er  

 offer for menneskehandel med henblik på udnyttelse ved kønslig  

 usædelighed, tvangsarbejde, slaveri eller slaverilignende forhold eller  

 fjernelse af organer.
Justitsministeriet finder derfor, at den udvidede  

 forældelsesfrist efter § 94, stk. 4, tillige bør  

 omfatte menneskehandel, hvor et barn er offer.
Det foreslås derfor, at  

 der i § 94, stk. 4, 1. pkt., indsættes en henvisning til  

 § 262 a, stk. 2.
 Det er herefter Justitsministeriets opfattelse, at  

 forpligtelsen i rammeafgørelsens artikel 8, stk. 6, er  

 opfyldt.
2.5.6. Bistandsadvokater Som nævnt ovenfor i pkt. 2.1.8. skal retten ved en  

 række seksualforbrydelser og voldsforbrydelser beskikke en  

 bistandsadvokat for den forurettede, hvis den pågældende  

 begærer det.
Baggrunden herfor er bl.a., at der af psykologiske og  

 praktiske grunde kan være behov for, at den forurettede får  

 bistand til opgørelse af et eventuelt erstatningskrav, således  

 at erstatningsopgørelsen og udbetalingen ikke trækker  

 længere ud end nødvendigt.
Endvidere kan det for nogle  

 forurettede være af stor betydning at blive forberedt på  

 afhøringen i retten, herunder navnlig at blive gjort bekendt med  

 mulighederne for at få afhøringerne gennemført uden  

 tiltaltes tilstedeværelse og/eller med dørlukning eller  

 referat/navneforbud, jf. betænkning nr. 1102/1987 om den forurettedes  

 stilling i voldtægts- og voldssager, s. 159-60.
I betænkningen s. 40-41 anføres det  

 endvidere, at der i sager om seksualforbrydelser skal ske en afhøring,  

 der bl.a. omfatter spørgsmålet om den forurettedes eventuelle  

 frivillige medvirken til et seksuelt forhold.
Under en sådan belastende  

 afhøring kan der være et særligt behov for  

 advokatbistand.
 Efter Justitsministeriets opfattelse kan tilsvarende  

 forhold gøre sig gældende i sager om menneskehandel efter  

 straffelovens § 262 a, hvor der bl.a. kan have været tale om  

 udnyttelse af den pågældende ved kønslig  

 usædelighed, eller hvor der har været anvendt ulovlig tvang efter  

 straffelovens § 260 eller frihedsberøvelse efter § 261. Det  

 bemærkes i den forbindelse, at der med den nuværende affattelse  

 af retsplejelovens § 741 a kan ske beskikkelse af en bistandsadvokat i  

 sager, der vedrører overtrædelse af straffelovens §§ 260 og  

 261.
 Det foreslås derfor, at det også i sager om  

 overtrædelse af straffelovens § 262 a bliver hovedreglen, at et  

 offer efter anmodning skal have beskikket en bistandsadvokat.
 Ligesom ved volds- og seksualforbrydelser foreslås  

 det, at retten i mindre alvorlige sager skal kunne afslå en  

 begæring om advokatbeskikkelse, når advokatbistand er  

 åbenbart unødvendig.
 3. Gennemførelse af straffesager om  

 seksuelt misbrug af børn mv.
 I september 2002 afgav Justitsministeriets arbejdsgruppe  

 om gennemførelse af straffesager om seksuelt misbrug af børn  

 betænkning nr. 1420/2002 om gennemførelse af straffesager om  

 seksuelt misbrug af børn.
Ud over forslag om indsættelse af tre nye  

 bestemmelser i retsplejeloven om videoafhøring af børn mv.  

 behandler arbejdsgruppen i betænkningen en række  

 spørgsmål vedrørende varetagelse af barnets interesser i  

 relation til retsplejelovens regler om bl.a. vidnefritagelse og den praktiske  

 gennemførelse af videoafhøringen af barnet.
Overvejelser af  

 denne karakter er ikke medtaget i det foreliggende lovforslag, der er  

 begrænset til arbejdsgruppens forslag til ændringer i  

 retsplejeloven.
3.1. Gældende ret 3.1.1. Efter retsplejelovens § 731 skal en  

 forsvarer beskikkes for sigtede i en række nærmere angivne  

 situationer, hvis sigtede ikke selv har valgt en forsvarer, eller hvis den  

 valgte forsvarer udebliver.
Der skal i disse tilfælde eksempelvis ske  

 forsvarerbeskikkelse, når sigtede fremstilles for retten med henblik  

 på varetægtsfængsling eller opretholdelse af anholdelse,  

 når der, forinden tiltale er rejst, skal afhøres vidner,  

 når tiltale er rejst i sager, der skal behandles under medvirken af  

 domsmænd, og når tiltale er rejst i sager, i hvilke der bliver  

 spørgsmål om højere straf end bøde.
Bestemmelsen omhandler således den såkaldte  

 obligatoriske forsvarerbeskikkelse, hvor sigtede   hvis han ikke har valgt en  

 forsvarer   har krav på, at en forsvarer beskikkes ham.
Det  

 følger dog af § 731, stk. 2, at beskikkelse, når  

 tiltale er rejst i sager, i hvilke der bliver spørgsmål om  

 højere straf end bøde, og i det i § 922, stk. 4,  

 (tilståelsessag efter sigtedes og anklagerens samtykke) nævnte  

 tilfælde, kun sker efter sigtedes begæring.
Efter retsplejelovens § 732 kan der i andre end de i  

 § 731 nævnte tilfælde, såvel før som efter at  

 tiltale er rejst, ske beskikkelse af en offentlig forsvarer for den, der er  

 sigtet, når retten efter sagens beskaffenhed, sigtedes person eller  

 omstændighederne i øvrigt anser det for ønskeligt, og  

 sigtede ikke selv har skaffet sig bistand af en forsvarer.
Det følger  

 af § 732, stk. 2, at begæring om beskikkelse kan  

 fremsættes af såvel sigtede som af politiet.
 Retsplejeloven indeholder derimod ikke hjemmel til at  

 beskikke en forsvarer for en person, der ikke er sigtet.
3.1.2. Det følger af retsplejelovens  

 § 745, stk. 3, at politiet, hvis der skal foretages en  

 afhøring eller et andet efterforskningsskridt af lignende betydning,  

 som kan formodes at ville finde anvendelse som bevis under domsforhandlingen,  

 skal underrette forsvareren herom, således at forsvareren får  

 lejlighed til at overvære det pågældende  

 efterforskningsskridt.
En videoafhøring af et barn i forbindelse med  

 en sag om seksuelt misbrug kan være et efterforskningsskridt omfattet  

 af § 745, stk. 3, hvis videoafhøringen kan formodes at ville  

 finde anvendelse som bevis under domsforhandlingen.
Bestemmelsen blev indsat ved lov nr. 243 af 8. juni 1978.  

 Baggrunden herfor var, at sådanne efterforskningsskridt må  

 sidestilles med anticiperet bevisførelse, jf. § 747, og at  

 forsvareren derfor må have adgang til under bevisets optagelse at  

 varetage den mistænktes/sigtedes interesser.
Sigtede selv har ikke en  

 tilsvarende ret til at være til stede, medmindre han deltager i  

 gennemførelsen af efterforskningshandlingen.
Der henvises til  

 Folketingstidende 1977-78, tillæg A, sp. 2337-2486 samt til  

 betænkning nr. 622/1971 om efterforskning i straffesager mv.
Har forsvareren ikke mulighed for at komme til stede,  

 eller er det ikke muligt for politiet at give forsvareren meddelelse, kan der  

 kun foretages efterforskningsskridt, som ikke kan opsættes, jf.  

 § 745, stk. 3. Forsvareren skal uden ophold underrettes om det  

 foretagne.
Efter § 745, stk. 4, kan reglen i stk. 3 fraviges,  

 hvis hensynet til fremmede magter, til statens sikkerhed eller til sagens  

 opklaring eller tredjemand undtagelsesvis gør det  

 påkrævet.
 Hvis der ikke, før videoafhøring af barnet  

 har fundet sted, er grundlag for at sigte den, der er mistænkt i sagen,  

 eller sigtelse ikke har været mulig, fordi den mulige gerningsmands  

 identitet endnu er ukendt, kan der efter gældende ret, jf. ovenfor pkt.  

 3.1.1., ikke ske beskikkelse af en forsvarer.
 Politiet har i praksis ud fra retssikkerhedsmæssige  

 hensyn tilkaldt en advokat fra kredsen af beneficerede advokater, som under  

 en videoafhøring af et barn kan varetage den mistænktes eller  

 endnu ukendte gerningsmands interesser.
3.1.3. En arbejdsgruppe bestående af  

 repræsentanter for politi og anklagemyndighed samt en speciallæge  

 i børnesygdomme afgav i maj 1995 en beretning om videoafhøring  

 af børn.
Det anbefales heri, at videoafhøringer anvendes,  

 når barnet er 12 år eller derunder.
Endvidere peges der på,  

 at barnets udvikling eller psykiske tilstand som følge af overgrebet  

 kan tilsige, at der bør anvendes videoafhøring, selv om barnet  

 er ældre end 12 år.
Tilsvarende fremgår af Rigsadvokatens  

 retningslinjer for videoafhøringer af børn i  

 sædelighedssager, jf.
Rigsadvokatens Meddelelse nr. 4/2001 af 17.  

 december 2001.
 I beretningen lægges det endvidere til grund, at den  

 eventuelle mistænkte eller sigtede i sager om seksuelle overgreb mod  

 børn ikke har krav på at overvære videoafhøringen  

 af barnet i et tilstødende lokale, men at den pågældendes  

 interesser varetages af den beskikkede forsvarer, der er til stede under  

 afhøringen, jf. også ovenfor pkt. 3.1.2. om retsplejelovens  

 § 745, stk. 3.
 På denne baggrund og ud fra et hensyn til barnet var  

 det indtil marts 2000 praksis, at den, der var mistænkt eller sigtet  

 for seksuelt misbrug af et barn, ikke havde krav på at overvære  

 politiets videoafhøring af barnet.
 3.1.4. Den 16. marts 2000 afsagde Højesteret  

 imidlertid kendelse i 2 sager vedrørende spørgsmålet om,  

 hvorvidt den, der er mistænkt eller sigtet for seksuelt misbrug af et  

 barn, skal have adgang til at overvære politiets afhøring af  

 barnet.
I den ene sag (sag nr. 9/2000) afviste byretten ved  

 kendelse af 26. oktober 1999 at tillade, at de i sagen to sigtede personer  

 kunne overvære videoafhøringen af de involverede børn.  

 Vestre Landsret traf ved kendelse af 30. november 1999 bestemmelse om, at de  

 sigtede kunne overvære videoafhøringerne af børnene fra  

 monitorrummet.
Procesbevillingsnævnet meddelte anklagemyndigheden  

 tilladelse til at indbringe Vestre Landsrets kendelse for Højesteret.  

 Højesteret stadfæstede ved kendelse af 16. marts 2000  

 landsrettens afgørelse.
Højesterets kendelse er gengivet i  

 Ugeskrift for Retsvæsen 2000, s. 1326.
 Højesteret udtalte blandt andet  

 følgende:
»Den fulgte praksis med hensyn til videooptagelse af politiets  

 afhøringer af børn i sædelighedssager har til  

 formål dels at sikre bevis så hurtigt som muligt, dels at  

 skåne børnene for afhøringer i retten.
Den  

 omstændighed, at videooptagelsen under en eventuel domsforhandling skal  

 anvendes som bevis og således skal træde i stedet for en  

 afhøring af barnet i retten, taler for, at videoafhøringerne i  

 videst muligt omfang sker under iagttagelse af retssikkerhedsmæssige  

 garantier svarende til dem, der gælder for indenretlige  

 afhøringer.
En adgang for den mistænkte eller sigtede til at  

 være til stede i et andet lokale (monitorrummet) og derfra via  

 tv-skærm overvære afhøringen vil tilgodese et  

 retssikkerhedsmæssigt hensyn, idet det herved kan sikres, at  

 forsvareren er i stand til   gennem den afhørende kriminalassistent  

 at stille relevante supplerende spørgsmål.
Herved vil man  

 samtidig   også i barnets interesse   kunne mindske behovet for  

 genafhøring.
Der er ikke af anklagemyndigheden anført  

 væsentlige hensyn, som taler imod, at der i almindelighed gives den  

 mistænkte eller sigtede adgang til at være til stede i  

 monitorrummet under afhøringen af barnet.
Uanset ordlyden af og  

 forarbejderne til retsplejelovens § 745, stk. 3, finder  

 Højesteret herefter, at den mistænkte eller sigtede som  

 udgangspunkt bør have en sådan adgang til at følge  

 afhøringen.
Da der ikke er oplyst omstændigheder, som kan  

 begrunde, at udgangspunktet bør fraviges i den foreliggende sag,  

 tiltræder Højesteret, at det tillades indkærede at  

 være til stede i et monitorrum under videoafhøring af  

 børnene.« I den anden sag (sag nr. 589/1999) havde den beskikkede  

 forsvarer under byrettens behandling af sagen anmodet om, at den  

 mistænkte fik tilladelse til sammen med forsvareren at overvære  

 videoafhøringen af den mistænktes datter.
Byretten bestemte ved  

 kendelse af 26. juli 1999, at den mistænkte skulle underrettes om  

 videoafhøringen, og at han var berettiget til fra et  

 tilstødende lokale sammen med forsvareren at overvære  

 afhøringen af datteren via en tv-skærm.
Anklagemyndigheden  

 kærede byrettens kendelse.
Ved Østre Landsrets kendelse af 20.  

 september 1999 fandt landsretten, at den mistænkte ikke var berettiget  

 til at overvære afhøringen af datteren fra et tilstødende  

 lokale.
Procesbevillingsnævnet meddelte den mistænkte tilladelse  

 til at indbringe Østre Landsrets kendelse for Højesteret.
Ved  

 kendelse afsagt den 16. marts 2000 stadfæstede Højesteret  

 byrettens kendelse.
 Kendelserne medførte en ændring af den  

 hidtidige praksis ved videoafhøring af børn, således at  

 mistænkte/sigtede nu som udgangspunkt har adgang til sammen med sin  

 forsvarer at overvære videoafhøringen af barnet fra et  

 monitorrum.
3.1.5. I Rigsadvokatens Meddelelse nr. 4/2001 af  

 17. december 2001 om videoafhøring af børn i  

 sædelighedssager anføres det i punkt 7.2, at den  

 mistænkte/sigtede som følge af Højesterets kendelser skal  

 have lejlighed til at være til stede under videoafhøringen af  

 barnet.
Dette gælder dog ikke i de tilfælde, hvor den  

 mistænkte endnu ikke er identificeret.
Det fremgår endvidere, at  

 afhøringen kan gennemføres uden den mistænktes/sigtedes  

 tilstedeværelse i de tilfælde, som kan sidestilles med de i  

 retsplejelovens § 745, stk. 3, 4. pkt., nævnte forhold  

 vedrørende forsvareren, det vil sige i tilfælde, hvor der er  

 tale om forhør af et barn, som ikke kan opsættes, og hvor den  

 mistænkte eller sigtede ikke har mulighed for at komme til stede, eller  

 hvor det ikke er muligt for politiet at give den mistænkte/sigtede  

 meddelelse om afhøringen.
Endelig anføres det, at det må være  

 muligt at fravige udgangspunktet om den mistænktes/sigtedes  

 tilstedeværelse i de tilfælde, der er nævnt i  

 retsplejelovens § 745, stk. 4, det vil sige, når det efter en  

 konkret vurdering i den foreliggende sag må lægges til grund, at  

 hensynet til efterforskningen eller tredjemand undtagelsesvis gør det  

 påkrævet, at reglerne i stk. 3 fraviges.
Den i sagen  

 beskikkede forsvarer eller af politiet tilkaldte advokat må i så  

 fald underrettes herom.
 Modsætter forsvareren sig herefter, at  

 afhøringen gennemføres uden den mistænktes/sigtedes  

 tilstedeværelse, kan der eventuelt være grundlag for at indbringe  

 spørgsmålet for retten i medfør af retsplejelovens  

 § 746.
 3.1.6. Princippet om bevisumiddelbarhed  

 indebærer, at bevisførelsen skal ske umiddelbart for den  

 dømmende ret, og at den skal finde sted under domsforhandlingen.
Dette princip er fraveget i retsplejelovens § 877,  

 stk. 2, idet det heraf fremgår, at en række dokumenter og  

 aktstykker under domsforhandlingen kan benyttes som bevismidler og bliver da  

 at oplæse.
Det fremgår således af § 877, stk. 2,  

 nr. 3, at tilførsler til retsbøger om vidner eller syns- og  

 skønsmænds forklaringer kan benyttes som bevismidler under  

 domsforhandlingen, hvis de pågældende eksempelvis er  

 afhørt ved en anden ret end den, ved hvilken sagen behandles, eller de  

 er afhørt, uden at tiltalte har været til stede på grund  

 af udeblivelse.
§ 877, stk. 3, omfatter alle andre berettende  

 dokumenter og aktstykker, herunder bl.a. politirapporter.
Udgangspunktet  

 efter bestemmelsen er, at sådanne berettende dokumenter og aktstykker  

 ikke må finde anvendelse som bevismiddel.
Retten kan dog undtagelsesvis  

 give tilladelse hertil.
 Videooptagelser af politiets afhøring af  

 børn er ikke omfattet af ordlyden i § 877, stk. 3, men  

 domstolene har i praksis henført sådanne optagelser under denne  

 bestemmelse, hvilket bl.a. fremgår forudsætningsvist af  

 Højesterets kendelser af 16. marts 2000.
Det vil bero på en konkret vurdering, om retten vil  

 tillade dokumentation af en videoafhøring af børn under  

 domsforhandlingen.
Det må antages, at bl.a. barnets alder og  

 mistænktes/sigtedes adgang til at overvære afhøringen i et  

 tilstødende lokale vil indgå i denne vurdering.
3.2. Retstilstanden i andre lande 3.2.1. Hovedreglen i Norge er, at  

 vidneafhøring af børn under 14 år foretages af en dommer  

 uden for retsmøde.
Afhøringen optages på video, og  

 optagelsen afspilles under domsforhandlingen.
Afhøringen af barnet  

 skal som udgangspunkt foretages inden 2 uger efter politiets modtagelse af en  

 anmeldelse om strafbart forhold.
 Dommeren vil som udgangspunkt tilkalde en »særlig  

 beskikket person« til at foretage afhøringen af barnet, men kan efter  

 en konkret vurdering beslutte selv at foretage afhøringen.
Forsvareren skal som hovedregel varsles om  

 afhøringen af barnet og have lejlighed til at være til stede ved  

 afhøringen i et tilstødende lokale.
Hvis  

 efterforskningsmæssige eller andre tungtvejende hensyn taler imod  

 forsvarerens tilstedeværelse, kan afhøringen foretages uden  

 forsvarerens tilstedeværelse.
Afhøringen af barnet vil dog i  

 denne situation ikke kunne anvendes som bevis under domsforhandlingen, da  

 sigtede ikke har haft lejlighed til at stille spørgsmål til  

 barnet via forsvareren.
Sigtede har derimod ikke krav på at blive  

 underrettet om afhøringen og har heller ikke ret til at være til  

 stede under afhøringen.
3.2.2. I Sverige optages afhøringer  

 af børn under 15 år på video.
Forsvareren overværer  

 afhøringen fra et særligt monitorrum.
Den  

 mistænkte/sigtede kan ikke overvære afhøringen af barnet,  

 men har efterfølgende mulighed for (inden for nogle uger) sammen med  

 forsvareren at gennemse videoen og for at stille spørgsmål til  

 barnet ved en fornyet afhøring.
De svenske domstole har godkendt, at  

 videoafhøringen kan afspilles under domsforhandlingen.
3.2.3. Afhøring af et barn vil ligeledes i  

Finland som udgangspunkt blive optaget på video.
Forsvareren  

 underrettes om afhøringen og har, da han har adgang til at være  

 til stede, mulighed for at stille spørgsmål til barnet gennem  

 den afhørende polititjenestemand.
Den mistænkte/sigtede har  

 derimod ikke adgang til at overvære afhøringen.
Videooptagelsen  

 og udskriften heraf tilstilles efterfølgende den  

 mistænkte/sigtede og forsvareren, der kan anmode om genafhøring  

 af barnet.
De finske domstole har i praksis godkendt, at en videooptagelse af  

 et barn kan anvendes som bevismiddel under domsforhandlingen, når  

 tiltalte har haft adgang til at stille spørgsmål til barnet.
Der behandles for tiden et lovforslag i det finske  

 parlament om bl.a. afhøring af børn.
Dette lovforslag vil bl.a.  

 medføre, at den mistænkte/sigtede skal have adgang til at  

 overvære afhøringen af barnet.
3.2.4. Den islandske retsplejelov indeholder  

 en bestemmelse om, at forurettede under 18 år i en sædelighedssag  

 skal afhøres indenretligt.
Afhøringen, der optages på  

 video, finder sted i særligt indrettede lokaler.
Forsvareren har adgang  

 til at overvære afhøringen af barnet fra et tilstødende  

 lokale.
Sigtede har ligeledes ret til at overvære afhøringen fra  

 det tilstødende lokale, medmindre dommeren finder, at hans  

 tilstedeværelse kan være til byrde for barnet eller kan have  

 indflydelse på barnets forklaring.
Forsvareren og sigtede kan stille  

 spørgsmål til barnet gennem dommeren eller den sagkyndige  

 person, der foretager afhøringen.
 Hvis sigtede og dennes forsvarer ikke har overværet  

 afhøringen, vil optagelsen snarest muligt blive afspillet for dem i et  

 retsmøde.
Den islandske retsplejelov indeholder en generel  

 bestemmelse om, at indenretlige forklaringer afgivet af forurettede under  

 efterforskningen kan anvendes som bevis samt en speciel bestemmelse om, at  

 forurettede børn under 18 år i sædelighedssager ikke  

 bør give møde i retten under domsforhandlingen, medmindre  

 dommeren finder særlig anledning hertil.
Udgangspunktet er  

 således, at barnet ikke skal give møde under domsforhandlingen.  

 Optagelsen af afhøringen afspilles under domsforhandlingen, og  

 udskrift af barnets forklaring fremlægges.
3.2.5. I sager om seksuelt misbrug af et barn er  

 det retstilstanden i Holland, at afhøring af et barn, der er  

 mellem 4 og 12 år, optages på video.
Er barnet derimod over 12  

 år, vil afhøringerne som udgangspunkt alene blive optaget  

 på lydbånd.
Den sigtede har kun adgang til at gøre sig bekendt  

 med de forklaringer, som måtte være afgivet under sagens  

 efterforskning, hvis der er sikkerhed for, at den pågældende ikke  

 kan komme i kontakt med eller på anden måde har mulighed for at  

 påvirke barnet.
Den sigtedes forsvarer har derimod adgang til at  

 gøre sig bekendt med de forklaringer, der er afgivet under  

 efterforskningen, når politi- og anklagemyndighed har besluttet at  

 indlede retsforfølgning i sagen.
Hvis den sigtede og forsvareren herefter ønsker, at  

 der foretages en fornyet afhøring af barnet, må der under et  

 indledende retsmøde fremsættes anmodning herom.
Hvis  

 anklagemyndigheden modsætter sig, at der foretages en fornyet  

 afhøring, træffer retten afgørelse om  

 spørgsmålet.
Under domsforhandlingen kan det forurettede barn, hvis det  

 anses for at være forsvarligt, indkaldes til at afgive vidneforklaring  

 i retten.
Hvis der skal foretages en indenretlig afhøring af barnet,  

 træffer retten i de fleste tilfælde bestemmelse om, at den  

 tiltalte ikke må være til stede i retslokalet under  

 afhøringen af barnet.
 Hvis det ikke kan anses for forsvarligt at afhøre  

 barnet indenretligt, kan en udskrift af barnets forklaring fremlægges  

 som bevis i sagen.
3.2.6. I England kan videoafhøringer  

 anvendes i sædelighedssager, når forurettede er under 17  

 år.
Hvis forurettede, inden domsforhandlingen finder sted, fylder 17  

 år, kan en videoafhøring, der er foretaget inden forurettede  

 fyldte 17 år, fortsat anvendes under domsforhandlingen forudsat, at  

 forurettede på dette tidspunkt ikke er fyldt 18 år.
Videoafhøringer af børn i  

 sædelighedssager foretages almindeligvis to gange.
Den første  

 afhøring foretages i stedet for politiets sædvanlige  

 afhøring af et vidne til politirapport.
Hvis anklagemyndigheden  

 beslutter at indlede en egentlig retsforfølgning i sagen, har  

 forsvaret krav på at foretage en modafhøring af barnet, som i  

 sædelighedssager ligeledes vil kunne optages på video,  

 således at barnet ikke skal deltage i en modafhøring i retten  

 under domsforhandlingen.
Anklagemyndighedens eventuelle supplerende  

 afhøring herefter kan ligeledes ske ved en videoafhøring.
 Ved afhøring af børn i  

 sædelighedssager har dommeren, forsvareren og anklageren krav på  

 at være til stede i afhøringslokalet eller eventuelt  

 overvære afhøringen via en monitor eller tv-link, idet det er en  

 forudsætning, at de skal kunne se og høre barnet samt kunne  

 kommunikere med den person, som foretager afhøringen.
Mistænkte/sigtede har derimod ikke krav på at  

 overvære politiets afhøring af barnet, som almindeligvis vil  

 være hovedafhøringen af barnet.
Den mistænkte/sigtede har  

 derimod krav på at overvære den afhøring af barnet, som  

 sker efter anmodning fra den mistænkte/sigtede og forsvareren, og hvor  

 den mistænkte/sigtede og forsvareren har adgang til at få stillet  

 spørgsmål til barnet.
Den mistænkte/sigtede har ikke krav  

 på at overvære afhøringen af barnet i selve  

 afhøringslokalet, men kan overvære afhøringen via en  

 monitor eller tv-link.
Den mistænkte/sigtede skal under  

 afhøringen af barnet have mulighed for at kommunikere med sin  

 forsvarer.
Videoafhøringer af børn i sædeligheds-  

 og voldssager kan efter engelsk ret som altovervejende udgangspunkt anvendes  

 som bevismiddel med samme værdi som en vidneforklaring afgivet  

 umiddelbart for den dømmende ret.
Retten kan imidlertid, hvor  

 retssikkerhedsmæssige hensyn taler imod anvendelse af en  

 videoafhøring, bestemme, at videoafhøringen ikke kan anvendes  

 som bevis under domsforhandlingen.
Det vil navnlig være  

 omstændighederne i forbindelse med foretagelsen af  

 videoafhøringen, som vil have betydning for rettens vurdering af, om  

 anvendelsen af denne som bevis under sagen er retssikkerhedsmæssig  

 betænkelig.
Hvis retten finder, at det kun er dele af  

 videoafhøringen, som er retssikkerhedsmæssig betænkelig,  

 kan den bestemme, at videoafhøringen kan anvendes i redigeret  

 form.
3.3. Arbejdsgruppens overvejelser 3.3.1. Generelle overvejelser om afhøring af børn Arbejdsgruppen har overvejet forskellige modeller for,  

 hvordan afhøring af børn i straffesager om seksuelt misbrug af  

 børn bør gennemføres.
Arbejdsgruppen har i den forbindelse overvejet, hvorvidt  

 udgangspunktet i dansk ret om, at bevisførelsen, herunder  

 afhøringen af vidner, skal ske umiddelbart for den dømmende  

 ret, bør finde anvendelse også i sager, hvor børn skal  

 afhøres om seksuelle overgreb.
Endvidere har arbejdsgruppen overvejet  

 en model, hvorefter afhøringen af barnet foretages indenretligt efter  

 retsplejelovens § 747 om anticiperet bevisførelse eller  

 indenretlig afhøring med anvendelse af video.
Endelig har  

 arbejdsgruppen overvejet muligheden for udenretlig videoafhøring af  

 barnet, hvorefter videooptagelsen afspilles under en eventuel  

 domsforhandling.
Der henvises herom til betænkningen s. 90-94.
Arbejdsgruppen har vurderet, at afhøring af  

 børn bør ske i form af en udenretlig videoafhøring af  

 barnet.
Arbejdsgruppen har i den forbindelse lagt vægt på, at  

 afhøringen må forventes at kunne gennemføres hurtigere,  

 og at udenretlige videoafhøringer af børn har været  

 anvendt i praksis gennem en længere årrække, uden at dette  

 har givet anledning til bemærkninger om, at der bør medvirke en  

 dommer under afhøringen.
 Arbejdsgruppen finder ligeledes, at den eksisterende  

 praksis om, at videoafhøringer som udgangspunkt kun anvendes i sager,  

 hvor barnet på afhøringstidspunktet er 12 år eller  

 derunder, bør fortsættes.
 Endvidere vurderer arbejdsgruppen, at  

 videoafhøringer efter omstændighederne bør kunne anvendes  

 ved afhøring af børn som vidner i andre sagstyper som f.eks.  

 drabs- og voldssager, således som dette allerede forekommer i praksis.  

 Arbejdsgruppen har dog samtidig fundet, at der af retssikkerhedsmæssige  

 hensyn bør opstilles nærmere betingelser for  

 gennemførelsen af videoafhøringen af barnet.
3.3.2. Beskikkelse af forsvarer Arbejdsgruppen finder, at den gældende retstilstand  

 bør ændres, således at der skabes udtrykkelig hjemmel i  

 retsplejeloven til at beskikke en forsvarer for den mistænkte eller  

 ukendte gerningsmand allerede i forbindelse med gennemførelsen af en  

 videoafhøring, medmindre den mistænkte/sigtede allerede har  

 valgt en forsvarer.
 Arbejdsgruppen anfører, at forsvareren efter  

 gældende ret kan overvære en videoafhøring, jf.  

 retsplejelovens § 745, stk. 3, og ovenfor i pkt. 3.1.2. Det  

 fremgår tillige af domstolenes praksis for at meddele tilladelse i  

 medfør af retsplejelovens § 877, stk. 3, til at anvende en  

 videoafhøring som bevis under domsforhandlingen, at det må anses  

 for et ufravigeligt krav for at tillade anvendelsen af en  

 videoafhøring, at afhøringen er foretaget under medvirken af en  

 forsvarer (/advokat) for den mistænkte.
Retsplejelovens § 731 og § 732 hjemler  

 imidlertid kun adgang til at beskikke en forsvarer for den, der er sigtet  

 eller tiltalt.
Hvis politiet ikke har grundlag for at rejse en sigtelse i  

 sagen, vil der således ikke før videoafhøringens  

 foretagelse formelt kunne beskikkes en forsvarer for den, der måtte  

 være mistænkt, eller senere måtte blive mistænkt  

 eller sigtet i sagen.
Arbejdsgruppen har derfor tillige lagt vægt  

 på, at praksis viser, at politiet i de fleste tilfælde ikke har  

 tilstrækkeligt grundlag for at rejse en sigtelse om seksuelt misbrug af  

 et barn, før der er foretaget en afhøring af barnet.
Politiet  

 har derfor i praksis   hvor den mistænkte/sigtede ikke selv har valgt  

 en forsvarer   anvendt den fremgangsmåde at tilkalde en advokat fra  

 kredsen af beneficerede advokater, som under videoafhøringen af barnet  

 kan varetage den mistænktes eller ukendte gerningsmands interesser,  

 uden at retten formelt har beskikket den pågældende som forsvarer  

 i sagen.
Da advokaten ikke formelt har status som forsvarer for den  

 mistænkte, er der imidlertid usikkerhed om advokatens  

 beføjelser.
Arbejdsgruppen anfører endvidere, at en  

 forudgående formel beskikkelse af den medvirkende advokat som forsvarer  

 for den mistænkte eller ukendte gerningsmand vil sikre advokaten de  

 beføjelser, som efter retsplejeloven er tillagt den, der formelt er  

 beskikket eller valgt som forsvarer i en straffesag.
Den  

 pågældende vil bl.a. have adgang til at gøre sig bekendt  

 med det materiale, politiet allerede har tilvejebragt i sagen, jf.  

 retsplejelovens § 745, stk. 1, ligesom den pågældende  

 forud for videoafhøringen vil kunne diskutere sagen og eventuelle  

 spørgsmål, som bør stilles til barnet, med sin klient.  

 Det er desuden arbejdsgruppens opfattelse, at forsvareren skal være til  

 stede under videoafhøringen af barnet.
Forsvareren bør  

 således pålægges en pligt til at overvære  

 afhøringen for at varetage den mistænktes/sigtedes interesser  

 under afhøringen.
Der henvises herom til betænkningen s.  

 101-102.
Har den beskikkede eller eventuelt valgte forsvarer ikke  

 mulighed for inden for ganske kort tid efter politiets modtagelse af  

 anmeldelsen om et muligt seksuelt overgreb på et barn at medvirke ved  

 videoafhøringen af barnet, bør der efter arbejdsgruppens  

 opfattelse beskikkes en ny forsvarer i sagen.
Arbejdsgruppen finder  

 således, at de grunde, der taler for, at videoafhøringen af  

 barnet gennemføres inden for ganske kort tid efter, at forholdet er  

 blevet anmeldt   herunder hensynet til, at den videre efterforskning i de  

 fleste tilfælde er helt afhængig af barnets forklaring   i denne  

 sammenhæng bør tillægges større vægt end  

 hensynet til mistænktes/sigtedes adgang til selv at vælge den  

 forsvarer, der skal overvære videoafhøringen.
 Rettens beslutning om at afvise en valgt forsvarer eller  

 om at nægte at beskikke den advokat, som den mistænkte/sigtede  

 ønsker, vil i givet fald kunne kæres til Den Særlige  

 Klageret, jf. retsplejelovens § 737. Kæremålet  

 medfører ikke opsættende virkning, medmindre det modsatte  

 bestemmes af den ret, der har truffet beslutningen, eller af Den  

 Særlige Klageret, jf. retsplejelovens § 969, stk. 2, jf.  

 § 737, stk. 1.
 Der henvises i øvrigt til betænkningen s.  

 100-102.
3.3.3. Mistænkte/sigtedes adgang til at  

 overvære videoafhøring Arbejdsgruppen har overvejet, hvorvidt den  

 mistænkte/sigtede skal have adgang til at overvære  

 videoafhøringen af barnet særligt henset til, at  

 videoafhøringen vil kunne anvendes som bevismiddel under  

 domsforhandlingen.
Efter arbejdsgruppens opfattelse vil en retstilstand, hvor  

 den mistænkte/sigtede som udgangspunkt har adgang til fra et monitorrum  

 at overvære videoafhøringen af barnet, indebære, at  

 hensynet til den pågældendes retssikkerhed tilgodeses, idet det  

 herved sikres, at den pågældende og forsvareren er i stand til  

 gennem den afhørende kriminalassistent   at stille relevante  

 supplerende spørgsmål.
Fremgangsmåden vil endvidere  

 indebære, at barnet som altovervejende udgangspunkt kun skal afgive  

 forklaring en gang om de overgreb, som det måtte have været udsat  

 for.
Arbejdsgruppen anfører videre, at ved en  

 retstilstand, hvor den mistænkte/sigtede ikke har adgang til at  

 overvære afhøringen, vil hensynet til den  

 pågældendes retssikkerhed tilsige, at den pågældende  

 skal have adgang til at gennemse videoen og adgang til at stille supplerende  

 spørgsmål til barnet ved en genafhøring.
En sådan  

 retstilstand vil indebære, at barnet i de tilfælde, hvor der  

 begæres en genafhøring, og hvor begæringen  

 imødekommes, vil skulle afhøres to gange.
 3.3.3.1. Arbejdsgruppens flertal finder, at der  

 fremover ikke bør gives den mistænkte/sigtede adgang til at  

 overvære videoafhøringer af børn i bl.a.  

 sædelighedssager.
Flertallet har herved navnlig lagt vægt på, at  

 det er helt afgørende, at der vælges den fremgangsmåde for  

 videoafhøringer, hvor der er størst mulighed for at opnå  

 en uforbeholden og detaljeret forklaring fra barnets side.
Barnets forklaring  

 er ofte det eneste bevis for, at barnet har været udsat for et seksuelt  

 overgreb, og barnets vidneforklaring vil derfor i et stort antal sager  

 være af afgørende betydning for sagens oplysning.
Barnets  

 manglende forklaring eller en ikke tilstrækkelig detaljeret forklaring  

 vil således kunne medføre, at der ikke vil foreligge  

 tilstrækkeligt bevismateriale til at gennemføre en  

 straffesag.
Arbejdsgruppens flertal har i den forbindelse tillige lagt  

 vægt på, at den mistænktes/sigtedes samtidige  

 tilstedeværelse under afhøringen af barnet kan bevirke, at  

 barnet bliver nervøs og ikke kan eller ikke tør forklare om det  

 passerede, og at barnets kendskab til den mistænktes/sigtedes  

 tilstedeværelse vil kunne påvirke barnet psykisk, øge  

 barnets stressniveau og dermed hindre barnet i at tale frit.
Da det samtidig  

 er flertallets opfattelse, at større børn i givet fald  

 bør orienteres om den mistænktes/sigtedes tilstedeværelse  

 under videoafhøringen, taler dette for, at den pågældende  

 ikke skal have adgang til at overvære videoafhøringen.
For  

 så vidt angår mindre børn finder flertallet ikke, at der  

 er det samme behov for orientering af barnet om mistænktes/sigtedes  

 tilstedeværelse.
Et direkte spørgsmål fra det mindre barn  

 herom bør dog besvares.
En fremgangsmåde, hvor den mistænkte/sigtede  

 ikke har adgang til at overvære videoafhøringen, men har krav  

 på efterfølgende at blive gjort bekendt med  

 videoafhøringen, vil efter flertallets opfattelse også  

 indebære, at det større barn forud for afhøringen skal  

 orienteres om, at den mistænkte/sigtede senere vil blive gjort bekendt  

 med barnets forklaring.
Det er imidlertid flertallets opfattelse, at  

 orientering af barnet om, at den mistænkte/sigtede senere vil få  

 kendskab til barnets forklaring, ikke vil indebære den samme  

 påvirkning af barnet som oplysning om, at den mistænkte/sigtede  

 overværer barnets forklaring samtidig med, at den bliver afgivet.
Efter  

 flertallets opfattelse har den tidsmæssige forskydning således  

 betydning for barnets oplevelse af situationen.
 Det er endvidere flertallets opfattelse, at den  

 mistænktes/sigtedes retssikkerhed kan tilgodeses ved, at den  

 mistænkte/sigtede i stedet for at overvære videoafhøringen  

 skal have krav på efterfølgende at gennemse  

 videoafhøringen og skal kunne anmode om, at der foretages en  

 genafhøring af barnet, samt at den pågældendes forsvarer  

 skal overvære afhøringen.
Arbejdsgruppens flertal er dog samtidig opmærksom  

 på, at en genafhøring af barnet også vil kunne  

 indebære en yderligere belastning for barnet.
Det er imidlertid  

 flertallets opfattelse, at en genafhøring ikke vil indebære en  

 lige så stor belastning for barnet, som den mistænktes/sigtedes  

 samtidige overværelse af hovedafhøringen.
En anmodning om genafhøring vil efter flertallets  

 opfattelse skulle imødekommes, hvis en genafhøring findes  

 rimeligt begrundet af hensyn til den mistænktes/sigtedes varetagelse af  

 sit forsvar.
Det vil f.eks. kunne være tilfældet, hvis der  

 ønskes stillet nye relevante spørgsmål til barnet, som  

 ikke er besvaret under den første afhøring, hvis der efter den  

 første afhøring er fremkommet nye oplysninger, som måtte  

 give anledning til at stille yderligere spørgsmål til barnet,  

 eller der i øvrigt foreligger andre særlige grunde til at  

 foretage en genafhøring af barnet.
Helt ubegrundede anmodninger om  

 genafhøring, eller anmodninger, som alene har karakter af en forhaling  

 af sagen eller af chikane, bør derimod afslås.
Arbejdsgruppens flertal anfører dog, at det  

 må forventes, at den første afhøring af barnet i  

 almindelighed vil være så omfattende og grundig, at der kun i  

 sjældne tilfælde vil være grundlag for en  

 genafhøring af barnet.
Det må endvidere antages, at forsvareren  

 forud for gennemførelsen af videoafhøringen har drøftet  

 sagen med sin klient og derfor i de fleste tilfælde allerede på  

 dette tidspunkt vil være i stand til at stille de fornødne  

 spørgsmål til barnet.
Det er endvidere arbejdsgruppens  

 opfattelse, at den mistænkte/sigtede af hensyn til barnet snarest  

 muligt skal have forevist hovedafhøringen, således at en  

 eventuel genafhøring af barnet kan foretages så hurtigt som  

 muligt efter den første afhøring.
 Arbejdsgruppens flertal finder ikke, at risikoen for  

 påvirkning af barnet mellem to afhøringer vil være  

 væsentlig større end risikoen for, at barnet inden den  

 første afhøring kan være blevet påvirket, navnlig  

 også henset til, at det er arbejdsgruppens opfattelse, at barnets  

 forældre ikke bør overvære videoafhøringen af  

 barnet.
 Det er i øvrigt flertallets opfattelse, at det  

 må være op til retten i forbindelse med bedømmelsen af  

 straffesagens beviser at vurdere, hvilken bevismæssig vægt  

 barnets eventuelle afvigende forklaringer kan tillægges.
 Desuden finder flertallet, at en ordning, hvorefter  

 mistænkte/sigtede ikke har adgang til at overvære  

 afhøringen, men først efterfølgende bliver gjort bekendt  

 med det forurettede barns forklaring, vil være i overensstemmelse med  

 princippet i retsplejelovens § 848, hvorefter tiltalte kan udelukkes fra  

 at overvære et vidnes forklaring, når særegne grunde taler  

 for, at en uforbeholden forklaring ellers ikke ville kunne opnås.  

 Ordningen vil endvidere svare til praksis i sædelighedssager, hvor den  

 tiltalte i mange tilfælde udelukkes fra at overvære forurettedes  

 forklaring i retten.
 Endelig er det flertallets opfattelse, at de hensyn, som  

 efter flertallets opfattelse taler for, at den mistænkte/sigtede ikke  

 skal overvære afhøringen af det forurettede barn, også vil  

 kunne foreligge i de tilfælde, hvor barnet ikke selv er forurettet, men  

 hvor barnet har overværet, at en anden person, som barnet oftest  

 kender, er blevet udsat for en mulig forbrydelse.
 Der henvises i øvrigt til betænkningen s.  

 118-122.
3.3.3.2. Et mindretal af arbejdsgruppens medlemmer  

 finder, at der ved afgørelsen af spørgsmålet om den  

 mistænktes/sigtedes ret til at være til stede i et monitorrum og  

 følge videoafhøringen af et barn, der muligt har været  

 udsat for et seksuelt overgreb, må tages udgangspunkt i, at det   i  

 modsætning til andre politiafhøringer   på forhånd  

 er meningen, at videooptagelsen skal kunne anvendes som bevis under en  

 eventuel senere domsforhandling og således træde i stedet for en  

 afhøring af barnet i retten, jf. nedenfor under pkt. 3.3.4. Dette  

 taler efter mindretallets opfattelse for, at sådanne  

 videoafhøringer i videst muligt omfang sker under iagttagelse af  

 retssikkerhedsmæssige garantier svarende til dem, der gælder ved  

 indenretlige afhøringer, jf.
Højesterets kendelser af 16. marts  

 2000, hvor det er udgangspunktet, at sigtede/tiltalte har ret til at  

 være til stede, når forklaringerne afgives, jf. retsplejelovens  

 §§ 748 og 848. Det bemærkes i den forbindelse af mindretallet, at  

 retssikkerhedsmæssige garantier ikke blot indeholder et værn for  

 den sigtede/tiltalte, men også har til formål at sikre korrekte  

 domme, således at dommens resultat hverken bliver en urigtig  

 domfældelse eller en urigtig frifindelse.
Mindretallet tillægger det bl.a. vægt, at  

 når der undtagelsesvis er grundlag for at formode, at en uforbeholden  

 forklaring ikke kan opnås under tiltaltes tilstedeværelse,  

 praktiseres § 848 på den måde, at den tiltalte får  

 adgang til at overhøre vidneforklaringen i et tilstødende  

 lokale via et højtaleranlæg, eller således at den tiltalte  

 umiddelbart efter vidneforklaringen bliver gjort bekendt med denne.
Uanset  

 hvilken fremgangsmåde der anvendes, vil den tiltalte få mulighed  

 for gennem forsvareren at stille supplerende spørgsmål til  

 vidnet efter at være blevet gjort bekendt med vidnets forklaring, og  

 inden vidnet forlader retssalen.
Mindretallet lægger endvidere vægt på,  

 at hvis den mistænkte/sigtede ikke er til stede i monitorrummet, vil  

 det indebære en forøget risiko for, at det bliver  

 nødvendigt at foretage en supplerende afhøring af barnet.
Det  

 skyldes, at det barn, der afhøres, kan komme ind på episoder,  

 som forsvareren vil have meget vanskeligt ved at stille supplerende  

 spørgsmål om uden forudgående drøftelser med den  

 mistænkte/sigtede.
I perioden mellem de forskellige afhøringer  

 vil der efter mindretallets opfattelse være forøget risiko for,  

 at barnet vil blive udsat for påvirkninger.
Endelig anfører mindretallet, at det af retspraksis  

 fra Den Europæiske Menneskeretsdomstol vedrørende artikel 6,  

 stk. 3, litra d, jf. stk. 1, fremgår, at der ikke må  

 ske domfældelse på grundlag af en forklaring, som tiltale ikke  

 har haft mulighed for at imødegå ved kontraafhøring mv.,  

 hvis forklaringen er det eneste eller i hvert fald det reelt afgørende  

 bevis i sagen.
Mindretallet anfører videre, at der kan tænkes  

 tilfælde, hvor barnets forældre eller andre omsorgspersoner  

 modsætter sig en fornyet afhøring af barnet, hvis den  

 første afhøring har været så belastende for barnet,  

 at man ikke finder det forsvarligt at udsætte barnet for endnu en  

 afhøring.
I disse situationer vil der være risiko for, at  

 videoafhøringen ikke kan anvendes som bevis under domsforhandlingen,  

 jf. ovenfor.
Mindretallet vurderer således, at flertallets forslag vil  

 indebære en risiko for urigtige frifindelser.
Mindretallet finder derfor, at en ordning som  

 foreslået af flertallet, hvorefter den mistænkte/sigtede ikke har  

 ret til at være til stede i et monitorrum og følge  

 videoafhøringen af barnet, kun kan accepteres, hvis helt  

 afgørende hensyn til barnet tilsiger det, og hvis hensynet til, at den  

 mistænkte/sigtede får en retfærdig rettergang, på  

 anden måde er tilgodeset.
Det er mindretallets opfattelse, at  

 sådanne helt afgørende hensyn til barnet ikke foreligger, og at  

 flertallets forslag ikke kompenserer den mistænkte/sigtede for de  

 forringelser af den pågældendes retsstilling, der er en  

 følge af, at han ikke har ret til at være til stede i  

 monitorrummet.
Mindretallet vurderer på denne baggrund, at  

 ordningen også fremover bør være den, at den  

 mistænkte/sigtede som udgangspunkt har ret til at følge  

 videoafhøringen af barnet i et monitorrum, men at dette monitorrum  

 ikke bør befinde sig i den bygning, hvor barnet afhøres.
Med  

 det rigtige udstyr vil den mistænkte/sigtede kunne befinde sig på  

 forsvarerens kontor, og ellers må videoafhøringen kunne  

 følges i et lokale i retsbygningen eller et andet egnet sted.  

 Mindretallet betragter det som helt afgørende, at barnet ikke  

 får den mistænkte/sigtede at se i forbindelse med  

 afhøringen.
Befinder den mistænkte/sigtede sig i samme bygning  

 som barnet, vil man risikere, at barnet får øje på ham,  

 når han ankommer til eller forlader bygningen.
 Endelig har mindretallet foreslået   hvis  

 flertallets forslag gennemføres   at den mistænktes/sigtedes  

 gennemsyn af videooptagelsen med barnets forklaring foretages umiddelbart  

 efter forklaringens afgivelse, og mens barnet venter på  

 politistationen, således at eventuelle supplerende  

 spørgsmål stilles til barnet straks efter gennemsynet, og inden  

 barnet har forladt politistationen.
Flertallet finder ikke en sådan løsning  

 anvendelig, idet arbejdsgruppens flertal i den forbindelse særligt  

 tillægger det vægt, at der vil gå betydelig tid med  

 på samme dag at gennemføre både afhøringen af  

 barnet, forevisningen af videooptagelsen for mistænkte/sigtede samt en  

 eventuel genafhøring af barnet.
Mindretallets forslag er derfor efter  

 flertallets opfattelse ikke foreneligt med hensynet til barnet.
 Der henvises i øvrigt til betænkningen s.  

 122-129.
3.3.4. Anvendelse af videoafhøring som  

 bevismiddel Arbejdsgruppen anfører, at der har udviklet sig  

 retspraksis for, at videoafhøringer kan dokumenteres som bevis under  

 domsforhandlingen i medfør af retsplejelovens § 877, stk. 3,  

 hvorefter dokumenter og aktstykker, som indeholder erklæringer og  

 vidnesbyrd, kan benyttes som bevismidler, når retten undtagelsesvis  

 giver tilladelse hertil.
 Anvendelse af en videoafhøring som bevismiddel i  

 medfør af retsplejelovens § 877, stk. 3, forudsætter  

 således, at retten efter en konkret vurdering af de i sagen  

 foreliggende omstændigheder, herunder omstændighederne i  

 forbindelse med foretagelsen af videoafhøringen, tillader  

 videoafhøringen anvendt som bevismiddel.
Endvidere anfører arbejdsgruppen, at der i en  

 række sager som følge af rettens beslutning om ikke at tillade  

 en videoafhøring anvendt som bevismiddel er sket frifindelse for den  

 rejste tiltale, fordi anklagemyndigheden ikke ved de øvrige i sagen  

 foreliggende beviser kunne løfte den til domfældelse i en  

 straffesag nødvendige bevisbyrde.
Baggrunden herfor var, at barnets  

 forklaring var det væsentligste bevis for, at barnet havde været  

 udsat for overgreb.
Der henvises nærmere til bilag 2 i  

 betænkningen, hvor en række afgørelser er refereret.
 Arbejdsgruppen finder derfor, at der bør skabes  

 udtrykkelig hjemmel i retsplejeloven til, at videoafhøringer kan  

 forevises for den dømmende ret uden rettens forudgående  

 tilladelse.
 Arbejdsgruppen finder imidlertid   henset til at  

 anvendelse af politiets videoafhøring af et barn som bevis under  

 domsforhandlingen som erstatning for barnets afgivelse af vidneforklaring for  

 den dømmende ret er en fravigelse af princippet om, at  

 bevisførelse (herunder afhøring af vidner) i straffesager skal  

 foregå umiddelbart for den dømmende ret   at der af hensyn til  

 mistænktes/sigtedes retssikkerhed må opstilles visse  

 nærmere betingelser for gennemførelsen og anvendelsen af  

 videoafhøringer.
Arbejdsgruppen har i tilknytning hertil overvejet  

 betydningen af eventuelle fejl og mangler i forbindelse med politiets  

 optagelse af videoafhøringen og anfører, at der ikke i dansk  

 ret gælder nogen fast generel regel om, at beviser, som ikke er  

 tilvejebragt i fuld overensstemmelse med forskrifterne for tilvejebringelse  

 af det pågældende bevis, aldrig kan føres.
Arbejdsgruppen  

 finder på denne baggrund, at der ved vurderingen af, hvorvidt  

 videoafhøringen bør forevises retten som bevis under sagen,  

 bør lægges vægt på karakteren og betydningen af den  

 forskrift, der i givet fald er tilsidesat.
Efter arbejdsgruppens opfattelse bør et eventuelt  

 forsvarerskifte efter gennemførelsen af videoafhøringen ikke  

 have betydning for videoafhøringens anvendelse som bevismiddel under  

 domsforhandlingen.
Hvis den mistænkte/sigtede vælger at skifte  

 forsvarer, vil dette således ikke indebære, at der alene af den  

 grund skal foretages en fornyet afhøring af barnet.
 Der henvises i øvrigt nærmere til  

 betænkningen s. 131-135.
3.4. Justitsministeriets overvejelser 3.4.1. Det er i dag almindelig praksis i en  

 række sager, at politiets afhøring af børn optages  

 på video med henblik på en senere forevisning under  

 domsforhandlingen.
 Dette er imidlertid en fravigelse af det almindelige  

 princip om bevisumiddelbarhed, hvorfor anvendelse af videoafhøringer  

 kun bør ske i de tilfælde, hvor afgørende hensyn taler  

 for, at vidnet ikke skal give møde umiddelbart for den dømmende  

 ret.
Det er derfor udgangspunktet, at afhøring af  

 børn kun foretages på denne måde, når barnet er 12  

 år eller derunder.
Der kan dog foreligger særlige  

 omstændigheder, herunder barnets udvikling og psykiske tilstand, der  

 bevirker, at der foretages videoafhøring af også ældre  

 børn.
Justitsministeriet er enig med arbejdsgruppen i, at  

 udenretlig videoafhøring af børn på 12 år eller  

 derunder efter en konkret vurdering fortsat bør kunne finde anvendelse  

 i bl.a. sager om seksuelle overgreb mod børn.
Justitsministeriet  

 lægger i den forbindelse vægt på, at hensynet til det barn,  

 der er mistanke om har været udsat for et overgreb, herved tilgodeses  

 mest muligt, og at udenretlige videoafhøringer i en  

 årrække har været anvendt i praksis, uden at dette i sig  

 selv har givet anledning til kritik.
 Justitsministeriet er ligeledes enig med arbejdsgruppen i,  

 at der kan være andre typer af sager end sager om seksuelle overgreb,  

 hvor de samme hensyn til barnet gør sig gældende, og hvor der  

 derfor efter omstændighederne kan være et tilsvarende behov for,  

 at afhøringen af barnet som vidne optages på video med henblik  

 på forevisning under domsforhandlingen.
 3.4.2. Retsplejelovens § 877, stk. 3,  

 har, som det fremgår af pkt. 3.1.6., været anvendt som hjemmel  

 for, at videooptagelser af politiets afhøringer af børn i bl.a.  

 sager om seksuelle overgreb anvendes som bevismiddel under domsforhandlingen,  

 selv om sådanne videooptagelser ikke er omfattet af bestemmelsens  

 ordlyd.
Arbejdsgruppen peger i betænkningen på, at  

 denne praksis sikrer, at domstolene får præsenteret alle  

 foreliggende beviser i sagen, inden der afsiges dom.
Herudover sikres det  

 tillige, at børn, der er mistanke om har været udsat for  

 overgreb eller andre traumatiserende oplevelser, ikke ud over politiets  

 afhøring tvinges til at genopleve forholdet i for barnet uvante og  

 utrygge omgivelser.
Justitsministeriet er derfor enig med arbejdsgruppen i, at  

 der bør indsættes en udtrykkelig hjemmel i retsplejeloven til  

 anvendelse af videoafhøringer af børn som bevismiddel under  

 domsforhandlingen, hvis afhøringen og optagelsen heraf er sket  

 på en måde, hvor hensynet til tiltales retssikkerhed og tiltaltes  

 mulighed for at varetage sit forsvar er varetaget.
Har der således  

 været en forsvarer til stede, og har den tiltalte haft mulighed for at  

 stille supplerende spørgsmål til barnet, jf. herom nedenfor,  

 vurderer Justitsministeriet, at princippet om bevisumiddelbarhed kan  

 fraviges.
Det vil bero på domstolens frie bevisvurdering, hvilken  

 bevisværdi det bevismateriale, der er fremlagt under domsforhandlingen,  

 kan tillægges, jf. retsplejelovens § 896.
 3.4.3. Efter retsplejelovens § 745,  

 stk. 3, har forsvareren, som omtalt i pkt. 3.1.2., ret til at  

 overvære efterforskningsskridt, der kan formodes at ville finde  

 anvendelse som bevis under domsforhandlingen, og politiet skal derfor inden  

 foretagelsen heraf give meddelelse til forsvareren.
Efter den nugældende retstilstand modtager en  

 forsvarer meddelelse fra politiet om, at der vil blive foretaget en  

 videoafhøring af et barn.
Dette giver forsvareren lejlighed til at  

 være til stede under afhøringen.
 Med den foreslåede formulering af § 877 a vil  

 der, jf. ovenfor under pkt. 3.4.2., være udtrykkelig hjemmel i  

 retsplejeloven til anvendelse af videoafhøringen som bevismiddel, og  

 forsvareren har derfor ret til at overvære afhøringen, jf.  

 § 745, stk. 3.
En videoafhøring af et barn, der er mistanke om har  

 været udsat for et seksuelt overgreb eller andre traumatiserende  

 oplevelser, vil imidlertid ofte finde sted på et meget tidligt stadie  

 af efterforskningen, og der kan således forekomme situationer, hvor der  

 på tidspunktet for afhøringen af barnet endnu ikke er rejst en  

 sigtelse.
I disse situationer, er der, som det fremgår af pkt. 3.1.1.,  

 ikke i retsplejeloven hjemmel til at beskikke en forsvarer, og der vil ofte  

 heller ikke være en valgt forsvarer.
 Justitsministeriet er derfor enig med arbejdsgruppen i, at  

 der bør indsættes en hjemmel i retsplejeloven til at beskikke en  

 forsvarer i disse situationer ud fra et retssikkerhedsmæssigt hensyn.  

 Forsvareren vil herved få de beføjelser, som efter  

 retsplejeloven er tillagt en beskikket eller valgt forsvarer i en straffesag,  

 herunder muligheden for at gør sig bekendt med det materiale, politiet  

 har tilvejebragt, jf. § 745, stk. 1. Forsvareren vil således  

 på dette typisk meget tidlige tidspunkt af efterforskningen være  

 i stand til at varetage sin klients interesser   også selv om klienten  

 endnu ikke er identificeret.
3.4.4. Justitsministeriet er endvidere enig med  

 arbejdsgruppen i, at den i § 745, stk. 3, hjemlede ret for  

 forsvareren til at overvære afhøringen af barnet ikke er  

 tilstrækkelig til varetagelse af den mistænktes/sigtedes  

 interesser i forbindelse med en videoafhøring af et barn, der med den  

 foreslåede § 877 a kan anvendes som bevismiddel under  

 domsforhandlingen.
Forsvareren bør derfor også efter  

 Justitsministeriets opfattelse være forpligtet til at overvære  

 videoafhøringen.
Dette skal bl.a. ses i lyset af det nedenfor under  

 pkt. 3.4.5. anførte om, at den mistænkte/sigtede ikke bør  

 have adgang til at overvære afhøringen.
Det vil derfor   for  

 varetagelsen af den mistænktes/sigtedes interesser   være  

 afgørende, at forsvareren er til stede under videoafhøringen.  

 Denne pligt svarer i princippet til den beskikkede forsvarers pligt til, jf.  

 retsplejelovens § 845, stk. 1, at være til stede under  

 domsforhandlingen af en straffesag ved landsretten.
Det fremgår endvidere nedenfor under pkt. 3.5., at  

 Den Europæiske Menneskerettighedsdomstol tillægger det  

 vægt, at de ulemper, som forsvaret påføres ved at undlade  

 at føre barnet som vidne direkte for retten, på  

 tilstrækkelig måde skal opvejes af passende  

 retssikkerhedsgarantier.
Det vil herunder have betydning, om tiltalte eller  

 dennes forsvarer har haft mulighed for at stille spørgsmål til  

 vidnet, eventuelt gennem tredjemand, enten i forbindelse med  

 afhøringen eller på et senere tidspunkt i processen.
Det bemærkes, at retten i medfør af  

 retsplejelovens § 733, stk. 2, og § 736, stk. 2, kan  

 nægte at beskikke (eller nægte opretholdelsen af beskikkelsen af)  

 en forsvarer, hvis forsvarerens medvirken ud fra retsplejemæssige  

 hensyn til sagens behørige fremme ikke kan anses for forsvarlig mv.  

 Det er efter Justitsministeriets opfattelse muligt for retten med hjemmel i  

 disse bestemmelser efter omstændighederne at afvise at beskikke en  

 bestemt forsvarer, hvis det på forhånd står klart, at den  

 pågældende forsvarer ikke vil kunne deltage i politiets  

 videoafhøring af barnet inden for ganske kort tid efter politiets  

 modtagelse af en anmeldelse om det mulige strafbare forhold, da en tidlig  

 afhøring af barnet vil være afgørende for sagens videre  

 efterforskning.
På samme måde har retten mulighed for at  

 nægte at opretholde en beskikkelse af en forsvarer i tilfælde,  

 hvor det på grund af forsvarerens forhold ikke vil være muligt at  

 få gennemført videoafhøringen inden for kort tid.
3.4.5. Arbejdsgruppens flertal har foreslået  

 en bestemmelse i retsplejeloven, hvorefter den mistænkte/sigtede i  

 sager, hvor der foretages videoafhøring af et barn, ikke har ret til  

 at overvære foretagelsen af afhøringen ud fra et hensyn til  

 barnet.
Den mistænkte/sigtede skal derimod efterfølgende have  

 mulighed for at gennemse videoen hos politiet og for at fremsætte  

 begæring om, at der foretages genafhøring af barnet.
Heroverfor står arbejdsgruppens mindretal, der  

 finder, at mistænkte/sigtede skal have ret til at overvære  

 videoafhøringen af et barn.
Mindretallet har i den forbindelse navnlig  

 henvist til hensynet til den mistænktes/sigtedes retssikkerhed, men har  

 samtidig anført, at denne ordning ligeledes vil imødekomme  

 hensynet til barnet, idet gentagne videoafhøringer af barnet herved  

 undgås.
Efter Justitsministeriets opfattelse er der gode  

 argumenter for begge de foreslåede løsninger.
Der må  

 lægges meget stor vægt på begge de hovedhensyn, som  

 både flertallet og mindretallet fremhæver, dels hensynet til den  

 mistænktes/sigtedes retssikkerhed, dels hensynet til barnet, og til at  

 barnets forklaring bedst muligt kan bidrage til sagens oplysning.
Valget  

 mellem de to løsningsforslag kan derfor give anledning til betydelig  

 tvivl.
Justitsministeriet lægger ved sin stillingtagen  

 vægt på, at hensynet til barnet samt hensynet til at opnå  

 en uforbeholden og detaljeret forklaring fra barnets side må antages at  

 varetages bedst ved flertallets løsningsforslag.
Hvis den  

 mistænkte/sigtede overværer afhøringen, selv om dette  

 måttet ske fra et andet lokale, vil dette, når barnet informeres  

 herom   hvilket efter Justitsministeriets opfattelse som udgangspunkt  

 bør ske, hvis der er tale om et større barn   kunne virke  

 hindrende for, at politiet kan opnå en uforbeholden og detaljeret  

 forklaring, der kan bidrage til sagens oplysning.
 Justitsministeriet lægger endvidere vægt  

 på, at hensynet til den mistænktes/sigtedes retssikkerhed  

 også kan tilgodeses ved flertallets forslag, idet den  

 mistænkte/sigtede efter forslaget har ret til snarest muligt efter  

 afhøringens foretagelse at gennemse videoafhøringen og til at  

 anmode om en eventuel genafhøring af barnet.
På den anførte baggrund er Justitsministeriet  

 enig med arbejdsgruppens flertal i, at den mistænkte/sigtede ikke skal  

 have ret til at overvære afhøringen   heller ikke fra et  

 tilstødende lokale.
Justitsministeriet er ligeledes enig med  

 flertallet i, at den mistænkte/sigtede af hensyn til den  

 pågældendes varetagelse af sit forsvar skal have adgang til  

 sammen med sin forsvarer at gennemse videooptagelsen hos politiet snarest  

 muligt efter foretagelsen af afhøringen.
Den pågældende  

 får herved mulighed for forud for en mulig forevisning af  

 videoafhøringen under en eventuel domsforhandling at gøre sig  

 bekendt med barnets forklaring.
Justitsministeriet er således enig med  

 flertallet i, at mindretallets subsidiære løsningsforslag,  

 hvorefter den mistænktes/sigtedes gennemsyn af videooptagelsen skal ske  

 umiddelbart efter afhøringen af barnet, og mens barnet venter på  

 politistationen, ikke er foreneligt med hensynet til barnet.
Mindretallets  

 løsningsforslag ville nemlig indebære, at barnet i givet fald  

 skulle opholde sig unødigt længe på politistationen efter  

 endt afhøring.
 Det skal i den forbindelse bemærkes, at det efter  

 retsplejelovens § 848 af retsformanden under domsforhandlingen ved  

 landsretten kan besluttes, at tiltalte skal forlade retslokalet, mens et  

 vidne eller en medtiltalt afhøres, når særegne grunde  

 taler for, at en uforbeholden forklaring ellers ikke kan opnås.
 Den pågældendes interesser og retssikkerhed i  

 forbindelse med foretagelsen af afhøringen vil desuden være  

 tilgodeset ved, at forsvareren pålægges pligt til at  

 overvære afhøringen, jf. ovenfor pkt. 3.4.4. Forsvareren har  

 således mulighed for efter forudgående drøftelse af sagen  

 med sin klient at stille supplerende spørgsmål til barnet via  

 den afhørende polititjenestemand.
 Den mistænktes/sigtedes gennemsyn af videooptagelsen  

 bør ske snarest muligt efter afhøringens foretagelse af hensyn  

 til sagens fortsatte efterforskning samt af hensyn til barnet, der eventuelt  

 på baggrund af den mistænktes/sigtedes gennemsyn indkaldes til en  

 genafhøring, jf. umiddelbart nedenfor.
Det er som anført ovenfor tillige  

 Justitsministeriets opfattelse, at den mistænkte/sigtede eller dennes  

 forsvarer bør have adgang til at begære en fornyet  

 afhøring af barnet, idet videoafhøringen, jf. ovenfor under  

 pkt. 3.4.2., efter forslaget til retsplejelovens § 877 a, kan anvendes  

 som bevismiddel under domsforhandlingen, hvorfor en genafhøring kan  

 være nødvendig for, at den mistænkte/sigtede kan varetage  

 sit forsvar.
En begæring herom må fremsættes snarest muligt  

 efter, at den mistænkte/sigtede har gennemset videooptagelsen af hensyn  

 til sagens videre efterforskning samt af hensyn til barnet.
Det vil i første omgang være politiet, der  

 efter en konkret vurdering af behovet og begrundelsen herfor skal  

 træffe afgørelse om, hvorvidt en begæring om  

 genafhøring kan imødekommes.
Retten afgør imidlertid  

 efter retsplejelovens § 746, stk. 1, tvistigheder om lovligheden af  

 politiets efterforskningsskridt samt om sigtedes og forsvarerens  

 beføjelser, herunder om begæringer fra de pågældende  

 om foretagelse af yderligere efterforskningsskridt.
 Det vil som altid bero på domstolenes frie  

 bevisvurdering, hvilken bevisværdi eksempelvis en videoafhøring,  

 der er fremlagt under domsforhandlingen, kan tillægges, jf.  

 retsplejelovens § 896.
3.5. Forholdet til Den Europæiske  

 Menneskerettighedskonvention Det følger af artikel 6, stk. 1, i Den  

 Europæiske Menneskerettighedskonvention, at enhver, der er anklaget for  

 en forbrydelse, har ret til en retfærdig rettergang.
Det følger  

 endvidere af artikel 6, stk. 3, litra d, at en sådan person har  

 ret til at afhøre eller lade afhøre imod ham førte  

 vidner og at få vidner for ham tilsagt og afhørt på samme  

 betingelser som vidner, der føres imod ham.
Det følger heraf,  

 at alle beviser, herunder vidner, som udgangspunkt skal føres direkte  

 for retten under tilstedeværelse af tiltalte med henblik på at  

 give mulighed for kontradiktion (se bl.a.
S.N. mod Sverige, dom af 2. juli  

 2002, præmis 44).
Ifølge Domstolens praksis er anvendelse som bevis  

 af forklaringer indhentet under politiets efterforskning ikke i sig selv i  

 strid med artikel 6, forudsat at forsvarets rettigheder respekteres.
Disse  

 rettigheder omfatter bl.a., at den tiltalte gives en tilstrækkelig og  

 passende mulighed for at kontraafhøre et vidne enten på det  

 tidspunkt, hvor vidnet afgiver forklaring eller på et senere tidspunkt  

 i processen (se bl.a.
Saïdi mod Frankrig, dom af 20. september 1993,  

 præmis 43, og S.N.-dommen, præmis 44).
Domstolen har fastslået, at det er op til national  

 ret at regulere, hvilke beviser der kan tillades ført i en sag, og op  

 til de nationale domstole at bedømme det bevismateriale, der  

 fremlægges.
Domstolens opgave er derimod at vurdere, om sagen ud fra en  

 helhedsvurdering, herunder bevisførelsen, har været  

 retfærdig.
Domstolen har i sin praksis fremhævet, at  

 særlige forhold gør sig gældende i straffesager  

 vedrørende seksualforbrydelser, idet sådanne sager ofte opfattes  

 af offeret som en stor belastning, specielt i de tilfælde hvor offeret  

 ufrivilligt konfronteres med den tiltalte.
Ved vurderingen af, om den  

 tiltalte får en retfærdig rettergang i sådanne sager, skal  

 der efter Domstolens praksis tages hensyn til respekt for offerets privatliv  

 (se bl.a.
S.N.-dommen, præmis 47).
I straffesager vedrørende bl.a. seksualforbrydelser  

 accepterer Domstolen derfor, at der træffes foranstaltninger for at  

 beskytte offeret, forudsat at disse foranstaltninger er i overensstemmelse  

 med retten til et tilstrækkeligt og effektivt forsvar.
For at sikre, at  

 tiltalte får en retfærdig rettergang, er det efter Domstolens  

 praksis nødvendigt, at de ulemper, som forsvaret påføres,  

 på tilstrækkelig måde opvejes af passende  

 retssikkerhedsgarantier (se bl.a.
Doorson mod Holland, dom af 20. februar  

 1996, præmis 72, og S.N.-dommen, præmis 47).
Det fremgår endvidere af Domstolens praksis, at det  

 ikke følger af artikel 6, at det i alle sager er påkrævet,  

 at tiltalte eller dennes forsvarer har mulighed for at stille  

 spørgsmål direkte til et vidne (se bl.a.
S.N.-dommen,  

 præmis 52).
 Domstolen understreger, at vidneforklaringer indhentet  

 under omstændigheder, hvor forsvarets rettigheder ikke kan sikres i en  

 sådan grad, der normalt kræves ifølge konventionen, skal  

 behandles med meget stor varsomhed af retten (se S.N.-dommen, præmis  

 53, og Doorson-dommen, præmis 76).
I SN-dommen fandtes det ikke at udgøre en  

 krænkelse, at en videoafhøring og en båndoptagelse af en  

 afhøring af en 10-årig dreng, som var blevet foretaget af en  

 erfaren politibetjent, blev benyttet som bevis mod klager i en sag, hvor han  

 blev dømt for seksuelt misbrug af drengen.
Drengen afgav ikke  

 forklaring i retten, og de optagne forklaringer var i det væsentlige de  

 eneste beviser mod klager.
Hverken klager eller klagers advokat var til stede  

 ved den første afhøring af drengen (videoafhøringen),  

 der fandt sted på et tidspunkt, hvor klager endnu ikke var informeret  

 om sigtelsen, og klagers advokat havde givet afkald på at være  

 til stede ved den anden afhøring (båndoptagelsen), idet barnets  

 advokat ikke kunne møde.
Med hensyn til den anden afhøring  

 lagde Domstolen vægt på, at forsvareren havde samtykket i ikke at  

 være til stede, at han havde accepteret den fremgangsmåde, der  

 blev fulgt, at han kunne have begæret afhøringen optaget  

 på video, at han havde mulighed for at stille spørgsmål  

 til drengen via politiet, og at han ved senere afspilning af  

 afhøringen kunne konstatere, at de spørgsmål, han havde  

 ønsket stillet, også rent faktisk var blevet stillet.
For  

 så vidt angår anvendelsen af videoafhøringen og  

 båndoptagelsen som bevis under straffesagen, lagde Domstolen vægt  

 på, at det ikke følger af artikel 6, stk. 3, litra d, at  

 tiltalte eller forsvareren i alle sager har krav på at stille  

 spørgsmål direkte til et vidne, og at tiltalte og dennes  

 forsvarer havde tilstrækkelig mulighed for at anfægte drengens  

 forklaringer og troværdighed under straffesagen.
Domstolen lagde  

 endelig vægt på, at de nationale domstole havde behandlet  

 drengens forklaringer med stor varsomhed, herunder vurderet betydningen af,  

 at nogle af forklaringerne var vage, og at der under afhøringerne var  

 blevet stillet nogle til dels ledende spørgsmål.
Sammenfattende følger det af artikel 6, at der kan  

 tages visse forholdsregler for at beskytte offeret i sager om bl.a. seksuelt  

 misbrug, herunder f.eks. undlade at føre et vidne direkte for retten,  

 forudsat at disse forholdsregler er i overensstemmelse med retten til et  

 tilstrækkeligt og effektivt forsvar.
For at sikre at tiltalte får  

 en retfærdig rettergang, er det nødvendigt, at de ulemper, som  

 forsvaret påføres, på tilstrækkelig måde  

 opvejes af passende retssikkerhedsgarantier.
Det vil herunder have betydning,  

 om tiltalte eller dennes forsvarer har haft mulighed for at stille  

 spørgsmål til vidnet, eventuelt gennem tredjemand, enten i  

 forbindelse med afhøringen eller på et senere tidspunkt i  

 processen.
Vidneforklaringer, hvor forsvarets rettigheder ikke kan sikres i  

 en sådan grad, der normalt kræves ifølge konventionen,  

 skal behandles med stor varsomhed af retten.
 Efter Justitsministeriets opfattelse er den  

 foreslåede fremgangsmåde med videoafhøring af børn  

 forenelig med konventionens artikel 6 og de krav, der følger af  

 Domstolens praksis.
Efter den foreslåede ordning har den, der er  

 mistænkt eller sigtet, ikke adgang til at overvære en  

 videoafhøring af et barn.
Den foreslåede ordning indebærer  

 således en fravigelse af det grundlæggende princip om, at  

 bevisførelse, herunder afhøring af vidner, i en straffesag skal  

 foregå umiddelbart for den dømmende ret i et retsmøde,  

 hvor den tiltalte er til stede og har mulighed for kontradiktion.
 Den foreslåede ordning skal imidlertid ses i lyset  

 af, at den mest skånsomme måde, hvorpå et barn kan  

 afhøres i anledning af navnlig en mistanke om seksuelt misbrug af  

 barnet, er ved at foretage en udenretlig videoafhøring af barnet, som  

 efterfølgende kan dokumenteres som bevis under en eventuel straffesag.  

 Den foreslåede ordning er således begrundet i hensynet til  

 beskyttelsen af barnets privatliv, og et sådant hensyn er udtrykkeligt  

 anerkendt i Domstolens praksis.
Den mistænktes/sigtedes retssikkerhed er samtidigt  

 tilgodeset ved den foreslåede ordning.
Det er således et krav, at  

 når politiets videoafhøring af et barn kan formodes at ville  

 finde anvendelse som bevis under domsforhandlingen, skal der inden  

 afhøringen beskikkes en forsvarer for den, der er mistænkt eller  

 sigtet eller senere måtte blive mistænkt eller sigtet i sagen,  

 hvis den pågældende ikke selv har valgt en forsvarer, eller hvis  

 den valgte forsvarer udebliver.
Det er endvidere et krav, at den mistænkte/sigtedes  

 forsvarer er til stede under afhøringen af barnet.
Herved sikres, at  

 forsvareren under videoafhøringen kan stille spørgsmål  

 til barnet gennem den afhørende polititjenestemand.
Det er endvidere et krav, at den mistænkte/sigtede  

 snarest muligt skal have adgang til sammen med sin forsvarer at gennemse  

 videooptagelsen.
Den mistænkte/sigtede eller dennes forsvarer kan  

 fremsætte begæring om genafhøring af barnet, hvorved  

 sikres, at den mistænkte/sigtede får mulighed for at få  

 stillet eventuelle spørgsmål, som den første  

 afhøring giver anledning til.
 En eventuel tvist mellem politiet/anklagemyndigheden og  

 den mistænkte/sigtede og dennes forsvarer om gennemførelsen af  

 videoafhøringen, og herunder spørgsmålet om, hvorvidt der  

 skal foretages genafhøring, vil kunne indbringes for retten i  

 medfør af retsplejelovens § 746, stk. 1.
Politiets videoafhøring af et barn kan benyttes som  

 bevis under domsforhandlingen.
Det er   i overensstemmelse med princippet om  

 fri bevisbedømmelse   overladt til retten at afgøre  

 videoafhøringens bevismæssige værdi, herunder hvis der  

 f.eks. er stillet ledende spørgsmål til barnet.
Retten skal  

 udvise varsomhed ved anvendelsen af videoafhøringer, idet det er  

 forudsat, at videoafhøringer, der ikke opfylder de grundlæggende  

 betingelser i den foreslåede ordning, som alt overvejende udgangspunkt  

 ikke kan anvendes som bevismiddel under domsforhandlingen.
Hvis der  

 således ikke har været en forsvarer for den  

 mistænkte/sigtede til stede under afhøringen, bør  

 afhøringen som altovervejende udgangspunkt ikke tillades anvendt.
 4. Lovforslagets økonomiske og  

 administrative konsekvenser mv.
 For alle de ovenfor nævnte nykriminaliseringer mv.  

 gælder, at det på nuværende tidspunkt er vanskeligt at  

 angive størrelsen af den straf, der i det konkrete tilfælde vil  

 blive idømt for overtrædelser af den pågældende  

 art.
 Henset til den forventede anvendelse af de  

 foreslåede bestemmelser sammenholdt med den hidtidige anvendelse  

 må det imidlertid antages, at de nævnte nykriminaliseringer mv.  

 ikke vil have økonomiske konsekvenser for det offentlige af  

 betydning.
 Det bemærkes særligt, at efterforskningen i de  

 her omhandlede sager, især sager om overtrædelse af straffelovens  

 § 235, erfaringsmæssigt er meget ressourcekrævende, men  

 henset til det relativt beskedne antal sager, som det forventes at ville  

 dreje sig om, vil denne efterforskningsmæssige indsats kunne varetages  

 inden for politiets nuværende bevillingsmæssige rammer.
 Ændringen af retsplejelovens bestemmelser om  

 beskikkelse af bistandsadvokat til forurettede i sager om menneskehandel samt  

 reglerne om brug af videoafhøring i forbindelse med straffesager om  

 seksuelt misbrug af børn mv. vil ligeledes efter Justitsministeriets  

 opfattelse ikke have økonomiske konsekvenser for det offentlige af  

 betydning.
 Lovforslaget skønnes således samlet set ikke  

 at have økonomiske eller administrative konsekvenser for det  

 offentlige af betydning.
 Lovforslaget har ikke økonomiske eller  

 administrative konsekvenser for erhvervslivet, og forslaget har ingen  

 miljømæssige konsekvenser.
 Lovforslaget gør det muligt for Danmark at medvirke  

 til vedtagelsen af EU-rammeafgørelsen om bekæmpelse af seksuel  

 udnyttelse af børn samt børnepornografi.
Positive konsekvenser/ mindre udgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Ingen Ingen af betydning Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget gør det muligt for Danmark at medvirke  

 til vedtagelsen af EU-rammeafgørelsen om bekæmpelse af seksuel  

 udnyttelse af børn samt børnepornografi.
 5. Hørte myndigheder  

 mv.
 Et lovforslag om børnepornografi, seksuel  

 udnyttelse af børn og salg af børn har forud for  

 fremsættelsen været til høring hos:
 Præsidenterne for Østre og Vestre Landsret,  

 præsidenterne for Københavns Byret og for retterne i  

 Århus, Odense, Ålborg og Roskilde, Domstolsstyrelsen, Den Danske  

 Dommerforening, Dommerfuldmægtigforeningen, Rigsadvokaten,  

 Rigspolitichefen, Politidirektøren i København, Foreningen af  

 Politimestre i Danmark, Politifuldmægtigforeningen, Politiforbundet i  

 Danmark, Advokatrådet, Landsforeningen af beskikkede advokater, Det  

 Danske Center for Menneskerettigheder, Retspolitisk Forening, Nævnet  

 for Etnisk Ligestilling, Dansk Kvindesamfund, Danske Kvinders  

 Nationalråd, Pro-Centret, Reden, Red Barnet, Børnerådet,  

 Børnesagens Fællesråd, Børns Vilkår, Adoption  

 Center, DanAdopt, Landsforeningen Adoption og Samfund, Adoptionsnævnet,  

 Amtsrådsforeningen, Dansk Ungdoms Fællesråd, Foreningen af  

 Statsamtmænd, Foreningen af Statsamtsjurister, Københavns  

 Universitet og Socialforskningsinstituttet.
 Betænkning om gennemførelse af straffesager  

 om seksuelt misbrug af børn afgivet af Justitsministeriets  

 arbejdsgruppe om gennemførelse af straffesager om seksuelt misbrug af  

 børn (betænkning 1420/2002) har været sendt til  

 høring hos:
 Præsidenterne for Østre og Vestre Landsret,  

 præsidenterne for Københavns Byret og for retterne i  

 Århus, Odense, Ålborg og Roskilde, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af Politimestre i  

 Danmark, Politifuldmægtigforeningen, Politiforbundet i Danmark,  

 Advokatrådet, Nævnet for Etnisk Ligestilling, Det Danske Center  

 for Menneskerettigheder, Socialministeriet, Københavns Universitet,  

 Århus Universitet, Kommunernes Landsforening, Dansk Psykolog Forening,  

 Landsforeningen af Beskikkede Advokater, Foreningen af Speciallæger,  

 Børne- og Ungdomspædagogernes Landsforening (BUPL),  

 Børnerådet, Red Barnet, Børnesagens Fællesråd  

 og Børns Vilkår.
Bemærkninger til lovforslagets enkelte  

 bestemmelser I bilag 3 til lovforslaget er de foreslåede  

 bestemmelser sammenholdt med de nugældende regler.
Til § 1 Til nr. 1 Det foreslås, at bestemmelsen i § 94,  

 stk. 4, udvides således, at også i sager om  

 overtrædelse af straffelovens § 262 a, stk. 2,  

 (menneskehandel med person under 18 år) regnes forældelsesfristen  

 tidligst fra den dag, den forurettede fylder 18  

 år.
 Der henvises i øvrigt til pkt. 2.5.5. i de  

 almindelige bemærkninger.
Til nr.  

 2 Det foreslås, at straffelovens § 223 a  

 ændres, således at den, der som kunde mod betaling eller  

 løfte om betaling har samleje med en person under 18 år,  

 straffes.
I dag er det et krav, at personen under 18 år helt eller  

 delvist ernærer sig ved prostitution.
 Med ændringen bliver det strafbare område  

 udvidet, således at bestemmelsen også vil omfatte situationer,  

 hvor personen under 18 år ikke kan siges at ernære sig ved  

 prostitution.
 Der henvises i øvrigt til pkt. 2.5.1. i de  

 almindelige bemærkninger.
Til nr. 3 Efter § 230 kan den, der optager utugtige  

 fotografier, film eller lignende af en person under 18 år med  

 forsæt til at sælge eller på anden måde at udbrede  

 materialet, straffes med fængsel indtil 2 år, under formildende  

 omstændigheder med bøde.
Det foreslås, at strafferammen i § 230  

 forhøjes til fængsel indtil 6 år, hvis der foreligger  

 skærpende omstændigheder.
Som skærpende  

 omstændigheder skal navnlig anses tilfælde, hvor barnets liv  

 udsættes for fare, hvor der anvendes grov vold, hvor der forvoldes  

 barnet alvorlig skade, eller hvor der er tale om optagelser af mere  

 systematisk eller organiseret karakter.
Det foreslås tillige, at denne  

 opregning af skærpende omstændigheder indsættes som et nyt  

 2. pkt. i § 230. Der er ikke tale om en udtømmende opregning af  

 omstændigheder, der kan betragtes som skærpende.
Således  

 kan eksempelvis barnets alder i sig selv medføre, at forholdet skal  

 omfattes af den skærpede strafferamme.
Det vil afhænge af en konkret vurdering, om  

 optagelserne skønnes at være af mere systematisk eller  

 organiseret karakter.
Bestemmelsen herom skal bl.a. ses i sammenhæng  

 med rammeafgørelsens artikel 5, stk. 2, litra c, der henviser til  

 EUs fælles aktion af 21. december 1998 om at gøre det  

 strafbart at deltage i en kriminel organisation i EUs medlemsstater  

 (EFT L 351 af 29. december 1998, s. 1). Udtrykket systematisk eller  

 organiseret er imidlertid ikke begrænset til aktiviteter af en kriminel  

 organisation som defineret i den fælles aktion.
Andre former for  

 systematisk eller organiseret produktion af børnepornografisk  

 materiale vil således også skulle anses for en skærpende  

 omstændighed ved anvendelsen af straffelovens § 230.
 Der henvises i øvrigt til pkt. 2.5.4. i de  

 almindelige bemærkninger.
Til nr. 4 Efter § 235, stk. 1, straffes den, som  

 erhvervsmæssigt sælger eller på anden måde udbreder  

 utugtige fotografier, film eller lignende af børn, med bøde  

 eller fængsel indtil 2 år.
På samme måde straffes  

 den, som i en videre kreds udbreder sådanne fremstillinger.
Det foreslås, at det strafbare område udvides  

 til at omfatte »utugtige fotografier, film, andre utugtige visuelle  

 gengivelser eller lignende«.
Herefter vil også såkaldt fiktiv  

 børnepornografi   som f.eks. computergenerede billeder med  

 børnepornografisk indhold   være omfattet af bestemmelsen.
 Uden for anvendelsesområdet falder materiale, hvor  

 det utugtige indhold alene gengives i skriftform.
 Der foreslås tillige med henblik på en  

 udvidelse af beskyttelsesområdet indsat en aldersgrænse på  

 18 år i § 235, stk. 1. Er identiteten og alderen ukendt, vil  

 det være afgørende for strafbarheden, om den  

 pågældende fremtræder som yngre end 18 år i det  

 pornografiske materiale.
Det foreslås endvidere, at ordet »udbreder«  

 indsættes i stk. 1 som en samlet betegnelse for de handlinger, der  

 er kriminaliseret.
Formuleringen omfatter enhver form for udbredelse,  

 herunder eksport, distribution, transmission mv.
Produktion af fiktivt  

 børnepornografisk materiale med henblik på udbredelse er tillige  

 omfattet.
Det foreslås desuden, at strafferammen i § 235,  

 stk. 1, forhøjes, således at straffen kan stige til  

 fængsel indtil 6 år, hvis der foreligger skærpende  

 omstændigheder.
Herudover foreslås det at tilføje et 2.  

 pkt., der angiver eksempler på forhold, som taler i skærpende  

 retning.
Det vil afhænge af en konkret vurdering, om  

 udbredelsen mv. skønnes at være af mere systematisk eller  

 organiseret karakter, eller om der i øvrigt foreligger skærpende  

 omstændigheder.
Der henvises herom til bemærkningerne til  

 lovforslagets § 1, nr. 3 (straffelovens § 230).
 Efter § 235, stk. 2, straffes den, der besidder  

 eller mod vederlag gør sig bekendt med grovere former for  

 børnepornografi.
Bestemmelsen foreslås udvidet til   ligesom i  

 forslaget til ny affattelse af § 235, stk. 1   at omfatte alle  

 »utugtige, visuelle gengivelser af personer under 18 år«   og ikke som  

 i dag alene en række grovere former for børnepornografi.
Det  

 foreslås dog samtidig i § 235, stk. 3, at besiddelse ikke  

 skal være strafbar i tilfælde, hvor den person, der er gengivet  

 på billedet, er fyldt 15 år på tidspunktet, hvor  

 gengivelsen sker, og har givet sit samtykke til besiddelsen af billedet.
 Endelig foreslås det, at overtrædelse af  

 § 235, stk. 2, skal kunne straffes med fængsel indtil 1  

 år.
 Der henvises i øvrigt til pkt. 2.5.3. og 2.5.4. i  

 de almindelige bemærkninger.
Til § 2 Forslaget til § 34, stk. 2, indebærer, at  

 det vil være strafbart for en person, der optræder som mellemmand  

 i forbindelse med en adoption, at yde vederlag til nogen for at opnå  

 samtykke til adoptionen.
 Straffen er som efter adoptionslovens § 34,  

 stk. 1, bøde eller fængsel indtil 4 måneder.
Ved en mellemmand forstås en person eller  

 organisation, der formidler kontakt mellem adoptionssøgende og et  

 barn, eller som i øvrigt medvirker til, at et barn bortadopteres.
Det  

 er ikke afgørende, om mellemmanden yder vederlaget efter aftale med de  

 adoptionssøgende, eller om vedkommende handler på eget  

 initiativ.
Er det derimod de adoptionssøgende selv, der yder  

 vederlaget, vil dette ikke være strafbart efter bestemmelsen.
 Medmindre der er tale om en af de adoptionsformidlende  

 organisationer, der har tilladelse efter adoptionslovens § 30 til at yde  

 adoptionshjælp, vil selve det at formidle kontakt mellem  

 adoptionssøgende og barn eller i øvrigt at yde bistand til  

 gennemførelse af adoptionen også være strafbart efter  

 adoptionslovens § 34, stk. 1, nr. 2.
Efter adoptionslovens § 7, stk. 1, kræver  

 adoption af et barn samtykke fra forældrene.
Hvis en af  

 forældrene ikke har del i forældremyndigheden, skal denne dog  

 ikke samtykke.
Er begge forældre uden del i forældremyndigheden,  

 forsvundne eller ude af stand til at handle fornuftsmæssigt,  

 kræves samtykke fra værgen, jf. § 7, stk. 3. Er barnet  

 over 12 år kræves som udgangspunkt også samtykke fra  

 barnet, jf. § 6, stk. 1.
 Det vil således være strafbart for den, der  

 optræder som mellemmand, at yde vederlag til en  

 forældremyndighedsindehaver eller værge eller til barnet for at  

 opnå samtykke til adoptionen.
 Ydes der vederlag i forbindelse med adoptionen,  

 medfører det tillige, at meddelelse af adoptionsbevilling skal  

 nægtes, jf. adoptionslovens § 15.
 Der henvises i øvrigt til pkt. 2.5.2. i de  

 almindelige bemærkninger.
Til § 3 Til nr. 1 Det foreslås, at der indsættes en ny  

 bestemmelse i retsplejeloven, hvorefter der skal ske forsvarerbeskikkelse i  

 forbindelse med politiets afhøring af et barn, når  

 afhøringen optages på video (videoafhøring), hvis  

 afhøringen kan formodes at ville finde anvendelse som bevis under  

 domsforhandlingen.
 Bestemmelsen svarer med enkelte redaktionelle  

 ændringer til det forslag, der er indeholdt i betænkning nr.  

 1420/2002 om gennemførelse af straffesager om seksuelt misbrug af  

 børn.
Forsvarerbeskikkelse bliver således obligatorisk i  

 alle sager, hvor der skal foretages videoafhøring af et barn, hvis den  

 mistænkte/sigtede ikke selv har valgt en forsvarer, eller hvis den  

 valgte forsvarer udebliver.
Dette gælder, selv om ingen endnu er sigtet  

 i sagen.
 Retsplejelovens kapitel 66 finder i øvrigt  

 anvendelse på beskikkelser efter den foreslåede bestemmelse.
 Der henvises i øvrigt til pkt. 3.3.2. og 3.4.3. i  

 de almindelige bemærkninger.
Til nr. 2 Bestemmelsen indebærer, at der også i sager om  

 overtrædelse af straffelovens § 262 a om menneskehandel som  

 hovedregel skal beskikkes en bistandsadvokat for den forurettede, hvis den  

 pågældende begærer det.
Hvis der er tale om en mindre  

 alvorlig sag, og advokatbistand anses for åbenbart unødvendig,  

 kan retten dog afslå en begæring om advokatbeskikkelse.
 Der henvises til pkt. 2.5.6. i de almindelige  

 bemærkninger til lovforslaget.
Til nr. 3 Det foreslås, at der indsættes en ny  

 bestemmelse i retsplejeloven.
Efter den foreslåede bestemmelse skal  

 forsvareren være til stede under politiets afhøring af et barn,  

 når afhøringen optages på video (videoafhøring),  

 hvis videoafhøringen kan formodes at ville finde anvendelse som bevis  

 under domsforhandlingen, jf. også bemærkningerne til  

 lovforslagets § 3, nr. 4. Den mistænkte/sigtede har derimod efter  

 forslaget ikke adgang til at overvære afhøringen.
Den  

 pågældende skal snarest muligt have adgang til sammen med sin  

 forsvarer at gennemse videooptagelsen hos politiet, og kan snarest muligt  

 herefter fremsætte en anmodning om, at der foretages en  

 genafhøring af barnet.
 Bestemmelsen svarer med enkelte redaktionelle  

 ændringer til det forslag, der er indeholdt i betænkning nr.  

 1420/2002 om gennemførelse af straffesager om seksuelt misbrug af  

 børn.
 Den foreslåede bestemmelse finder anvendelse uanset,  

 om barnet er forurettet eller en »udenforstående«, som har  

 overværet en mulig forbrydelse.
Bestemmelsen indebærer, at forsvareren ikke blot har  

 adgang til, således som det allerede følger af retsplejelovens  

 § 745, stk. 3, at overvære videoafhøringen af barnet,  

 men pålægger denne en pligt til at overvære  

 afhøringen.
Det sikres herved, at den mistænktes/sigtedes  

 eller den endnu ikke identificerede gerningsmands   interesser kan varetages  

 under afhøringen af barnet, selv om den mistænkte/sigtede ikke  

 selv har krav på at overvære afhøringen.
 Ved at pålægge forsvareren en pligt til at  

 være til stede under videoafhøringen skabes der samtidig  

 overensstemmelse med den beskikkede forsvarers pligt til, jf. retsplejelovens  

 § 845, stk. 1, at være til stede under domsforhandlingen af  

 en straffesag.
 Forsvareren må under videoafhøringen stille  

 sine spørgsmål til barnet gennem den afhørende  

 polititjenestemand.
 Hvis forsvareren ikke har mulighed for inden for ganske  

 kort tid efter politiets modtagelse af anmeldelsen i sagen at medvirke ved  

 videoafhøringen af barnet, må retten anmodes om, jf. reglerne i  

 retsplejelovens kapitel 66, at beskikke en ny forsvarer for den  

 mistænke/sigtede.
Det foreslås endvidere, at den mistænkte eller  

 sigtede ikke har krav på at overvære afhøringen af barnet  

   ej heller fra et andet lokale via en monitor.
Den mistænkte/sigtede  

 kan således ikke under henvisning til, at han ikke har overværet  

 afhøringen af barnet, anfægte anvendelsen af  

 videoafhøringen som bevismiddel under en senere domsforhandling.
Derimod foreslås det, at mistænkte/sigtede har  

 krav på efterfølgende sammen med sin forsvarer at gennemse  

 videoafhøringen og herved blive bekendt med barnets forklaring.
Den  

 mistænkte/sigtede får ved gennemsynet mulighed for at vurdere, om  

 barnets forklaring giver ham anledning til at anmode om, at der stilles  

 yderligere spørgsmål til barnet.
Af hensyn til en eventuel  

 genafhøring af barnet bør den mistænkte/sigtede gennemse  

 videooptagelsen snarest muligt efter gennemførelsen af  

 afhøringen.
Det bør tilstræbes, at den  

 mistænkte/sigtede ser videoafhøringen så hurtigt som  

 muligt efter optagelsen   eventuelt samme dag   og så vidt muligt inden  

 for 1 til 2 uger efter afhøringen.
 Hvis den mistænkte/sigtede ønsker at gennemse  

 videoafhøringen, men er lovligt forhindret heri, f.eks. på grund  

 af sygdom eller sagligt begrundet udlandsophold, må videooptagelsen  

 forevises ham hurtigst muligt efter forhindringens ophør.
 En væsentlig udskydelse af tidspunktet for den  

 mistænktes/sigtedes gennemsyn af videooptagelsen kan betyde, at en  

 eventuel anmodning om genafhøring af barnet   af hensyn til barnet  

 må afvises, jf. nærmere nedenfor.
Det er frivilligt for den mistænkte/sigtede, om han  

 ønsker at gennemse videoafhøringen.
Hvis den  

 mistænkte/sigtede afstår fra at gennemse videooptagelsen   eller  

 forholder sig passiv over for politiets henvendelse om gennemsyn   kan den  

 mistænkte/sigtede ikke af denne grund efterfølgende under  

 domsforhandlingen anfægte, at videoafhøringen anvendes som bevis  

 under sagen.
Den mistænkte/sigtede og dennes forsvarer bør  

 senest samtidig med, at den mistænkte/sigtede afstår fra at  

 gennemse videooptagelsen, gøres bekendt med, at anvendelsen af  

 videoafhøringen som bevismiddel ikke efterfølgende kan  

 anfægtes under henvisning til, at den mistænkte/sigtede ikke har  

 set videoafhøringen forud for domsforhandlingen.
Hvis den  

 mistænkte/sigtede forholder sig passiv over for politiets henvendelser  

 om adgangen til at se videooptagelsen, bør det ved fornyet henvendelse  

 til ham   og hans forsvarer   sikres, at mistænkte/sigtede har modtaget  

 vejledning om adgangen til at gennemse videoafhøringen og  

 formålet hermed.
Afstår den pågældende herefter fra  

 at gennemse videooptagelsen, eller forholder han sig fortsat passiv,  

 bør hans forsvarer orienteres om, at mistænkte/sigtede ikke  

 ønsker at gennemse videooptagelsen eller ikke har reageret på  

 politiets henvendelser.
Udgangspunktet efter den foreslåede bestemmelse er,  

 at den mistænktes/sigtedes gennemsyn af videooptagelsen skal  

 foregå hos politiet, således at politiet kan dokumentere, at den  

 mistænkte/sigtede har set videooptagelsen inden en eventuel  

 domsforhandling.
Hvis den mistænkte/sigtede har gennemset  

 videooptagelsen hos forsvareren, og dette er dokumenteret over for politiet  

 ved en erklæring fra forsvareren om, at mistænkte/sigtede har  

 gennemset forsvarerens kopi af videooptagelsen, vil mistænktes/sigtedes  

 gennemsyn af videooptagelsen hos politiet dog kunne undlades.
Det foreslås endvidere, at den  

 mistænkte/sigtede eller dennes forsvarer kan fremsætte  

 begæring om, at der foretages en genafhøring af barnet.
Den  

 mistænkte/sigtede får herved mulighed for at varetage sit forsvar  

 ved at få stillet spørgsmål til barnet, når barnets  

 forklaring kan forventes at blive anvendt som bevis under en senere  

 domsforhandling.
Genafhøring bør   af hensyn til barnet   kun  

 ske, hvis det findes rimeligt begrundet, for at den mistænkte/sigtede  

 kan varetage sit forsvar.
Hvorvidt, der skal foretages en genafhøring,  

 må afgøres ud fra en konkret vurdering, hvor det bl.a. kan  

 tillægges vægt, om der er fremkommet nye oplysninger efter den  

 første afhøring af barnet, om den mistænkte/sigtede og  

 dennes forsvarer ønsker, at der bliver stillet nye relevante  

 spørgsmål til barnet, eller om der i øvrigt foreligger  

 andre særlige grunde til at foretage en genafhøring.
Hvis det besluttes, at der skal foretages en fornyet  

 afhøring af barnet, må denne søges gennemført ved  

 en supplerende videoafhøring ved politiet eller eventuelt  

 afhængigt af barnets alder og forældremyndighedsindehaverens  

 stillingtagen hertil   i retten.
Den mistænkte/sigtede har ikke krav  

 på at overvære en supplerende videoafhøring af barnet.
 En begæring om genafhøring skal  

 fremsættes snarest muligt   og som udgangspunkt inden 2 uger   efter,  

 at den mistænkte/sigtede har foretaget gennemsyn af den første  

 afhøring af barnet.
Fremsættes en anmodning om genafhøring  

 senere, må der ved vurderingen af, om genafhøring skal  

 foretages, lægges vægt på, om hensynet til barnet tilsiger  

   navnlig på grund af den tid, der er forløbet siden den  

 første afhøring   at der ikke bør foretages fornyet  

 afhøring af barnet.
Det må ved vurderingen endvidere  

 indgå, hvad der er årsagen til den sene begæring om  

 genafhøring, herunder om det skyldes den mistænktes/sigtedes  

 egne forhold.
 En eventuel tvist mellem politiet/anklagemyndigheden og  

 den mistænkte/sigtede og dennes forsvarer om gennemførelsen af  

 videoafhøringen, herunder spørgsmålet om, hvorvidt der  

 skal foretages en genafhøring, vil kunne indbringes for retten i  

 medfør af retsplejelovens § 746, stk. 1.
 Den mistænkte/sigtede har adgang til  

 efterfølgende at gennemse en eventuel genafhøring af  

 barnet.
 Der henvises til pkt. 3.3.3. og 3.4.5. i de almindelige  

 bemærkninger.
Til nr. 4 Det foreslås, at der indsættes en ny  

 bestemmelse i retsplejeloven, hvorefter der skabes udtrykkelig hjemmel til,  

 at videoafhøringer af børn kan dokumenteres som bevis under  

 domsforhandlingen.
Det bemærkes, at videoafhøringer allerede i  

 dag   uden udtrykkelig lovhjemmel   anvendes som bevismiddel.
 Bestemmelsen svarer med enkelte redaktionelle  

 ændringer til det forslag, der er indeholdt i betænkning nr.  

 1420/2002 om gennemførelse af straffesager om seksuelt misbrug af  

 børn.
 Da anvendelse af videoafhøringer som bevis under  

 domsforhandlingen   som erstatning for barnets afgivelse af vidneforklaring  

 for den dømmende ret   er en fravigelse af princippet om umiddelbar  

 bevisførelse, forudsættes det, at fremgangsmåden i den  

 foreslåede § 745 a, er fulgt i forbindelse med  

 videoafhøringen.
Er der sket tilsidesættelse af de  

 grundlæggende betingelser i den foreslåede § 745 a,  

 bør videoafhøringen som altovervejende udgangspunkt ikke  

 anvendes som bevismiddel under domsforhandlingen.
Hvis der ikke har  

 været en forsvarer for den mistænkte/sigtede til stede under  

 videoafhøringen af barnet, eller den mistænkte/sigtede ikke har  

 haft adgang til at gennemse videoafhøringen, bør  

 videoafhøringen således som altovervejende udgangspunkt ikke  

 anvendes.
Eventuelt forsvarerskifte efter gennemførelsen af  

 videoafhøringen har ikke betydning for videoafhøringens  

 anvendelse som bevismiddel under domsforhandlingen.
Hvis den  

 mistænkte/sigtede vælger at skifte forsvarer, vil dette  

 således ikke indebære, at der alene af den grund skal foretages  

 en fornyet afhøring af barnet.
I øvrigt vil det afhænge af karakteren og  

 betydningen af den forskrift, der i givet fald er tilsidesat i forbindelse  

 med videoafhøringen, om der kan ske anvendelse af  

 videoafhøringen som bevismiddel under domsforhandlingen.
Indsigelser  

 om f.eks. ledende spørgsmål til barnet eller at en  

 tryghedsskabende person har blandet sig i afhøringen, bør i  

 almindelig ikke kunne føre til, at videoafhøringen ikke kan  

 forevises som bevis under sagen.
Det må således   i  

 overensstemmelse med princippet om fri bevisbedømmelse   overlades til  

 den dømmende ret at afgøre, om og i givet fald i hvilket omfang  

 fejl af denne karakter ved videoafhøringens gennemførelse  

 bør have betydning for videoafhøringens bevismæssige  

 værdi.
 Der henvises i øvrigt til pkt. 3.3.4. og 3.4.2. i  

 de almindelige bemærkninger.
Til § 4 Det foreslås, at loven træder i kraft dagen  

 efter bekendtgørelse i Lovtidende.
Til § 5 Bestemmelsen indebærer, at loven ikke gælder  

 for Færøerne og Grønland.
Lovens § 1 og § 2 kan  

 dog sættes i kraft for Færøerne ved kongelig anordning.  

 For Grønland gælder en særlig kriminallov, og der er  

 derfor for så vidt angår § 1 ikke foreslået en hjemmel  

 til at sætte loven i kraft for Grønland.
Bilag 1 Tillægsprotokol til konventionen om barnets  

 rettigheder om salg af børn, børneprostitution og  

 børnepornografi De i denne konvention deltagende stater, som finder, at det med henblik på yderligere at  

 fremme formålene i Konventionen om Barnets Rettigheder og  

 implementeringen af konventionens bestemmelser   i særdeleshed artikel  

 1, 11, 21, 32, 33, 34, 35 og 36 ville være relevant at udvide de  

 forholdsregler, som deltagerstaterne bør træffe for at sikre, at  

 børn beskyttes mod salg af børn, børneprostitution og  

 børnepornografi, desuden finder, at Konventionen om Barnets  

 Rettigheder anerkender barnets ret til beskyttelse mod økonomisk  

 udnyttelse og mod at udføre arbejde, der kan være farligt for  

 eller have indvirkning på barnets uddannelse eller skade barnets  

 sundhed eller fysiske, psykiske, åndelige, moralske eller sociale  

 udvikling, er dybt betænkelige ved den omfattende og  

 stigende internationale handel med børn med henblik på salg af  

 børn, børneprostitution og børnepornografi, er dybt foruroliget over den udbredte og  

 vedvarende praksis med sexturisme, hvor børn er særligt udsatte,  

 eftersom denne praksis direkte fremmer salg af børn,  

 børneprostitution og børnepornografi, anerkender, at en række særligt  

 sårbare grupper, herunder pigebørn, har større risiko for  

 at blive seksuelt udnyttet, og at der er uforholdsmæssigt mange piger  

 blandt de seksuelt udnyttede, er foruroliget over det stigende udbud af  

 børnepornografi på Internettet og andre nye teknologiformer, og  

 erindrer om den internationale konference om bekæmpelse af  

 børnepornografi på Internettet (Wien, 1999) og i  

 særdeleshed dens konklusion, der stiller krav om global kriminalisering  

 af fremstilling, udbredelse, eksport, overførsel, import,  

 forsætlig besiddelse og annoncering af børnepornografi, og  

 understreger vigtigheden af et tættere samarbejde og partnerskab mellem  

 myndighederne og Internetbranchen, mener, at man lettere vil kunne afskaffe salg af  

 børn, børneprostitution og børnepornografi, hvis man  

 anvender en holistisk tilgang og tager hånd om de medvirkende faktorer,  

 herunder underudvikling, fattigdom, økonomisk ulighed,  

 uretfærdig samfundsøkonomisk struktur, dårligt fungerende  

 familier, manglende uddannelse, befolkningsbevægelser mellem by og  

 land, kønsdiskrimination, uansvarlig seksuel adfærd blandt  

 voksne, skadelige traditionsbundne ritualer, væbnede konflikter og  

 handel med børn, mener, at det er nødvendigt med en indsats  

 for at øge den almene bevidsthed for at kunne reducere  

 efterspørgslen efter salg af børn, børneprostitution og  

 børnepornografi, og også tror på vigtigheden af at styrke  

 det globale samarbejde blandt alle aktører og af at forbedre  

 retshåndhævelsen på nationalt plan, bemærker de internationale retsakter af  

 relevans for beskyttelse af børn, herunder Haager-Konventionen om  

 beskyttelse af børn og samarbejde om internationale adoptioner,  

 Haager-Konventionen om de civilretlige virkninger af internationale  

 barnebortførelser, Haager-Konventionen om retternes kompetence,  

 lovvalg, anerkendelse og fuldbyrdelse af retsakter samt om samarbejde  

 vedrørende forældremyndighed og foranstaltninger til beskyttelse  

 af mindreårige, samt ILO-Konvention nr. 182 om forbud mod og  

 omgående indsats til afskaffelse af de værste former for  

 børnearbejde, er opmuntret af den overvældende  

 støtte for Konventionen om Barnets Rettigheder, der viser et udbredt  

 engagement i at fremme og beskytte børns rettigheder, anerkender vigtigheden af at gennemføre  

 bestemmelserne i handlingsplanen til forebyggelse af salg af børn,  

 børneprostitution og børnepornografi samt den erklæring  

 og indsatsplan, der blev vedtaget på verdenskongressen om kommerciel  

 seksuel udnyttelse af børn, der blev afholdt i Stockholm den 27.-31.  

 august 1996, samt andre relevante beslutninger og anbefalinger fra relevante  

 internationale organer, tager behørigt hensyn til betydningen af  

 hvert folks traditioner og kulturelle værdier med henblik på  

 barnets beskyttelse og harmoniske udvikling, er blevet enige om følgende:
Artikel 1 Deltagerstaterne skal forbyde salg af børn,  

 børneprostitution og børnepornografi som fastsat i denne  

 protokol.
Artikel 2 I denne protokol:
(a)	forstås ved salg af børn enhver handling eller  

 transaktion, hvormed et barn overdrages af en person eller persongruppe til  

 en anden mod betaling eller andet vederlag; (b)	forstås ved børneprostitution brugen af et barn i  

 forbindelse med seksuelle aktiviteter mod betaling eller andet vederlag; (c)	forstås ved børnepornografi enhver form for gengivelse  

 af et barn involveret i en virkelig eller simuleret tydelig seksuel aktivitet  

 eller enhver form for gengivelse af et barns kønsdele af overvejende  

 seksuelle årsager.
Artikel 3 1. Enhver deltagerstat skal sikre sig, at i det mindste  

 følgende handlinger og aktiviteter er fuldt dækkede i henhold  

 til dens strafferetlige lovgivning, uanset om sådanne  

 lovovertrædelser begås inden for eller på tværs af  

 statens grænser, og uanset om de begås af en enkeltperson eller  

 på organiseret plan:
 (a)	I sammenhæng med salg af børn som defineret i artikel  

 2:
 (i)	at udbyde, levere eller modtage et barn uanset hvordan med henblik  

 på:
a.	seksuel udnyttelse af barnet, b.	overdragelse af barnets organer for vindings skyld, c.	beskæftigelse af barnet med tvangsarbejde; (ii)	uretmæssigt som mellemmand at foranledige, at der gives  

 samtykke til adoption af et barn i strid med gældende internationale  

 retsakter om adoption; (b)	at udbyde, finde, skaffe eller videregive et barn til  

 børneprostitution som defineret i artikel 2; (c)	til ovennævnte formål at fremstille, videregive,  

 udbrede, importere, eksportere, udbyde, sælge eller besidde  

 børnepornografi som defineret i artikel 2.
 2. Med forbehold af bestemmelserne i en deltagerstats  

 nationale lovgivning, gælder dette også ethvert forsøg  

 på at begå en af disse handlinger samt meddelagtighed eller  

 deltagelse i en af disse handlinger.
 3. Enhver deltagerstat skal gøre disse  

 lovovertrædelser strafbare med passende straffe, der tager højde  

 for overtrædelsernes alvorlige karakter.
4. Med forhold af bestemmelserne i national lovgivning  

 skal enhver deltagerstat om nødvendigt træffe forholdsregler,  

 der gør juridiske personer ansvarlige for de i stk. 1 fastsatte  

 lovovertrædelser.
Afhængig af deltagerstatens juridiske  

 principper kan en juridisk persons ansvar være strafferetligt,  

 civilretligt eller forvaltningsretligt.
 5. Deltagerstaterne skal træffe alle passende  

 retlige og administrative forholdsregler til at sikre, at alle personer, der  

 er involveret i adoptionen af et barn, handler i overensstemmelse med de  

 gældende internationale retsakter.
Artikel 4 1. Enhver deltagerstat skal træffe sådanne  

 forholdsregler, som måtte være nødvendige for at  

 udøve jurisdiktion over for lovovertrædelser af den i artikel 3,  

 stk. 1, nævnte art, når overtrædelserne begås  

 på dens område eller om bord på et skib eller  

 luftfartøj, der er registreret i den pågældende stat.
 2. Enhver deltagerstat kan træffe sådanne  

 forholdsregler, som måtte være nødvendige for at  

 udøve jurisdiktion over for lovovertrædelser af den i artikel 3,  

 stk. 1, nævnte art, i følgende situationer:
(a)	når en formodet lovovertræder er statsborger i den  

 pågældende stat eller har sin faste bopæl inden for dens  

 område; (b)	når offeret er statsborger i den pågældende  

 stat.
 3. Enhver deltagerstat skal ligeledes træffe  

 sådanne forholdsregler, som måtte være nødvendige  

 for at udøve jurisdiktion over for de ovennævnte  

 lovovertrædelser, hvis den formodede lovovertræder befinder sig  

 inden for dens område, og staten ikke udleverer vedkommende til en  

 anden deltagerstat, fordi lovovertrædelsen er begået af en af  

 førstnævnte deltagerstats statsborgere.
 4. Protokollen udelukker ikke strafferetlig jurisdiktion  

 udøvet i overensstemmelse med national lovgivning.
Artikel 5 1. De i artikel 3, stk. 1, nævnte  

 lovovertrædelser skal i enhver udleveringstraktat mellem  

 deltagerstaterne anses for omfattet af de lovovertrædelser, der  

 ifølge en sådan traktat kan medføre udlevering, samt  

 optages i enhver udleveringstraktat, der efterfølgende indgås  

 mellem dem, blandt de forbrydelser, der kan medføre udlevering i  

 overensstemmelse med de i sådanne traktater fastsatte betingelser.
2. Hvis en deltagerstat, som kun foretager udlevering  

 på grundlag af en traktat herom, modtager en anmodning om udlevering  

 fra en anden deltagerstat, med hvilken den ikke har indgået  

 udleveringstraktat, kan den betragte denne protokol som det retlige grundlag  

 for udlevering med hensyn til de pågældende  

 lovovertrædelser.
For udleveringen gælder i øvrigt de  

 bestemmelser, der er fastsat i den anmodede stats lovgivning.
 3. Deltagerstater, som ikke gør udlevering betinget  

 af, at der består en traktat herom, skal gensidigt anse sådanne  

 lovovertrædelser som værende lovovertrædelser, der kan  

 medføre udlevering i overensstemmelse med de betingelser, der er  

 fastsat i den anmodede stats lovgivning.
 4. For så vidt angår udlevering mellem  

 deltagerstaterne skal sådanne lovovertrædelser anses som  

 begået ikke blot dér, hvor de fandt sted, men også i de  

 stater, som ifølge artikel 4 skal kunne udøve jurisdiktion over  

 for lovovertrædelserne.
 5. Hvis der fremsættes en udleveringsanmodning med  

 hensyn til en lovovertrædelse som beskrevet i artikel 3, stk. 1,  

 og hvis den anmodede deltagerstat ikke kan eller vil foretage udlevering  

 på grundlag af lovovertræderens statsborgerskab, skal den  

 pågældende stat træffe de nødvendige forholdsregler  

 for at forelægge sagen for dens kompetente myndigheder med henblik  

 på retsforfølgning.
Artikel 6 1. Deltagerstaterne skal yde hinanden størst mulig  

 bistand i forbindelse med efterforskning og straffe- og udleveringssager i  

 anledning af de lovovertrædelser, der er nævnt i artikel 3,  

 stk. 1, herunder bistand til fremskaffelse af bevismateriale, som er til  

 deres rådighed og nødvendigt for retssagen.
2. Deltagerstaterne skal udføre deres forpligtelser  

 efter stk. 1 i overensstemmelse med de traktater eller andre ordninger  

 om gensidig retshjælp, som de måtte have indgået med  

 hinanden.
I mangel af sådanne traktater eller ordninger, skal  

 deltagerstaterne yde hinanden bistand i henhold til deres nationale  

 lovgivning.
Artikel 7 Deltagerstaterne skal med forbehold af bestemmelserne i  

 deres nationale lovgivning:
 (a)	træffe forholdsregler til at sikre beslaglæggelse og  

 konfiskation i nødvendigt omfang af:
(i)	effekter, såsom materialer, aktiver og andre redskaber  

 benyttet til at begå eller gøre det lettere at begå  

 lovovertrædelser efter denne protokol, (ii)	udbytte fra sådanne lovovertrædelser; (b)	efterkomme anmodninger fra en anden deltagerstat om  

 beslaglæggelse eller konfiskation af effekter eller udbytte som  

 nævnt i litra a, nr. i; (c)	træffe forholdsregler, der har til formål midlertidigt  

 eller permanent at lukke lokaler, der er benyttet til at begå  

 sådanne lovovertrædelser.
Artikel 8 1. Deltagerstaterne skal vedtage passende forholdsregler  

 til varetagelse af rettigheder og interesser for de børn, der er ofre  

 for praksis, som er forbudt efter denne protokol på alle trin i  

 strafferetsplejen, i særdeleshed ved:
(a)	at anerkende børneofres sårbarhed og tilpasse  

 retsplejen, så den anerkender deres særlige behov, herunder deres  

 særlige behov som vidner; (b)	at informere børneofre om deres rettigheder, deres rolle og  

 omfanget, det tidsmæssige aspekt og arbejdet med sagen samt om  

 tilrettelæggelsen af deres sag; (c)	at tillade børneofres synspunkter, behov og bekymringer at  

 blive fremlagt og taget i betragtning i sager, hvor deres personlige  

 interesser berøres, på en måde, der er i overensstemmelse  

 med den nationale lovgivnings procesregler; (d)	at sikre tilstrækkelige støtteforanstaltninger til  

 børneofre gennem hele retsprocessen; (e)	hvor det er relevant at beskytte børneofres privatliv og  

 identitet samt træffe forholdsregler i overensstemmelse med national  

 lovgivning for at undgå uhensigtsmæssig udbredelse af  

 oplysninger, der kunne medføre, at børneofre kan  

 identificeres; (f)	hvor det er relevant, at sørge for, at børneofre samt  

 deres familie og vidner for deres sag beskyttes mod trusler og  

 gengældelseshandlinger; (g)	at undgå unødvendige forsinkelser i  

 tilrettelæggelsen af sager og håndhævelsen af kendelser  

 eller påbud, der tilkender børneofre erstatning.
 2. Deltagerstaterne skal sikre, at usikkerhed om et offers  

 faktiske alder ikke er til hinder for, at der iværksættes  

 strafferetlig efterforskning, herunder efterforskning rettet mod at få  

 fastslået ofrets alder.
 3. Deltagerstaterne skal sikre, at børn, der er  

 ofre for lovovertrædelser som beskrevet i denne protokol, får en  

 behandling i det strafferetlige system, som er i barnets bedste  

 interesse.
 4. Deltagerstaterne skal træffe forholdsregler for  

 at sikre en passende uddannelse, især juridisk og psykologisk  

 uddannelse, af de personer, der arbejder med ofre for de efter denne protokol  

 forbudte lovovertrædelser.
 5. Deltagerstaterne skal i passende sager vedtage  

 forholdsregler til at beskytte sikkerheden og integriteten af sådanne  

 personer og/eller organisationer, der er involveret i forebyggelse af  

 og/eller beskyttelse og rehabilitering af ofre for sådanne  

 lovovertrædelser.
 6. Intet i denne artikel skal kunne fortolkes som  

 værende til skade for eller uforeneligt med tiltaltes ret til en  

 rimelig og uvildig retssag.
Artikel 9 1. Deltagerstaterne skal vedtage eller styrke,  

 gennemføre og udbrede lovgivning, administrative forholdsregler,  

 socialpolitik og sociale programmer, der har til formål at hindre de i  

 denne protokol nævnte lovovertrædelser.
De skal især  

 være opmærksomme på at beskytte børn, som er  

 særligt sårbare over for en sådan praksis.
2. Deltagerstaterne skal øge opmærksomheden i  

 offentligheden generelt, herunder blandt børn, gennem enhver relevant  

 form for oplysningskampagner og uddannelse om de forebyggende  

 foranstaltninger og skadelige virkninger af de i nærværende  

 protokol nævnte lovovertrædelser.
Deltagerstaterne skal til  

 opfyldelse af deres forpligtelser efter denne artikel opmuntre til, at  

 samfundet og i særdeleshed børn og børneofre deltager i  

 sådanne oplysnings- og uddannelsesprogrammer, også på  

 internationalt plan.
 3. Deltagerstaterne skal træffe alle tænkelige  

 forholdsregler, der har til formål at yde tilstrækkelig bistand  

 til ofre for sådanne forbrydelser, herunder til fuld social  

 reintegration og fuld fysisk og psykisk helbredelse.
 4. Deltagerstaterne skal sikre, at alle børneofre  

 for de i denne protokol nævnte lovovertrædelser har adgang til  

 tilstrækkelige retsmidler til uden diskrimination at kræve  

 skadeserstatning fra de juridisk ansvarlige.
 5. Deltagerstaterne skal træffe passende  

 forholdsregler, der er målrettet mod effektivt at forbyde fremstilling  

 og udbredelse af materiale, der annoncerer for de i denne protokol beskrevne  

 lovovertrædelser.
Artikel 10 1. Deltagerstaterne skal tage alle de nødvendige  

 skridt for at styrke det internationale samarbejde med multilaterale,  

 regionale og bilaterale ordninger om forebyggelse, afsløring,  

 efterforskning, strafforfølgelse og afstraffelse af de personer, der  

 er ansvarlige for handlinger, som omfatter salg af børn,  

 børneprostitution, børnepornografi og børnesexturisme.  

 Deltagerstaterne skal også fremme internationalt samarbejde og  

 koordinering blandt deres myndigheder, nationale og internationale  

 ikke-statslige organisationer (NGOer) samt internationale  

 organisationer.
 2. Deltagerstaterne skal fremme internationalt samarbejde  

 til støtte for børneofres fysiske og psykiske helbredelse,  

 social reintegration og hjemsendelse.
 3. Deltagerstaterne skal medvirke til styrkelse af det  

 internationale samarbejde for at tage hånd om de grundlæggende  

 årsager, såsom fattigdom og underudvikling, der bidrager til  

 børns sårbarhed over for at blive udsat for salg af børn,  

 børneprostitution, børnepornografi og  

 børnesexturisme.
 4. De deltagerstater, der er i stand hertil, skal yde  

 økonomisk, teknisk og anden bistand gennem eksisterende multilaterale,  

 regionale, bilaterale eller andre programmer.
Artikel 11 Intet i denne protokol har indvirkning på  

 bestemmelser, der bidrager i et større omfang til at realisere  

 børns rettigheder, og som måtte være indeholdt i:
(a)	en deltagerstats lovgivning, (b)	international lovgivning gældende for den  

 pågældende stat.
Artikel 12 1. Hver deltagerstat skal inden to år fra  

 protokollens ikrafttræden i den pågældende deltagerstat  

 indsende en beretning til Komitéen vedrørende Barnets  

 Rettigheder med uddybende oplysninger om de forholdsregler, den har truffet  

 for at implementere protokollens bestemmelser.
 2. Efter indsendelse af den omfattende beretning, skal  

 hver deltagerstat inkludere alle yderligere oplysninger vedrørende  

 implementeringen af denne protokol i de beretninger, den indsender i  

 overensstemmelse med konventionens artikel 44. Øvrige deltagerstater  

 skal indsende en beretning hvert femte år.
 3. Komitéen vedrørende Barnets Rettigheder  

 kan anmode deltagerstaterne om yderligere oplysninger, som er relevante for  

 implementering af denne protokol.
Artikel 13 1. Denne protokol kan undertegnes af enhver af  

 konventionens deltagerstater, eller enhver stat, der har underskrevet  

 konventionen.
2. Denne protokol skal ratificeres og kan tiltrædes  

 af enhver af konventionens deltagerstater, eller enhver stat, der har  

 underskrevet konventionen.
Ratifikations- eller  

 tiltrædelsesinstrumenter skal deponeres hos De Forenede Nationers  

 Generalsekretær.
Artikel 14 1. Denne protokol træder i kraft tre måneder  

 efter datoen for deponering af det tiende ratifikations- eller  

 tiltrædelsesinstrument.
 2. For enhver stat, der ratificerer eller tiltræder  

 denne protokol efter dens ikrafttræden, træder protokollen i  

 kraft en måned efter deponeringen af statens eget ratifikations- eller  

 tiltrædelsesinstrument.
Artikel 15 1. En deltagerstat kan til enhver tid opsige denne  

 protokol ved skriftlig meddelelse til De Forenede Nationers  

 Generalsekretær, som derpå skal give meddelelse derom til de  

 øvrige af konventionens deltagerstater og alle stater, der har  

 underskrevet konventionen.
Opsigelsen træder i kraft ét år  

 efter den dag, hvor De Forenede Nationers Generalsekretær har modtaget  

 denne.
2. En sådan opsigelse har ikke frigørende  

 virkning for deltagerstaten i forhold til statens forpligtelser efter denne  

 protokol med hensyn til en lovovertrædelse, som begås forud for  

 den dato, hvor opsigelsen træder i kraft.
En sådan opsigelse kan  

 heller ikke på nogen måde skade den fortsatte behandling af en  

 sag, som allerede er under behandling af Komitéen forud for den dato,  

 hvor opsigelsen træder i kraft.
Artikel 16 1. Enhver deltagerstat kan stille ændringsforslag og  

 indsende det til De Forenede Nationers Generalsekretær.  

 Generalsekretæren skal derefter sende ændringsforslaget til  

 deltagerstaterne med anmodning om, at disse meddeler, hvorvidt de  

 ønsker, at deltagerstaterne indkaldes til en konference med det  

 formål at behandle og stemme om forslagene.
Såfremt mindst en  

 tredjedel af deltagerstaterne inden fire måneder efter datoen for en  

 sådan udsendelse af ændringsforslag fremsætter ønske  

 om en sådan konference, skal Generalsekretæren indkalde til  

 konferencen i De Forenede Nationers regi.
Enhver ændring, som vedtages  

 af et flertal af de deltagerstater, der er til stede og afgiver deres stemme  

 på konferencen, skal forelægges De Forenede Nationers  

 Generalforsamling til godkendelse.
 2. Et ændringsforslag, der vedtages i  

 overensstemmelse med stk. 1, træder i kraft, når det er  

 godkendt af De forenede Nationers Generalforsamling og er blevet vedtaget med  

 to tredjedels flertal af deltagerstaterne.
 3. Når en ændring træder i kraft, er den  

 bindende for de deltagerstater, som har godkendt den, mens de øvrige  

 deltagerstater stadig er bundet af bestemmelserne i denne protokol og  

 eventuelle tidligere ændringer, som de har godkendt.
Artikel 17 1. Denne protokol, hvis arabiske, kinesiske, engelske,  

 franske, russiske og spanske tekster har lige gyldighed, deponeres i De  

 Forenede Nationers arkiv.
 2. De Forenede Nationers Generalsekretær skal  

 fremsende bekræftede kopier af denne protokol til alle konventionens  

 deltagerstater og alle stater, der har underskrevet konventionen.
Bilag 2 RÅDET FOR DEN EUROPÆISKE UNION Bruxelles, den Forslag til  

 RÅDETS RAMMEAFGØRELSE  

 om bekæmpelse af seksuel udnyttelse af børn og  

 børnepornografi RÅDET FOR DEN EUROPÆISKE UNION HAR under henvisning til traktaten om Den Europæiske  

 Union, særlig artikel 29, artikel 31, litra e), og artikel 34,  

 stk. 2, litra b), under henvisning til forslag fra Kommissionen, under henvisning til udtalelse fra Europa-Parlamentet,  

 og ud fra følgende betragtninger:
 Rådets og Kommissionens handlingsplan for hvorledes  

 Amsterdam-traktatens bestemmelser om indførelse af et område med  

 frihed, sikkerhed og retfærdighed bedst kan gennemføres,  

 konklusionerne fra Det Europæiske Råd i Tammerfors som afspejlet  

 i resultattavlen og Europa-Parlamentets lovgivningsmæssige beslutning  

 af 11. april 20005 omfatter eller opfordrer til gennemførelse af  

 lovgivning til bekæmpelse af seksuel udnyttelse af børn og  

 børnepornografi, herunder fælles definitioner, fælles  

 regler for, hvad der er strafbart, samt fælles sanktioner.
 Den fælles aktion af 24. februar 1997 om  

 bekæmpelse af menneskehandel og seksuel udnyttelse af børn og  

 Rådets afgørelse om bekæmpelse af børnepornografi  

 på internettet bør følges op af yderligere lovgivning,  

 som kan tage højde for de divergerende juridiske måder at anskue  

 problemet på i medlemsstaterne og bidrage til yderligere udvikling af  

 et effektivt retligt og politimæssigt samarbejde til bekæmpelse  

 af seksuel udnyttelse af børn og børnepornografi.
 Europa-Parlamentet bekræfter i sin beslutning af 30.  

 marts 2000 om meddelelsen fra Kommissionen om iværksættelse af  

 foranstaltninger til bekæmpelse af børnesexturisme at  

 børnesexturisme er en strafbar handling, der er nært forbundet  

 med seksuel udnyttelse af børn og børnepornografi, og opfordrer  

 Kommissionen til at forelægge Rådet et forslag til en  

 rammeafgørelse til fastsættelse af mindsteregler for  

 gerningsindholdet i disse strafbare handlinger.
 Seksuel udnyttelse af børn og  

 børnepornografi udgør alvorlige krænkelser af  

 menneskerettighederne og barnets grundlæggende ret til en harmonisk  

 opvækst og udvikling.
 Børnepornografi, som er en særdeles alvorlig  

 form for seksuel udnyttelse af børn, forekommer stadigt hyppigere og  

 spredes takket være ny teknologi og internettet.
 Det betydningsfulde arbejde, der udføres af  

 internationale organisationer, bør suppleres af Den Europæiske  

 Union.
 Det er nødvendigt, at der gribes ind over for  

 alvorlige forbrydelser som seksuel udnyttelse af børn og  

 børnepornografi, idet der anlægges en vidtspændende  

 strategi, hvori de grundlæggende elementer i strafferetten, som er  

 fælles for alle medlemsstater, bl.a. effektive sanktioner, der  

 står i et rimeligt forhold til lovovertrædelsen, og som har  

 afskrækkende virkning, udgør en helhed sammen med det bredest  

 mulige retlige samarbejde.
 I overensstemmelse med principperne om subsidiaritet og  

 proportionalitet begrænser denne rammeafgørelse sig til det  

 absolutte minimum, der er påkrævet for at opfylde disse  

 målsætninger på europæisk plan, og går ikke ud  

 over, hvad der er nødvendigt til dette formål.
 Der bør indføres sanktioner over for  

 gerningsmændene til sådanne lovovertrædelser, som skal  

 være tilstrækkeligt strenge til, at seksuel udnyttelse af  

 børn og børnepornografi bliver omfattet af de instrumenter, der  

 allerede er vedtaget til bekæmpelse af organiseret kriminalitet, som  

 f.eks. fælles aktion 98/699/RIA vedrørende hvidvaskning af  

 penge, identifikation, opsporing, indefrysning, beslaglæggelse og  

 konfiskation af redskaber og udbytte fra strafbart forhold og fælles  

 aktion 98/733/RIA om at gøre det strafbart at deltage i en kriminel  

 organisation.
Bekæmpelsen af seksuel udnyttelse af børn  

 forudsætter på grund af sin særlige karakter, at  

 medlemsstaterne i deres lovgivning indfører strafferetlige sanktioner,  

 der er effektive, står i et rimeligt forhold til lovovertrædelsen  

 og har afskrækkende virkning.
De bør tillige være afpasset  

 efter de aktiviteter, juridiske personer udøver.
 Ofre, som er børn, skal afhøres på en  

 måde, der er tilpasset deres alder og udvikling, med henblik på  

 efterforskning og retsforfølgning for lovovertrædelser, der  

 henhører under denne rammeafgørelse.
 Denne rammeafgørelse berører ikke Det  

 Europæiske Fællesskabs beføjelser.
Denne rammeafgørelse bør bidrage til at  

 bekæmpe seksuel udnyttelse af børn og børnepornografi ved  

 at supplere de instrumenter, der allerede er vedtaget af Rådet, som  

 f.eks. fælles aktion 96/700/RIA vedrørende et tilskyndelses- og  

 udvekslingsprogram til bekæmpelse af menneskehandel og seksuel  

 udnyttelse af børn (STOP), fælles aktion 96/748/RIA2 om  

 udvidelse af Europols Narkotikaenheds mandat, Rådets og  

 Europa-Parlamentets beslutning 293/2000/EF om Daphneprogrammet om  

 forebyggende foranstaltninger til bekæmpelse af vold mod børn,  

 unge og kvinder, fælles aktion 98/428/RIA om oprettelse af et  

 europæisk retligt netværk, handlingsplanen om fremme af en mere  

 sikker anvendelse af internettet ved bekæmpelse af ulovligt og  

 skadeligt indhold på globale net, fælles aktion 96/277/RIA om  

 udveksling af retsembedsmænd som forbindelsespersoner med henblik  

 på at forbedre det retlige samarbejde mellem Den Europæiske  

 Unions medlemsstater samt fælles aktion 98/427/RIA om god praksis i  

 forbindelse med gensidig retshjælp i straffesager VEDTAGET FØLGENDE RAMMEAFGØRELSE:
Artikel 1 Definitioner I denne rammeafgørelse forstås ved:
a)	»barn«: en person under atten år; b)	»børnepornografi«: pornografisk materiale, der visuelt  

 afbilder eller forestiller i)	et virkeligt barn, der er involveret eller deltager i eksplicit  

 seksuel adfærd, herunder seksuelt pirrende fremvisning af et barns  

 kønsorganer eller pubesområde, eller ii)	en virkelig person, der ser ud som et barn, og som er involveret  

 eller deltager i ovennævnte adfærd, eller iii)	realistiske billeder af et ikke eksisterende barn, der er  

 involveret eller deltager i ovennævnte adfærd; c)	»edb-system«: enhver anordning eller gruppe af indbyrdes forbundne  

 eller relaterede anordninger, hvoraf en eller flere, via et program,  

 udfører automatisk databehandling.
Artikel 2 Lovovertrædelser vedrørende seksuel udnyttelse  

 af børn Hver medlemsstat træffer de nødvendige  

 foranstaltninger for at sikre, at følgende forsætlige  

 adfærd er strafbar:
a)	tvinge et barn til prostitution eller for deltagelse i pornografiske  

 optrin eller drage fordel af eller på anden måde udnytte et barn  

 til sådanne formål; b)	hverve et barn til prostitution eller til deltagelse i pornografiske  

 optrin; c)	tage del i seksuelle aktiviteter med et barn, hvor i)	der gøres brug af tvang, magt eller trusler, ii)	der gives penge eller andre former for aflønning eller  

 erkendtlighed som modydelse for barnets deltagelse i seksuelle aktiviteter,  

 eller iii)	der er tale om misbrug af en anerkendt position med hensyn til  

 tillid, myndighed eller indflydelse i forhold til barnet.
Artikel 3 Lovovertrædelser vedrørende  

 børnepornografi 1. Hver medlemsstat træffer de nødvendige  

 foranstaltninger for at sikre, at følgende forsætlige  

 adfærd er strafbar, uanset om der anvendes et edb-system som  

 hjælpemiddel, når den udvises uretmæssigt:
a)	fremstilling af børnepornografi, b)	distribution, spredning eller transmission af  

 børnepornografi, c)	udbydelse eller tilrådighedsstillelse af  

 børnepornografi, d)	anskaffelse eller besiddelse af børnepornografi.
 2. En medlemsstat kan lade strafansvar bortfalde ved de  

 former for børnepornografisk adfærd, som er omhandlet  

 i:
a)	artikel 1, litra b, nr. ii), hvis en virkelig person, der ser ud som  

 et barn, faktisk var 18 år eller derover på tidspunktet for  

 afbildningen, b)	artikel 1, litra b, nr. i) og ii), hvis billeder af børn, der  

 har nået den seksuelle lavalder, fremstilles og besiddes med disses  

 samtykke og udelukkende til deres eget private brug.
Selv om der er givet  

 samtykke, skal dette ikke anses for gyldigt, hvis det er opnået ved  

 misbrug af for eksempel højere alder, stilling eller status,  

 større modenhed eller erfaring eller ofrets afhængighed af  

 lovovertræderen, c)	artikel 1, litra b, nr. iii), hvis det kan godtgøres, at det  

 pornografiske materiale er fremstillet og besiddes af producenten udelukkende  

 til eget private brug, og såfremt intet af det i artikel 1, litra b),  

 nr. i) og ii) nævnte pornografiske materiale er blevet anvendt til  

 fremstilling deraf, og såfremt fremstilling af materialet ikke  

 indebærer nogen risiko for, at det kan spredes.
Artikel 4 Anstiftelse, medvirken, tilskyndelse og forsøg 1. Hver medlemsstat træffer de nødvendige  

 foranstaltninger for at sikre, at anstiftelse, medvirken, eller tilskyndelse  

 til at begå de i artikel 2 og 3 omhandlede lovovertrædelser er  

 strafbart.
 2. Hver medlemsstat træffer de nødvendige  

 foranstaltninger for at sikre, at forsøg på at udvise den i  

 artikel 2 og artikel 3, stk. 1, litra a) og b), omhandlede adfærd  

 er strafbart.
Artikel 5 Sanktioner og skærpende omstændigheder 1. Med forbehold af stk. 4 træffer hver  

 medlemsstat de nødvendige foranstaltninger for at sikre, at der for de  

 i artikel 2, 3 og 4 omhandlede lovovertrædelser kan idømmes  

 maksimumsstraffe på mindst 1 til 3 års fængsel.
 2. Med forbehold af stk. 4 træffer hver  

 medlemsstat de nødvendige foranstaltninger for at sikre, at  

 følgende lovovertrædelser kan straffes med en maksimumsstraf  

 på mindst 5 til 10 års fængsel:
a)	de i artikel 2, litra a), omhandlede lovovertrædelser, der  

 består i at »tvinge et barn til prostitution eller til at deltage i  

 pornografiske optrin«, samt de i artikel 2, litra c), nr. i), omhandlede  

 lovovertrædelser; b)	de i artikel 2, litra a), omhandlede lovovertrædelser, der  

 består i at »drage fordel af eller på anden måde udnytte et  

 barn til sådanne formål«, og de i artikel 2, litra b), omhandlede  

 lovovertrædelser, for så vidt de i begge tilfælde  

 vedrører prostitution, når mindst én af følgende  

 omstændigheder foreligger:
offeret er efter national lovgivning et barn under den seksuelle  

 lavalder; lovovertræderen har forsætligt eller på uforsvarlig  

 vis bragt barnet i livsfare; lovovertrædelsen er begået med brug af grov vold eller  

 har forvoldt barnet alvorlig skade; lovovertrædelserne er begået inden for rammerne af en  

 kriminel organisation som defineret i fælles aktion 98/733/RIA af 21.  

 december 1998, der gør det strafbart at deltage i en kriminel  

 organisation i Den Europæiske Unions medlemsstater, uanset den  

 strafferamme, der er fastsat deri; c)	de i artikel 2, litra a), omhandlede lovovertrædelser, der  

 består i at »drage fordel af eller på anden måde udnytte et  

 barn til sådanne formål«, og de i artikel 2, litra b), omhandlede  

 lovovertrædelser, for så vidt de i begge tilfælde  

 vedrører pornografiske optrin, og de i artikel 2, litra c), nr. ii),  

 artikel 2, litra c), nr. iii), artikel 3, stk. 1, litra a), artikel 3,  

 stk. 1, litra b), og artikel 3, stk. 1, litra c), omhandlede  

 lovovertrædelser, hvis offeret efter national lovgivning er et barn  

 under den seksuelle lavalder, og når mindst én af de  

 omstændigheder, der er nævnt i litra b), andet, tredje og fjerde  

 led, foreligger.
 3. Hver medlemsstat træffer de nødvendige  

 foranstaltninger for at sikre, at en fysisk person, der er blevet dømt  

 for en af de i artikel 2, 3 eller 4 omhandlede lovovertrædelser  

 midlertidigt eller permanent forhindres i at udøve aktiviteter, der  

 indebærer tilsyn med børn, hvis det er relevant.
 4. Hver medlemsstat kan fastsætte andre sanktioner,  

 herunder ikke-strafferetlige sanktioner eller foranstaltninger, for  

 adfærd vedrørende børnepornografi, som omhandlet i  

 artikel 1, litra b), nr. iii).
Artikel 6 Juridiske personers ansvar 1. Hver medlemsstat træffer de nødvendige  

 foranstaltninger for at sikre, at juridiske personer kan holdes ansvarlige  

 for en af de i artikel 2, 3 og 4 omhandlede lovovertrædelser, der for  

 at skaffe dem vinding, er begået af en person, der handler enten  

 individuelt eller som medlem af et organ under den juridiske person, og som  

 har en ledende stilling inden for den juridiske person, baseret  

 på:
a)	beføjelser til at repræsentere den juridiske person,  

 eller b)	beføjelse til at træffe beslutninger på den  

 juridiske persons vegne, eller c)	beføjelse til at udøve intern kontrol.
 2. Ud over de i stk. 1 omhandlede tilfælde  

 træffer hver medlemsstat de nødvendige foranstaltninger for at  

 sikre, at en juridisk person kan kendes ansvarlig, hvis utilstrækkeligt  

 tilsyn eller utilstrækkelig kontrol fra en af de i stk. 1  

 omhandlede personers side har gjort det muligt for en person, der er  

 underlagt den juridiske persons myndighed, at begå en af de i artikel  

 2, 3 og 4 omhandlede lovovertrædelser for at skaffe den juridiske  

 person vinding.
 3. Juridiske personers ansvar i henhold til stk. 1 og  

 2 udelukker ikke strafferetlig forfølgning af fysiske personer, der  

 begår, anstifter eller medvirker til en lovovertrædelse som  

 omhandlet i artikel 2, 3 og 4.
 4. I denne rammeafgørelse forstås ved  

 »juridisk person« enhver enhed, der har denne status i henhold til den  

 nationale ret, der finder anvendelse, dog ikke stater og andre offentlige  

 organer under udøvelsen af offentligretlige beføjelser samt  

 offentligretlige internationale organisationer.
Artikel 7 Sanktioner over for juridiske personer 1. Hver medlemsstat træffer de nødvendige  

 foranstaltninger for at sikre, at der over for en juridisk person, der kendes  

 ansvarlig i henhold til artikel 6, stk. 1, kan iværksættes  

 sanktioner, der er effektive, står i et rimeligt forhold til  

 lovovertrædelsen og har afskrækkende virkning, herunder  

 bødestraf eller administrativt idømte bøder, og som kan  

 indbefatte andre sanktioner som f.eks.:
a)	udelukkelse fra offentlige ydelser eller tilskud; b)	midlertidigt eller varigt forbud mod at udøve  

 erhvervsvirksomhed; c)	anbringelse under retsligt tilsyn; d)	likvidation efter retskendelse, eller e)	midlertidig eller permanent lukning af forretningssteder, der er  

 blevet brugt til at begå lovovertrædelsen.
 2. Hver medlemsstat træffer de nødvendige  

 foranstaltninger for at sikre, at der over for en juridisk person, der kendes  

 ansvarlig i henhold til artikel 6, stk. 2, kan iværksættes  

 sanktioner og foranstaltninger, der er effektive, står i et rimeligt  

 forhold til lovovertrædelsen og har afskrækkende virkning.
Artikel 8 Straffemyndighed og retsforfølgning 1. Hver medlemsstat træffer de nødvendige  

 foranstaltninger for at fastlægge sin straffemyndighed med hensyn til  

 en af de i artikel 2, 3 og 4 omhandlede lovovertrædelser,  

 når a)	lovovertrædelsen helt eller delvis er begået på  

 den pågældende medlemsstats område; b)	gerningsmanden er statsborger i den pågældende  

 medlemsstat, eller c)	lovovertrædelsen er begået til fordel for en juridisk  

 person, som har sit hjemsted på den pågældende medlemsstats  

 område.
 2. En medlemsstat kan beslutte, at den ikke eller kun i  

 særlige tilfælde eller under særlige omstændigheder  

 vil anvende de regler om straffemyndighed, der er fastsat i stk. 1,  

 litra b) og c), når lovovertrædelsen er begået uden for  

 dens område.
 3. En medlemsstat, som i henhold til sin lovgivning ikke  

 udleverer sine egne statsborgere, træffer de nødvendige  

 foranstaltninger for at fastlægge sin straffemyndighed og i givet fald  

 rejse straffesag med hensyn til en af de i artikel 2, 3 og 4 omhandlede  

 lovovertrædelser, når lovovertrædelsen er begået af  

 en af dens egne statsborgere uden for dens område.
 4. Medlemsstater, der beslutter at anvende stk. 2,  

 underretter Generalsekretariatet for Rådet og Kommissionen herom og  

 anfører, når det er relevant, de særlige tilfælde  

 eller omstændigheder, hvor beslutningen gælder.
 5. Hver medlemsstat sikrer, at dens straffemyndighed  

 omfatter situationer, hvor en lovovertrædelse i henhold til artikel 3,  

 og i det omfang det er relevant, artikel 4, er begået ved hjælp  

 af et edbsystem, hvortil der er opnået adgang fra medlemsstatens  

 område, uanset om edb-systemet befinder sig på dens  

 område.
 6. Hver medlemsstat træffer de nødvendige  

 foranstaltninger for at muliggøre retsforfølgning i  

 overensstemmelse med national ret af i det mindste de groveste af de  

 lovovertrædelser, der er omhandlet i artikel 2, efter at offeret har  

 nået myndighedsalderen.
Artikel 9 Beskyttelse af og hjælp til ofre 1. Medlemsstaterne fastsætter, at efterforskning og  

 retsforfølgning i forbindelse med lovovertrædelser, der er  

 omfattet af denne rammeafgørelse, ikke afhænger af, om offeret  

 for en lovovertrædelse indgiver anmeldelse eller klage, i det mindste i  

 de tilfælde, hvor artikel 8, stk. 1, litra a), finder  

 anvendelse.
 2. Ofre for en lovovertrædelse som omhandlet i  

 artikel 2 bør betragtes som særligt udsatte ofre i henhold til  

 artikel 2, stk. 2, artikel 8, stk. 4, og artikel 14, stk. 1, i  

 rammeafgørelsen om ofres stilling i forbindelse med straffesager.
 3. Hver medlemsstat træffer alle mulige  

 foranstaltninger for at sikre passende hjælp til ofrets familie.  

 Navnlig anvender hver medlemsstat, når det er hensigtsmæssigt og  

 muligt, artikel 4 i rammeafgørelsen om ofres stilling i forbindelse  

 med straffesager, på den pågældende familie.
Artikel 9a Geografisk anvendelsesområde Denne rammeafgørelse gælder for  

 Gibraltar.
Artikel 10 Ophævelse af fælles aktion 97/154/RIA Fælles aktion af 24. februar 1997 vedtaget af  

 Rådet på grundlag af artikel K.3 i traktaten om Den  

 Europæiske Union om bekæmpelse af menneskehandel og seksuel  

 udnyttelse af børn ophæves ved denne rammeafgørelse.
Artikel 11 Gennemførelse 1. Medlemsstaterne træffer de nødvendige  

 foranstaltninger til at efterkomme denne rammeafgørelse senest den 2. Medlemsstaterne meddeler senest samme dato  

 Generalsekretariatet for Rådet og Kommissionen teksten til de  

 retsforskrifter, som de udsteder for at gennemføre de forpligtelser,  

 der pålægges dem ved denne rammeafgørelse, i national ret.  

 På grundlag af en rapport udarbejdet på basis af disse  

 oplysninger og en skriftlig rapport fra Kommissionen undersøger  

 Rådet inden den 30. juni 2004, om medlemsstaterne har truffet de  

 nødvendige foranstaltninger for at efterkomme denne  

 rammeafgørelse.
Artikel 12 Ikrafttræden Denne rammeafgørelse træder i kraft på  

 datoen for offentliggørelsen i De Europæiske Fællesskabers  

 Tidende.
Udfærdiget i Bruxelles, den På Rådets vegne Formand Bilag 3 Lovforslaget sammenholdt med gældende lov Gældende formulering Lovforslaget § 1 I straffeloven, jf. lovbekendtgørelse nr. 779 af 16. september  

 2002, foretages følgende ændringer:
§ 94. - - - Stk. 2-3. - - - Stk. 4. For overtrædelse af denne lovs §§ 210,  

 216-220, 222 og 223 regnes forældelsesfristen dog tidligst fra den dag,  

 den forurettede fylder 18 år.
Det samme gælder overtrædelse  

 af denne lovs §§ 224 og 225, jf. §§ 216-220, 222 og 223.
 1. I § 94, stk. 4, 1. pkt., ændres »og 223«  

 til: », 223 og 262 a, stk. 2,«.
 2. § 223 a affattes således:
§ 223 a.
Den, der som kunde har samleje med en person under 18  

 år, der helt eller delvis ernærer sig ved prostitution, straffes  

 med bøde eller fængsel indtil 2 år.
»§ 223 a.
Den, der som kunde mod betaling eller løfte  

 om betaling har samleje med en person under 18 år, straffes med  

 bøde eller fængsel indtil 2 år.« 3. § 230 affattes således:
§ 230. Den, der optager utugtige fotografier, film eller  

 lignende af en person under 18 år med forsæt til at sælge  

 eller på anden måde at udbrede materialet, straffes fængsel  

 indtil 2 år, under formildende omstændigheder med bøde.  

 § 226 finder tilsvarende anvendelse.« »§ 230. Den, der optager utugtige fotografier, film eller  

 lignende af en person under 18 år med forsæt til at sælge  

 eller på anden måde at udbrede materialet, straffes med  

 bøde eller fængsel indtil 2 år eller under skærpende  

 omstændigheder med fængsel indtil 6 år.
Som skærpende  

 omstændigheder anses navnlig tilfælde, hvor barnets liv  

 udsættes for fare, hvor der anvendes grov vold, hvor der forvoldes  

 barnet alvorlig skade, eller hvor der er tale om optagelser af mere  

 systematisk eller organiseret karakter. § 226 finder tilsvarende  

 anvendelse.« 4. § 235 affattes således:
§ 235. Den, som erhvervsmæssigt sælger eller  

 på anden måde udbreder utugtige fotografier, film eller lignende  

 af børn, straffes med bøde eller fængsel indtil 2  

 år.
På samme måde straffes den, som i en videre kreds  

 udbreder sådanne fremstillinger.
Stk. 2. Den, som besidder eller mod vederlag gør sig  

 bekendt med fotografier, film eller lignende af børn, der 1)	har samleje eller anden kønslig omgængelse end  

 samleje, 2)	har kønslig omgang med dyr eller 3)	anvender genstande på groft utugtig måde, straffes med bøde eller under skærpende  

 omstændigheder med fængsel indtil 6 måneder.
»§ 235. Den, som udbreder utugtige fotografier, film, andre  

 utugtige visuelle gengivelser eller lignende af personer under 18 år,  

 straffes med bøde eller fængsel indtil 2 år eller under  

 skærpende omstændigheder med fængsel indtil 6 år.
Som  

 skærpende omstændigheder anses navnlig tilfælde, hvor  

 barnets liv udsættes for fare, hvor der anvendes grov vold, hvor der  

 forvoldes barnet alvorlig skade, eller hvor der er tale om udbredelse af mere  

 systematisk eller organiseret karakter.
 Stk. 2. Den, som besidder eller mod vederlag gør sig  

 bekendt med utugtige fotografier, film, andre utugtige visuelle gengivelser  

 eller lignende af personer under 18 år, straffes med bøde eller  

 fængsel indtil 1 år.
Stk. 3. Bestemmelsen i stk. 2 omfatter ikke besiddelse af  

 utugtige billeder af en person, der er fyldt 15 år, hvis den  

 pågældende har givet sit samtykke til besiddelsen.« § 2 I adoptionsloven, jf. lovbekendtgørelse nr. 1040 af 16. december  

 1999, som ændret ved § 14 i lov nr. 433 af 31. maj 2000, § 5  

 i lov nr. 461 af 7. juni 2001, § 26 i lov nr. 145 af 25. marts 2002 og  

 lov nr. 214 af 22. april 2002, foretages følgende ændring:
§ 34. Med bøde eller fængsel indtil 4  

 måneder straffes den, der 1)	tilsidesætter vilkår fastsat efter § 30,  

 stk. 2, eller 2)	overtræder §§ 31-33.
 1. I § 34 indsættes efter stk. 1 som  

 nyt stykke:
 Stk. 2. I forskrifter, der udstedes efter § 30,  

 stk. 2, kan der fastsættes straf af bøde eller  

 fængsel indtil 4 måneder for overtrædelse af bestemmelser i  

 forskrifterne.
»Stk. 2. På samme måde straffes den, der som  

 mellemmand yder vederlag for at opnå samtykke til adoption.« Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 2 og 3 bliver herefter stk. 3 og 4.
§ 3 I retsplejeloven, jf. lovbekendtgørelse nr. 777 af 16. september  

 2002, foretages følgende ændring:
 1. Efter § 731 indsættes:
»§ 731 a.
Kan politiets afhøring af et barn, når  

 afhøringen optages på video (videoafhøring), formodes at  

 ville finde anvendelse som bevis under domsforhandlingen, skal der inden  

 afhøringen beskikkes en forsvarer for den, der er mistænkt eller  

 sigtet eller senere måtte blive mistænkt eller sigtet i sagen,  

 hvis den pågældende ikke selv har valgt en forsvarer, eller den  

 valgte forsvarer udebliver.« § 741 a.
I sager, der vedrører overtrædelse af  

 straffelovens § 119, § 123, § 210, §§ 216-223,  

 §§ 224 eller 225, jf. §§ 216-223, § 232, § 237, jf.  

 § 21, §§ 244-246, §§ 249 og 250, §§ 260-262 eller  

 § 288, beskikker retten en advokat for den, der er forurettet ved  

 lovovertrædelsen, når den pågældende fremsætter  

 begæring om det.
I sager om overtrædelse af straffelovens  

 § 119, § 123, § 218, stk. 1, §§ 219-221, § 222,  

 stk. 1 og stk. 2, 1. led, § 223, stk. 2, § 232,  

 § 237, jf. § 21, §§ 244-246, §§ 249 og 250,  

 §§ 260-262 eller § 288 kan beskikkelse af advokat dog afslås,  

 hvis lovovertrædelsen er af mindre alvorlig karakter og advokatbistand  

 må anses for åbenbart unødvendig.
Det samme gælder i  

 sager, der vedrører overtrædelse af straffelovens § 224  

 eller § 225, jf. § 218, stk. 1, §§ 219-221, § 222,  

 stk. 1 og stk. 2, 1. led, eller § 223, stk. 2.
Stk. 2. - - - 2. I § 741 a, stk. 1, 1. og 2. pkt.,  

 ændres »260-262« til: »260-262 a«.
 3. Efter § 745 indsættes:
»§ 745 a.
Kan politiets afhøring af et barn, når  

 afhøringen optages på video (videoafhøring), formodes at  

 ville finde anvendelse som bevis under domsforhandlingen, skal forsvareren  

 være til stede under videoafhøringen.
Stk. 2. Den, der er mistænkt eller sigtet, har ikke  

 adgang til at overvære videoafhøringen.
Den  

 pågældende skal snarest muligt have adgang til sammen med sin  

 forsvarer at gennemse videooptagelsen hos politiet.
En begæring fra  

 den, der er mistænkt eller sigtet eller dennes forsvarer om, at der  

 foretages genafhøring af barnet, skal fremsættes snarest muligt  

 herefter.
 4. Efter § 877 indsættes:
