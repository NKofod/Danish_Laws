Nr LSF 220 Forslag til Lov om investeringsforeninger og specialforeninger(* 1) Fremsat af økonomiministeren (Marianne Jelved) den 9. april 1997 Vedtaget ved tredjebehandling den 30. maj 1997 Lov nr. 476 af 10/06/1997 Kapitel 1 Indledende bestemmelser § 1. Denne lov finder anvendelse på investeringsforeninger, 1) som har til formål fra en videre kreds eller offentligheden at modtage  

 midler, som under iagttagelse af et princip om risikospredning anbringes i  

 værdipapirer i overensstemmelse med reglerne i kapitel 9, og 2) som på forlangende af en deltager skal indløse deltagerens andel af  

 formuen med midler, der hidrører fra denne.
§ 2. Loven finder endvidere anvendelse på specialforeninger, 1) som har til formål fra et eller flere medlemmer, en videre kreds eller  

 offentligheden at modtage midler, som under iagttagelse af et princip om  

 risikospredning anbringes i værdipapirer i overensstemmelse med reglerne i  

 kapitel 10, og 2) som indløser en deltagers andel af formuen efter vedtægternes  

 bestemmelse herom, jf. stk. 4-6.
Stk. 2. Ved specialforeninger forstås 1) placeringsforeninger, som placerer deres midler i overensstemmelse med  

 § 64, 2) pengemarkedsforeninger, som anbringer de modtagne midler i  

 pengemarkedsrelaterede værdipapirer, jf. § 65 og § 66, 3) investeringsinstitutforeninger, som anbringer de modtagne midler i  

 andre investeringsforeningers, pengemarkedsforeningers,  

 erhvervsudviklingsforeningers og placeringsforeningers andele, jf. § 67, 4) erhvervsudviklingsforeninger, som fortrinsvis anbringer de modtagne  

 midler i unoterede kapitalandele i aktie- eller anpartsselskaber, jf. § 68.
 Stk. 3. Vedtægterne for en specialforening skal indeholde  

 bestemmelser om, hvorvidt foreningen henvender sig til et eller flere  

 medlemmer, en videre kreds eller offentligheden.
 Stk. 4. Det kan i vedtægterne for de i stk. 2, nr. 1-3, nævnte  

 specialforeninger fastsættes, at emission og indløsning ikke kan finde sted i  

 en forud fastlagt periode.
 Stk. 5. Efter emissionsperiodens udløb kan bestyrelsen i de i stk.  

 4 nævnte specialforeninger efter vedtægternes bestemmelse herom dog træffe  

 beslutning om, at foreningen skal være åben for emission eller indløsning i  

 bestemte perioder.
Stk. 6. Vedtægterne for de i stk. 2, nr. 4, nævnte  

 specialforeninger skal indeholde bestemmelse om, at foreningen ikke er åben  

 for emission, og at intet medlem kan kræve sig indløst.
Dog kan det på  

 generalforsamlingen med samme majoritet som til vedtægtsændring, jf. § 13,  

 besluttes, at der kan ske nyemission eller indløsning på nærmere angivne  

 tidspunkter.
Ved indløsning i disse tilfælde skal medlemmerne have indløst  

 forholdsvis lige store andele af formuen.
§ 3. Virksomhed som nævnt i §§ 1 og 2 skal organiseres i  

 foreningsform.
Medlem af foreningen er enhver ejer af en andel af foreningens  

 formue.
 Stk. 2. Enhver andel i en forenings formue skal medføre samme  

 rettigheder, jf. dog § 12.
 Stk. 3. En investeringsforening kan ikke drive anden virksomhed  

 end nævnt i § 1, og en specialforening kan ikke drive anden virksomhed end  

 nævnt i § 2.
 § 4. En forening kan opdeles i afdelinger, hver baseret på en  

 bestemt del af aktiverne.
Stk. 2. Er en forening opdelt i afdelinger, hæfter hver afdeling  

 kun for egne forpligtelser.
Dog hæfter hver afdeling principalt for sin andel  

 af de fælles omkostninger.
Er der foretaget forgæves retsforfølgning, eller  

 er det på anden måde godtgjort, at afdelingen ikke kan opfylde sine  

 forpligtigelser, hæftes der dog subsidiært solidarisk for fælles  

 omkostninger.
 § 5. Investeringsforeninger og specialforeninger er eneberettigede  

 til at henvende sig til en videre kreds eller offentligheden med henblik på  

 at modtage midler til en virksomhed som nævnt i henholdsvis § 1 og § 2.
Stk. 2. Foreningerne er forpligtede og eneberettigede til i deres  

 navn at benytte ordene »investeringsforening« eller  

 »specialforening« henholdsvis »placeringsforening«,  

 »pengemarkedsforening«, »investeringsinstitutforening«  

 eller »erhvervsudviklingsforening«.
Andre virksomheder må ikke i  

 deres navn eller til betegnelse af virksomheden benytte ordene  

 »investeringsforening« eller »specialforening«  

 henholdsvis »placeringsforening«, »pengemarkedsforening«,  

 »investeringsinstitutforening« eller  

 »erhvervsudviklingsforening« eller betegnelser, der er egnet til at  

 fremkalde det indtryk, at de er sådanne foreninger.
Kapitel 2 Godkendelse, vedtægter m.v.
 § 6. En forening eller afdeling skal for at kunne udøve virksomhed  

 godkendes af Finanstilsynet og registreres i Erhvervs- og Selskabsstyrelsen.
 Stk. 2. For anmeldelse og registrering gælder aktieselskabslovens  

 bestemmelser tilsvarende.
Stk. 3. Godkendelse er, foruden det, der er nævnt i § 7 og § 8,  

 betinget af, at 1) foreningen eller afdelingen er gyldigt stiftet, 2) foreningen eller afdelingen har en formue på mindst 10 mio. kr. og 3) foreningens valg af depotselskab og eventuelle valg af  

 administrationsselskab er godkendt af Finanstilsynet.
 Stk. 4. Godkendelse er for investeringsforeninger desuden betinget  

 af, at investeringsforeningens vedtægter er godkendt af Finanstilsynet.
 Stk. 5. Godkendelse er for specialforeninger desuden betinget af,  

 at Finanstilsynet ikke har bemærkninger til specialforeningens vedtægter, og  

 at de i et eksemplar er indsendt til Erhvervs- og Selskabsstyrelsen.
 § 7. Foreningens eller afdelingens minimumsformue skal enten være  

 tegnet på den stiftende generalforsamling, eller også skal der stilles en  

 ubetinget garanti af et pengeinstitut om tegning af investeringsandele for  

 minimumsbeløbet.
§ 8. Finanstilsynet kan nægte godkendelse af en forening, hvis et  

 medlem af direktionen eller bestyrelsen 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold og det udviste forhold begrunder en  

 nærliggende fare for misbrug af stillingen eller hvervet eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
§ 9. Afslag på ansøgning om godkendelse skal begrundes og meddeles  

 foreningen senest 6 måneder efter ansøgningens modtagelse eller, hvis  

 ansøgningen er ufuldstændig, senest 6 måneder efter, at foreningen har  

 fremsendt de oplysninger, der er nødvendige for at træffe afgørelse.
Der  

 træffes under alle omstændigheder afgørelse senest 12 måneder efter  

 ansøgningens modtagelse.
§ 10. En forenings vedtægter skal indeholde bestemmelser om 1) foreningens navn og eventuelle binavne, 2) den kommune her i landet, hvor foreningen skal have hjemsted  

 (hovedkontor), 3) foreningens eventuelle opdeling i afdelinger, 4) valg og udskiftning af foreningens depotselskab, 5) indkaldelse til generalforsamlinger, herunder om tid og sted for disse, 6) hvilke anliggender der skal behandles på den ordinære  

 generalforsamling, 7) stemmeretten og dennes udøvelse, herunder eventuelle begrænsninger i  

 stemmeretten, 8) vedtagelse af forslag på generalforsamlingen, herunder om ændring af  

 vedtægter og om foreningens opløsning, 9) bestyrelse, direktion eller administrationsselskab samt revision, 10) hvem der har ret til at tegne foreningen, herunder hvem der udøver  

 stemmeretten på foreningens værdipapirer, 11) hvorvidt foreningen eller afdelingen er bevisudstedende eller  

 kontoførende, 12) foreningsandelenes størrelse (pålydende) og udformning af eventuelle  

 beviser, 13) hvorvidt foreningsandelene skal lyde på navn eller kan lyde på  

 ihændehaver, og om der gælder begrænsninger i foreningsandelenes  

 omsættelighed, 14) emission og indløsning af foreningsandele, herunder om der i  

 specialforeninger gælder indskrænkninger heri, 15) hvorledes der skal forholdes med foreningens overskud, 16) hæftelsesform for foreningen, for eventuelle afdelinger samt for det  

 enkelte medlem, 17) hvorledes foreningens aktiver værdiansættes, jf. § 38, 18) hvorledes emissions- og indløsningsprisen for foreningsandelene  

 fastsættes, jf. §§ 29 og 31, 19) hvilke omkostninger der påhviler foreningen samt et maksimum for, hvor  

 stor en andel omkostningerne må udgøre af den højeste formue i regnskabsåret, 20) regnskabsaflæggelse og fordeling af årsoverskud og 21) revision af årsregnskabet samt offentlighedens adgang til at gøre sig  

 bekendt med dette.
 Stk. 2. En investeringsforenings vedtægter skal desuden indeholde  

 bestemmelser om de almindelige regler for investeringsforeningers anbringelse  

 af formuen, herunder angivelse af de offentlige myndigheder eller  

 internationale institutioner af offentlig karakter, som udsteder eller  

 garanterer de værdipapirer, hvori investeringsforeningen agter at investere  

 mere end 35 pct. af sin formue.
Stk. 3. En specialforenings vedtægter skal desuden indeholde  

 bestemmelser om 1) de almindelige regler for specialforeningers anbringelse af formuen, og 2) hvem en specialforening henvender sig til.
Kapitel 3 Generalforsamling, ledelse m.v.
 § 11. Generalforsamlingen er foreningens øverste myndighed.
 Stk. 2. Medlemmernes ret til at træffe beslutning i foreningen  

 udøves på generalforsamlingen, jf. dog stk. 3.
Stk. 3. De beføjelser, der udøves af foreningens  

 generalforsamling, tilkommer på generalforsamlingen en afdelings medlemmer,  

 for så vidt angår 1) godkendelse af afdelingens årsregnskab, 2) ændring af vedtægternes regler for anbringelse af afdelingens formue og 3) afdelingens opløsning, fusion eller spaltning.
 Stk. 4. Ved beslutninger i henhold til stk. 3 finder stk. 1, 2, 5  

 og 6 samt §§ 12 og 13 tilsvarende anvendelse.
 Stk. 5. Ethvert medlem har ret til i overensstemmelse med  

 vedtægternes regler herom at kræve et bestemt emne optaget på dagsordenen.
 Stk. 6. Bestyrelsen og direktionen skal, når det forlanges af et  

 medlem og det efter bestyrelsens skøn kan ske uden væsentlig skade for  

 foreningen, meddele til rådighed stående oplysninger på generalforsamlingen  

 om alle forhold, som er af betydning for bedømmelsen af årsregnskabet og  

 foreningens stilling i øvrigt eller for spørgsmål, hvorom beslutning skal  

 træffes på generalforsamlingen.
§ 12. Ethvert medlem skal sikres stemmeret på generalforsamlingen  

 i forhold til sin andel.
Ethvert medlem skal dog mindst have en stemme.
Det  

 kan i vedtægterne bestemmes, at intet medlem kan afgive stemme for mere end  

 en vis procentdel af formuen eller for mere end et bestemt beløb.
 Stk. 2. Er stemmeret betinget af notering i foreningens protokol,  

 kan noteringsfristen ikke være længere end 4 uger.
§ 13. Til vedtagelse af beslutning om ændring af vedtægterne  

 kræves, at mindst halvdelen af formuen er repræsenteret på  

 generalforsamlingen, og at beslutningen vedtages med mindst to tredjedele af  

 de afgivne stemmer.
Er halvdelen af formuen ikke repræsenteret på  

 generalforsamlingen, men stemmer to tredjedele af de afgivne stemmer for  

 forslaget, kan forslaget vedtages på en ekstraordinær generalforsamling, der  

 indkaldes med mindst 3 ugers varsel.
På den ekstraordinære generalforsamling  

 kan forslaget vedtages med to tredjedele af de afgivne stemmer uden hensyn  

 til, hvor stor en del af formuen der er repræsenteret.
 Stk. 2. Ændring af vedtægterne for en investeringsforening og  

 ændring af vedtægterne for en specialforening, for så vidt angår stiftelse af  

 nye afdelinger, kan ikke træde i kraft, før ændringen er godkendt af  

 Finanstilsynet.
 § 14. Bestyrelsen og direktionen forestår ledelsen af foreningens  

 anliggender, jf. dog § 15, stk. 2.
Stk. 2. Bestyrelsen skal bestå af mindst 3 medlemmer, der vælges  

 af generalforsamlingen.
Flertallet af bestyrelsens medlemmer må hverken være  

 medlemmer af depotselskabets bestyrelse eller ansat i depotselskabet eller i  

 andre selskaber i en koncern, som depotselskabet er en del af.
Stk. 3. Bestyrelsen skal sørge for en forsvarlig organisation af  

 foreningens virksomhed, der skal udøves i overensstemmelse med loven og  

 foreningens vedtægter.
Bestyrelsen skal tage stilling til, om foreningens  

 formueforhold til enhver tid er forsvarlige i forhold til foreningens drift.  

 Bestyrelsen skal påse, at bogføring og formueforvaltning kontrolleres på en  

 efter foreningens forhold tilfredsstillende måde.
 Stk. 4. Bestyrelsen skal ved en forretningsorden træffe nærmere  

 bestemmelse om udøvelsen af sit hverv.
 Stk. 5. Bestyrelsen skal udfærdige skriftlige retningslinjer for  

 foreningens væsentligste aktivitetsområder, hvori arbejdsdelingen mellem  

 bestyrelsen og direktionen fastlægges.
 Stk. 6. Et eksemplar af de i stk. 5 nævnte retningslinjer skal  

 indsendes til Finanstilsynet, der ligeledes skal orienteres skriftligt om  

 eventuelle ændringer heri.
§ 15. Bestyrelsen ansætter en direktion, der varetager den daglige  

 ledelse af foreningen.
Direktionen skal derved følge de retningslinjer og  

 anvisninger, som bestyrelsen har givet.
Den daglige ledelse omfatter ikke  

 dispositioner, der efter foreningens forhold er af usædvanlig art eller af  

 stor betydning.
Sådanne dispositioner kan direktionen kun foretage efter  

 særlig bemyndigelse fra bestyrelsen, medmindre bestyrelsens beslutning ikke  

 kan afventes uden væsentlig ulempe for foreningens virksomhed.
Bestyrelsen  

 skal i så fald snarest muligt underrettes om den trufne disposition.
Stk. 2. Den daglige ledelse kan i stedet overlades til et af  

 Finanstilsynet godkendt administrationsselskab med hjemsted her i landet,  

 således at de opgaver, der påhviler en forenings direktør, udføres af  

 administrationsselskabets direktør.
Dette skal være et aktieselskab og må  

 ikke drive anden virksomhed end daglig ledelse af investeringsforeninger og  

 daglig ledelse af specialforeninger.
Bestemmelserne i stk. 1 og 3 samt i §  

 14, stk. 3-6, finder tilsvarende anvendelse på administrationsselskabet.
Stk. 3. Direktører, vicedirektører, underdirektører og dermed  

 ligestillede samt interne revisions- og vicerevisionschefer må ikke eje eller  

 drive selvstændig erhvervsvirksomhed eller som bestyrelsesmedlem, funktionær  

 eller på anden måde deltage i ledelsen eller driften af anden  

 erhvervsvirksomhed end foreningen, jf. dog stk. 4-6 og §§ 16-18. De kan dog  

 eje, drive og deltage i administrationen af fast ejendom.
Endvidere kan  

 direktører med bestyrelsens tilladelse midlertidigt eje eller drive  

 selvstændig erhvervsvirksomhed, som de ejer ved tiltrædelsen af deres  

 stilling i foreningen eller senere arver, hvis en umiddelbar afhændelse af  

 erhvervsvirksomheden vil være forbundet med et økonomisk tab.
Direktionen kan  

 give tilsvarende tilladelse til vicedirektører, underdirektører og dermed  

 ligestillede samt interne revisions- og vicerevisionschefer.
 Stk. 4. Forbudet i stk. 3 gælder ikke for hverv i foreninger,  

 institutioner, råd, nævn og lignende, der ikke har til formål at fremme  

 deltagernes økonomiske interesser gennem erhvervsdrift.
 Stk. 5. I foreninger, hvor direktøren er eneste ansatte eller ikke  

 har fuldtidsbeskæftigelse, finder stk. 3 ikke anvendelse.
Stk. 6. De i stk. 3 nævnte personer kan dog varetage tilsvarende  

 stillinger i andre investeringsforeninger og specialforeninger inden for  

 samme gruppe.
Endvidere kan de interne revisions- og vicerevisionschefer  

 uanset stk. 3 være intern revisions- og vicerevisionschef i et selskab som  

 nævnt i § 62, stk. 4.
§ 16. Bestyrelsen kan tillade, at en direktør kan være  

 bestyrelsesmedlem i et pengeinstitut, et realkreditinstitut, et  

 forsikringsselskab eller et fondsmæglerselskab, jf. dog § 18. Endvidere kan  

 bestyrelsen tillade, at direktører kan være bestyrelsesmedlem i en  

 investeringsforening eller specialforening uden for den i § 15, stk. 6,  

 nævnte gruppe af foreninger, jf. dog § 18. Direktionen kan give tilsvarende  

 tilladelse til vicedirektører, underdirektører og dermed ligestillede.
Den  

 pågældende må dog ikke varetage hvervet som bestyrelsesformand.
 Stk. 2. Hvervet kan kun bestrides, såfremt der ikke er  

 personsammenfald for flertallet af medlemmerne i bestyrelsen for det  

 pågældende selskab og foreningens bestyrelse.
 Stk. 3. Samtlige tilladelser givet af bestyrelsen i medfør af stk.  

 1 skal fremgå af bestyrelsens forhandlingsprotokol.
 Stk. 4. Foreningens årsregnskab skal indeholde oplysning om de i  

 stk. 1 nævnte hverv, jf. § 37, stk. 5.
 § 17. Bestyrelsen kan tillade, at direktører kan være  

 bestyrelsesmedlem i andre erhvervsvirksomheder end de i § 16 nævnte  

 institutter og virksomheder, jf. dog § 18. Direktionen kan give tilsvarende  

 tilladelse til vicedirektører, underdirektører og dermed ligestillede.
 Stk. 2. Bestyrelsen kan desuden tillade, at en direktør kan være  

 bestyrelsesmedlem i de i § 7 i lov om værdipapirhandel m.v. nævnte selskaber,  

 jf. dog § 18. Direktionen kan give tilsvarende tilladelse til vicedirektører,  

 underdirektører og dermed ligestillede.
 Stk. 3. § 16, stk. 3 og 4, finder tilsvarende anvendelse.
 § 18. En direktør, vicedirektør, underdirektør og en dermed  

 ligestillet kan højst være medlem af 10 bestyrelser i de  

 erhvervsvirksomheder, der er omfattet af §§ 16 og 17, heraf 5 bestyrelser i  

 erhvervsvirksomheder, der er børsnoterede eller har en egenkapital på over 50  

 mio. kr.
§ 19. § 15, stk. 3 og 4, og §§ 16-18 samt § 37, stk. 5, gælder  

 tilsvarende for administrationsselskabers ledelse og interne revisions- og  

 vicerevisionschefer, dersom foreningens daglige ledelse varetages af  

 administrationsselskabet.
En direktør kan dog ikke være direktør i andre  

 administrationsselskaber.
 Stk. 2. Såfremt administrationsselskabet er datterselskab af et  

 pengeinstitut, kan den interne revisions- eller vicerevisionschef uanset stk.  

 1 være intern revisions- eller vicerevisionschef i andre virksomheder inden  

 for koncernen efter de regler, der er fastsat efter § 34, stk. 5, i bank- og  

 sparekasseloven.
§ 20. Bestyrelsesmedlemmer og direktører skal være myndige og have  

 bopæl her i landet.
Kravet om bopæl anvendes ikke i det omfang, andet er  

 fastsat i eller i medfør af international aftale eller ved bestemmelser  

 fastsat af økonomiministeren.
Stk. 2. Bestyrelse, direktion og personale må kun aflønnes med  

 faste beløb.
Dog kan der udbetales tantieme med faste beløb.
Overlades  

 ledelsen af en forening til et administrationsselskab, må dette ligeledes kun  

 honoreres med faste beløb og tantieme med faste beløb.
§ 21. Hvervet som bestyrelsesmedlem kan hverken forenes med  

 stillingen som direktør i foreningen eller i dennes eventuelle  

 administrationsselskab.
Dog kan bestyrelsen i en direktørs forfald  

 midlertidigt beskikke et af sine medlemmer til direktør.
Den pågældende kan i  

 så fald ikke udøve stemmeret i de nævnte organer.
Stk. 2. Der skal senest 4 uger efter ansættelse, valg og afgang af  

 direktion, bestyrelsesmedlemmer og revision gives meddelelse til  

 Finanstilsynet.
Meddelelsen skal være modtaget i Finanstilsynet senest ved  

 fristens udløb.
 § 22. Varetages foreningens daglige ledelse af et  

 administrationsselskab, finder § 20 og § 21, stk. 2, tilsvarende anvendelse.
 Stk. 2. Flertallet af medlemmerne i administrationsselskabets  

 bestyrelse må hverken være medlemmer af depotselskabets bestyrelse eller  

 ansat i depotselskabet eller i et selskab i en koncern, som depotselskabet er  

 en del af.
§ 23. Direktører, vicedirektører, underdirektører og dermed  

 ligestillede samt interne revisions- og vicerevisionschefer i en forening må  

 ikke for egen regning udføre eller deltage i spekulationsforretninger.
Det  

 samme gælder for andre ledende medarbejdere med et særligt ansvar for fonds-  

 eller valutafunktioner.
Stk. 2. Bestyrelsen er forpligtet til at udarbejde interne  

 retningslinjer for, hvilke andre medarbejdere der ikke for egen regning må  

 udføre eller deltage i spekulationsforretninger.
Retningslinjerne skal  

 omfatte ledende medarbejdere med ansvar for fonds- eller valutafunktioner,  

 der ikke er omfattet af stk. 1.
 Stk. 3. Finanstilsynet fastsætter nærmere regler om, hvilke  

 formuedispositioner der udgør spekulationsforretninger.
Stk. 4. Medlemmer af ledelsen af en forening, af dens depotselskab  

 eller eventuelle administrationsselskab må ikke uden samtykke fra foreningens  

 bestyrelse overdrage værdipapirer eller andet til foreningen eller erhverve  

 sådanne aktiver fra foreningen.
Samtykke skal gives i hvert enkelt tilfælde  

 og indføres i bestyrelsens forhandlingsprotokol.
 Stk. 5. Et bestyrelsesmedlem eller en direktør må ikke deltage i  

 behandling af spørgsmål om aftaler mellem foreningen og den pågældende selv  

 eller om søgsmål mod den pågældende selv eller søgsmål mod tredjemand eller  

 om aftale mellem foreningen og tredjemand, hvis bestyrelsesmedlemmet eller  

 direktøren deri har en væsentlig interesse, der kan være stridende mod  

 foreningens.
 Stk. 6. En direktør kan ikke bestride hverv som direktør i en  

 forening, såfremt den pågældende har anmeldt betalingsstandsning, er under  

 konkursbehandling, har indgivet begæring om gældssanering, eller der er  

 indledt forhandling om tvangsakkord.
 § 24. Bestyrelsen skal for direktører, vicedirektører,  

 underdirektører og dermed ligestillede udarbejde retningslinjer om  

 indberetning af formuedispositioner omfattet af de særlige undtagelser, som  

 fremgår af bekendtgørelsen udstedt i medfør af § 23, stk. 3.
 Stk. 2. På baggrund af de foretagne indberetninger skal den valgte  

 revision i revisionsprotokollen vedrørende årsregnskabet afgive erklæring om,  

 hvorvidt indberetningerne har givet anledning til bemærkninger, jf. § 23,  

 stk. 3.
 § 25. Den valgte revision skal en gang om året gennemgå  

 foreningens interne retningslinjer vedrørende indberetning efter § 24, stk.  

 1, og afgive erklæring i revisionsprotokollen vedrørende årsregnskabet om,  

 hvorvidt selskabets forretningsgange på dette område er betryggende.
 § 26. § 23, stk. 1-3, og §§ 24 og 25 gælder tilsvarende for  

 administrationsselskabets ledelse og interne revisions- og vicerevisionschef,  

 dersom foreningens daglige ledelse varetages af et administrationsselskab.
 § 27. Bestyrelsesmedlemmer, revisorer, direktører og de øvrige  

 ansatte i en forening, i dets depotselskab og i dets eventuelle  

 administrationsselskab må ikke uberettiget røbe, hvad de under udøvelse af  

 deres stilling eller hverv har fået kundskab om.
Kapitel 4 Almindelige bestemmelser § 28. En forening eller afdeling må ikke optage lån.
Stk. 2. Finanstilsynet kan dog tillade, at en forening eller  

 afdeling 1) optager kortfristede lån på højst 10 pct. af formuen for at indløse  

 medlemsandele eller for at udnytte tegningsrettigheder og 2) optager lån på højst 10 pct. af formuen til erhvervelse af ejendomme,  

 der er nødvendige til udøvelse af dens virksomhed.
 Stk. 3. De i stk. 2, nr. 1 og 2, omhandlede lån må i alt højst  

 udgøre 15 pct. af foreningens eller afdelingens formue.
 § 29. Andele i en forening eller afdeling kan kun tegnes mod  

 samtidig indbetaling af emissionsprisen.
Stk. 2. Emissionsprisen fastsættes ved at dividere formuens værdi  

 på emissionstidspunktet med den nominelle værdi af tegnede andele.
Der  

 tillægges et beløb til dækning af udgifter ved køb af værdipapirer og  

 nødvendige omkostninger ved emissionen.
 Stk. 3. Stk. 1 omfatter ikke fondsandele.
 § 30. En forenings eller afdelings overskud (nettoindtægt) skal  

 enten udloddes til medlemmerne i form af udbytte eller henlægges til  

 forøgelse af formuen i overensstemmelse med vedtægternes bestemmelser herom.  

 Mindst en gang om året skal foreningen eller afdelingen udbetale udbytte  

 eller i tilfælde af henlæggelse underrette medlemmerne om det henlagte beløbs  

 størrelse.
 Stk. 2. Generalforsamlingen i udbyttebetalende foreninger eller  

 afdelinger, der anbringer formuen i obligationer, kan efter vedtægternes  

 bestemmelser herom beslutte, at den efter stk. 1 opgjorte udlodning helt  

 eller delvis overføres til udlodning for efterfølgende regnskabsår.
 Stk. 3. Vedtægterne kan bestemme, at en forening eller afdeling ud  

 over den i stk. 1 og 2 besluttede udlodning kan udlodde af formuen for at  

 sikre en stabil udlodningsprocent.
§ 31. En forening eller afdeling skal på et medlems forlangende  

 indløse andele.
Vedtægterne i en specialforening kan indeholde anden  

 bestemmelse, jf. § 2, stk. 4-6.
Stk. 2. Indløsningsprisen udregnes på grundlag af en opgørelse  

 svarende til den i § 29, stk. 2, 1. pkt., nævnte foretaget på  

 indløsningstidspunktet.
Der gøres fradrag i indløsningsprisen for udgifter  

 ved salg af værdipapirer samt for nødvendige omkostninger ved indløsningen.
Stk. 3. Indløsning kan udsættes efter vedtægternes bestemmelser  

 herom.
Foreningen skal senest 8 dage efter udsættelsen have indgivet  

 meddelelse herom til Finanstilsynet.
Investeringsforeninger skal inden for  

 samme tidsfrist tillige have indgivet meddelelse om udsættelsen til de  

 kompetente myndigheder i andre medlemsstater af Den Europæiske Union eller  

 lande, som Fællesskabet har indgået aftale med, i hvilke  

 investeringsforeningen markedsfører sine andele.
 Stk. 4. Finanstilsynet kan kræve, at foreningen udsætter  

 indløsningen af andele.
Stk. 5. Finanstilsynet skal have meddelelse, såfremt en forenings  

 eller afdelings formue ikke længere opfylder lovens eller vedtægternes  

 mindstekrav.
Finanstilsynet kan fastsætte en frist til at bringe formuen i  

 overensstemmelse med mindstekravet eller kan beslutte, at foreningen eller  

 afdelingen skal afvikles.
Stk. 6. Såfremt bestyrelsen i en forening eller afdeling skønner,  

 at imødekommelse af et indløsningskrav, hvorved den resterende formue vil  

 komme under lovens eller vedtægternes mindstekrav, kan betyde en risiko for,  

 at alle andele ikke kan indfries fuldt ud, eller for forskelsbehandling af  

 investorerne og foreningens øvrige kreditorer, skal foreningen udsætte  

 indløsningen og indberette det til Finanstilsynet.
Samtidig skal der gives  

 meddelelse om, hvorvidt foreningen henholdsvis afdelingen søges videreført  

 ved reetablering af formuen, jf. § 6, stk. 3, nr. 2, eller om bestyrelsen vil  

 forelægge et forslag til beslutning om opløsning af foreningen eller  

 afdelingen for generalforsamlingen.
 § 32. En forening eller afdeling må ikke yde lån eller stille  

 garanti.
 § 33. En forening eller afdeling må ikke udføre eller deltage i  

 spekulationsforretninger.
 § 34. Værdipapirer, der noteres på en fondsbørs eller handles på  

 et andet reguleret marked som nævnt i § 59, stk. 1, nr. 1, og § 65, stk. 2,  

 skal, såfremt de handles uden for fondsbørsen eller markedet, handles til  

 samme eller en mere fordelagtig pris end den, der omsætningens størrelse  

 taget i betragtning kunne opnås på fondsbørsen eller det regulerede marked.
Kapitel 5 Regnskab og revision § 35. For hvert regnskabsår udarbejder bestyrelse og direktion  

 eller direktionen i administrationsselskabet i overensstemmelse med  

 lovgivningens og vedtægternes regler herom et årsregnskab bestående af  

 resultatopgørelse, balance og noter.
Endvidere udarbejdes en årsberetning.
De  

 opregnede dele udgør en helhed.
Endelig skal der hvert år pr. 30. juni  

 udarbejdes en formueopgørelse.
 Stk. 2. Er foreningen opdelt i afdelinger, skal årsregnskabet og  

 formueopgørelsen udarbejdes særskilt for hver afdeling.
 Stk. 3. Årsregnskab og årsberetning skal underskrives af  

 bestyrelsen og af direktionen eller direktionen i administrationsselskabet.  

 Mener et bestyrelsesmedlem, en direktør eller en direktør i  

 administrationsselskabet, at årsregnskabet eller årsberetningen ikke bør  

 godkendes, eller har vedkommende andre indvendinger mod disse, som  

 vedkommende ønsker at gøre generalforsamlingen bekendt med, skal vedkommende  

 gøre rede herfor i sin påtegning.
§ 36. Regnskabsåret er kalenderåret.
Dog kan den første  

 regnskabsperiode omfatte et kortere eller længere tidsrum, dog højst atten  

 måneder.
 § 37. Årsregnskabet skal opstilles på overskuelig måde i  

 overensstemmelse med denne lov og forskrifter udstedt i medfør af loven.
 Stk. 2. Årsregnskabet skal give et retvisende billede af  

 foreningens henholdsvis afdelingens aktiver og passiver, dens økonomiske  

 stilling samt resultatet.
 Stk. 3. Hvis anvendelsen af bestemmelser i denne lov eller  

 forskrifter udstedt i medfør af loven ikke er tilstrækkelige til at give et  

 retvisende billede som nævnt i stk. 2, skal der gives yderligere oplysninger  

 i årsregnskabet.
 Stk. 4. Årsregnskabet skal indeholde oplysninger om usædvanlige  

 retshandler af større betydning, som har fundet sted mellem foreningen og  

 dens administrationsselskab eller foreningen og dens depotselskab samt mellem  

 foreningen og de virksomheder, som er direkte eller indirekte forbundet med  

 foreningens administrationsselskab og depotselskab, jf. § 1, stk. 2, nr. 5, 7  

 og 10, i lov om visse selskabers aflæggelse af årsregnskab m.v.
 Stk. 5. I en note til årsregnskabet skal der gives oplysninger om  

 hverv, som bestyrelsen har godkendt, jf. §§ 16-18. Oplysningerne, som skal  

 vedrøre samtlige hverv i det pågældende regnskabsår, skal omfatte en  

 angivelse af hvervet samt navnet på den pågældende, som har påtaget sig  

 dette.
 § 38. Posterne i årsregnskabet værdiansættes i overensstemmelse  

 med følgende almindelige principper:
 1) Foreningen formodes at fortsætte sin virksomhed.
 2) Værdiansættelsesmetoderne må ikke ændres fra det ene regnskabsår til  

 det næste.
3) Værdiansættelsen skal i alle tilfælde ske under udvisning af behørig  

 forsigtighed og især således, a) at kun den fortjeneste, der er konstateret på balancetidspunktet,  

 medtages, jf. dog stk. 2, b) at der tages hensyn til alle forudsigelige risici og eventuelle tab,  

 som er opstået i løbet af det regnskabsår, årsregnskabet vedrører, eller i et  

 tidligere regnskabsår, selv om disse risici eller tab først bliver kendt  

 mellem balancetidspunktet og det tidspunkt, på hvilket årsregnskabet  

 udarbejdes, og c) at der tages hensyn til enhver værdiforringelse, hvad enten  

 årsregnskabet udviser tab eller fortjeneste.
 4) Der skal tages hensyn til indtægter og udgifter vedrørende det år, som  

 regnskabet omfatter, uanset betalingstidspunkt.
 5) Aktiv- og passivposternes bestanddele skal værdiansættes hver for sig.
 6) Åbningsbalancen for hvert år skal svare til balancen for det foregående  

 år.
 Stk. 2. Finanstilsynet kan uanset stk. 1, nr. 3, litra a og b,  

 fastsætte regler, hvorefter værdipapirer, andre aktiver, gældsposter og  

 finansielle instrumenter opføres til markedsværdien.
Stk. 3. De almindelige principper i stk. 1 kan fraviges i  

 undtagelsestilfælde.
Eventuelle fravigelser skal anføres i noterne og  

 behørigt begrundes tillige med angivelse af deres beløbsmæssige indvirkning  

 på foreningens aktiver og passiver, dens økonomiske stilling og resultatet.
§ 39. Årsberetningen skal indeholde en redegørelse for udviklingen  

 i foreningens økonomiske aktiviteter og forhold.
Hvis årsregnskabet i  

 væsentlig grad er påvirket af usædvanlige forhold, samt hvis der er væsentlig  

 usikkerhed ved opgørelsen af årsregnskabet, skal der gives oplysning herom i  

 en særskilt del af beretningen.
Oplysningerne skal gives hver for sig og om  

 muligt med beløbsangivelse.
Stk. 2. Årsberetningen skal endvidere indeholde omtale af 1) betydningsfulde hændelser indtruffet efter regnskabsårets afslutning og 2) foreningens forventede udvikling.
 Stk. 3. Bestyrelsen skal i årsberetningen eller i tilknytning til  

 resultatopgørelsen eller balancen stille forslag til beslutning vedrørende  

 anvendelse af foreningens overskud.
 § 40. En forenings henholdsvis afdelings årsregnskab skal  

 revideres af mindst to revisorer, hvoraf den ene skal være statsautoriseret.  

 De øvrige revisorer skal være statsautoriserede eller registrerede.
 Stk. 2. De for aktieselskaber gældende revisionsbestemmelser i  

 årsregnskabsloven finder tilsvarende anvendelse på foreninger.
 Stk. 3. Finanstilsynet kan fastsætte bestemmelser om revisionens  

 gennemførelse i foreninger.
 Stk. 4. Finanstilsynet kan afskedige en revisor, der findes  

 åbenbart uegnet til sit hverv, og i stedet udpege en anden revisor, jf.  

 herved stk. 1, der fungerer, indtil nyt valg kan foretages.
 Stk. 5. Ved revisorskifte skal foreningen og revisor give  

 Finanstilsynet hver sin redegørelse, hvis skiftet skyldes særlige forhold.
 Stk. 6. Finanstilsynet kan pålægge revisorerne at give oplysninger  

 om foreningens forhold.
Stk. 7. Finanstilsynet kan foranstalte en ekstraordinær revision i  

 en forening.
Foreningen kan pålægges at betale for revisionens udførelse.  

 Finanstilsynet godkender honorarets størrelse.
§ 41. Foreningen skal meddele Finanstilsynet oplysninger om  

 forhold, der er af afgørende betydning for foreningens eller afdelingens  

 fortsatte virksomhed.
De valgte revisorer skal påse, at foreningen overholder  

 denne forpligtelse.
§ 42. Det reviderede og godkendte årsregnskab og årsberetningen  

 skal senest 10 dage efter afholdelse af den generalforsamling, hvor  

 regnskabet er forelagt til godkendelse, og senest 4 måneder efter  

 regnskabsperiodens afslutning være modtaget i Finanstilsynet i to  

 eksemplarer.
En kopi af revisionsprotokollen skal samtidig indsendes til  

 Finanstilsynet.
Stk. 2. Finanstilsynet fremsender årsregnskabet og årsberetningen  

 til Erhvervs- og Selskabsstyrelsen, der bekendtgør modtagelsen i sit  

 edb-informationssystem.
De modtagne årsregnskaber og årsberetninger er  

 offentligt tilgængelige i Erhvervs- og Selskabsstyrelsen.
 Stk. 3. Formueopgørelse pr. 30. juni skal fremsendes til  

 Finanstilsynet senest 2 måneder efter halvårets udløb.
 § 43. Finanstilsynet fastsætter regler om foreningens  

 regnskabsaflæggelse, herunder om årsregnskabets opstilling, indhold af  

 resultatopgørelsens og balancens poster, ikkebalanceførte poster, noter,  

 værdiansættelser af de enkelte poster, årsberetning samt foreløbige  

 årsregnskaber.
 Stk. 2. Finanstilsynet fastsætter endvidere regler om  

 formueopgørelse pr. 30. juni.
 Stk. 3. Ved regnskabsårets slutning skal enhver forening give  

 Finanstilsynet alle oplysninger, som efter bestemmelse af Finanstilsynet er  

 fornødne til tilvejebringelse af en foreningsstatistik.
Kapitel 6 Prospekt, oplysninger til investorerne og offentliggørelse af  

 emissions- og indløsningsprisen § 44. Ved udbud af andele skal foreningen eller afdelingen  

 udarbejde et prospekt.
Prospektet skal holdes ajour.
 Stk. 2. Finanstilsynet fastsætter bestemmelser om de oplysninger,  

 prospektet skal indeholde for investeringsforeninger og specialforeninger,  

 samt anden information til investorerne.
 Stk. 3. Prospektet skal senest dagen efter offentliggørelsen være  

 modtaget i Finanstilsynet.
 § 45. Enhver opfordring fra en forening til køb af andele i  

 foreningen skal indeholde oplysninger om prospektet og dets udleveringssted.
 Stk. 2. Prospektet, det seneste reviderede årsregnskab og den  

 seneste halvårsopgørelse skal i en af Finanstilsynet godkendt form på  

 begæring udleveres vederlagsfrit.
§ 46. En investeringsforening og en specialforening, der henvender  

 sig til en videre kreds eller offentligheden, skal offentliggøre  

 emissionsprisen og prisen ved indløsning mindst 2 gange om måneden.
Andre  

 specialforeninger, deres eventuelle administrationsselskaber og deres  

 depotselskaber skal på et medlems forlangende oplyse emissionsprisen og  

 prisen ved indløsning og, for så vidt angår specialforeninger, der ikke er  

 åbne for emission og indløsning, den indre værdi.
 Stk. 2. Finanstilsynet kan tillade, at den i stk. 1, 1. pkt.,  

 nævnte offentliggørelse kun finder sted en gang om måneden.
 Stk. 3. Ved enhver tegning eller indløsning af andele skal der  

 gives oplysning om emissionsprisen eller prisen ved indløsning.
Kapitel 7 Investeringsbeviser m.v.
 § 47. En forening eller afdeling skal til ethvert medlem udstede  

 et eller flere investeringsbeviser, hvis foreningen eller afdelingen er  

 bevisudstedende, eller anden dokumentation, hvis foreningen eller afdelingen  

 er kontoførende, for medlemmets andel af foreningens formue.
§ 48. Udstedes foreningens andele efter bestyrelsens beslutning  

 gennem en værdipapircentral, afholdes alle omkostninger i forbindelse hermed  

 af foreningen.
Foreningen skal indgå aftale med et eller flere kontoførende  

 institutter om, at medlemmerne på foreningens regning kan få 1) deres andele m.v. indskrevet og opbevaret der og 2) meddelelse om udbytte m.v. samt årlig kontoudskrift.
 Stk. 2. Medlemmerne har ret til selv at udpege et kontoførende  

 institut, der på foreningens regning udfører de i stk. 1, nr. 1 og 2, nævnte  

 opgaver, såfremt instituttet over for foreningen påtager sig opgaverne for  

 samme udgift, som foreningen skulle have afholdt til det institut, foreningen  

 har indgået aftale med.
§ 49. Overdrages et investeringsbevis til eje eller pant, finder §  

 14, stk. 1 og 2, i lov om gældsbreve tilsvarende anvendelse.
Dette gælder dog  

 ikke, hvis der i henhold til en bestemmelse i foreningens vedtægter er taget  

 utvetydigt og iøjnefaldende forbehold i investeringsbeviset lydende på, at  

 det ikke er et omsætningsbevis.
 § 50. Et til ihændehaveren udstedt investeringsbevis bliver ved  

 med at være et ihændehaverpapir, selv om det forsynes med foreningens  

 påtegning om, at ejerens navn er noteret, hvis navnet ikke er påført beviset.
 Stk. 2. På udbyttekuponer finder §§ 24 og 25 i lov om gældsbreve  

 tilsvarende anvendelse.
§ 51. Mortifikation af investeringsbeviser uden dom kan kun ske,  

 såfremt foreningens vedtægter og investeringsbeviser indeholder bestemmelser  

 herom.
Mortifikationsindkaldelse skal indrykkes i Statstidende i det første  

 nummer i et kvartal med følgende varsel:
 1) Mindst 4 uger ved mortifikation af investeringsbeviser, der ikke er  

 omsætningspapirer.
 2) Mindst 6 måneder ved mortifikation af andre investeringsbeviser.
Stk. 2. Bestemmelserne i stk. 1 finder tilsvarende anvendelse på  

 kuponer.
Kuponark kan mortificeres uden dom sammen med et investeringsbevis,  

 hvortil de hører, såfremt vedtægterne ikke bestemmer andet.
Kapitel 8 Tilbagekaldelse af godkendelse, opløsning, fusion og spaltning § 52. Finanstilsynet kan tilbagekalde en forenings eller afdelings  

 godkendelse, hvis 1) foreningen eller afdelingen ikke længere opfylder betingelserne for at  

 få godkendelse, jf. §§ 6-8, 2) foreningen eller afdelingen gør sig skyldig i grov eller gentagen  

 overtrædelse af bestemmelser i denne lov eller af forskrifter udstedt i  

 medfør af loven, 3) foreningens eller afdelingens virksomhed ikke påbegyndes senest 12  

 måneder efter godkendelsens meddelelse eller 4) foreningens eller afdelingens virksomhed ikke udøves i en periode på  

 over 6 måneder.
 Stk. 2. Afgørelser om tilbagekaldelse af godkendelse skal  

 begrundes og meddeles foreningen.
 § 53. Tilbagekaldes godkendelsen af en forening eller afdeling,  

 skal foreningen eller afdelingen opløses.
Stk. 2. Er der ikke fastsat andet i lovgivningen, træffes  

 beslutning om opløsning af en forening af generalforsamlingen og gennemføres  

 ved likvidation.
Finanstilsynet kan fastsætte en frist for denne beslutnings  

 vedtagelse.
Overskrides fristen, kan Finanstilsynet beslutte, at foreningen  

 træder i likvidation.
§ 54. De for aktieselskaber gældende opløsningsbestemmelser finder  

 med de fornødne tillempelser tilsvarende anvendelse på foreninger omfattet af  

 denne lov samt afdelinger heraf.
Aktieselskabslovens § 123 kan ikke fraviges.
 § 55. Finanstilsynet kan dog tillade anden form for afvikling  

 eller opløsning af en forening eller afdeling, såfremt foreningen fremlægger  

 en afviklingsplan, og depotselskabet erklærer at ville hæfte for såvel  

 forfalden og uforfalden som omtvistet gæld.
Stk. 2. Inden opløsning efter stk. 1 skal ledelsen til  

 Finanstilsynet indsende en erklæring om, at al gæld er betalt.
Såfremt  

 foreningen eller afdelingen er skattepligtig, skal der endvidere vedlægges en  

 erklæring fra told- og skattemyndighederne om, at der ikke foreligger skatte-  

 og afgiftskrav vedrørende foreningen eller afdelingen.
 § 56. Finanstilsynet kan udnævne en likvidator til sammen med den  

 eller de af generalforsamlingen valgte at foretage likvidationen, såfremt  

 hensynet til foreningens medlemmer eller kreditorer taler herfor, jf. § 54.
 § 57. Bestemmelserne i denne lov om Finanstilsynets beføjelser og  

 om foreningernes pligter over for Finanstilsynet finder tilsvarende  

 anvendelse på foreninger, der er under opløsning.
 § 58. En beslutning om fusion af to eller flere foreninger eller  

 af to eller flere afdelinger af samme forening samt beslutning om spaltning  

 af en forening eller en afdeling heraf er ikke gyldig, før Finanstilsynet har  

 givet tilladelse til fusionen eller spaltningen.
 Stk. 2. De for aktieselskaber gældende bestemmelser om fusion og  

 spaltning i aktieselskabsloven finder tilsvarende anvendelse på foreninger og  

 afdelinger heraf.
Kapitel 9 Investeringsforeningers anbringelse af midler og likviditet m.v.
 § 59. En investeringsforenings formue må bortset fra de i stk. 2,  

 3 og 5 nævnte aktiver udelukkende bestå af:
1) Værdipapirer, der er optaget til notering på en fondsbørs, eller som  

 handles på et andet reguleret marked, der er offentligt anerkendt,  

 regelmæssigt arbejdende og åbent for offentligheden.
Såfremt fondsbørsen  

 eller markedet befinder sig i en stat, der ikke er medlem af Den Europæiske  

 Union, eller i lande, som Fællesskabet har indgået aftale med, skal  

 fondsbørsen eller markedet være godkendt af Finanstilsynet eller fastsat i  

 investeringsforeningens vedtægter.
 2) Nyemitterede værdipapirer under forudsætning af opfyldelse af følgende  

 to betingelser:
a) At der i emissionsbestemmelserne gives tilsagn om, at der vil blive  

 fremsat begæring om optagelse til notering på en fondsbørs eller handel på et  

 andet reguleret marked, der er offentligt anerkendt, regelmæssigt arbejdende  

 og åbent for offentligheden.
Såfremt fondsbørsen eller markedet befinder sig  

 i en stat, der ikke er medlem af Den Europæiske Union, eller i lande, som  

 Fællesskabet har indgået aftale med, skal fondsbørsen eller markedet dog være  

 godkendt af Finanstilsynet, eller det skal fremgå af investeringsforeningens  

 vedtægter, at foreningen investerer i værdipapirer, der er noteret på den  

 pågældende fondsbørs eller omsættes på markedet.
 b) Der opnås tilladelse til optagelse til notering inden udløbet af et år  

 fra emissionen.
3) Tinglyste pantebreve i dansk fast ejendom, for så vidt de ved  

 erhvervelsen enten har panteret inden for 80 pct. af ejendommens handelsværdi  

 eller er sikret ved garanti.
Finanstilsynet fastsætter nærmere regler for  

 godkendelse af garantier, fastsættelse af handelsværdien og opgørelse af den  

 foranstående gæld.
 4) Likvide midler i accessorisk omfang.
 Stk. 2. En investeringsforening eller afdeling kan investere  

 indtil 10 pct. af sin formue i andre værdipapirer end de i stk. 1 nævnte.  

 Investeringsforeningen kan endvidere erhverve løsøre og fast ejendom, som er  

 påkrævet for udøvelse af dens virksomhed.
 Stk. 3. Finanstilsynet kan fastsætte nærmere regler for en  

 investeringsforenings adgang til at anbringe midler i finansielle  

 instrumenter.
 Stk. 4. En investeringsforening må hverken investere i ædle  

 metaller eller certifikater for disse.
Stk. 5. En investeringsforening, der besidder tinglyste pantebreve  

 af den i stk. 1, nr. 3, nævnte art, kan ved misligholdelse af pantebrevet  

 midlertidigt overtage den pantsatte ejendom på tvangsauktion.
Indberetning  

 herom skal gives til Finanstilsynet.
 § 60. En investeringsforening eller en afdeling må højst investere  

 5 pct. af sin formue i værdipapirer udstedt af en enkelt udsteder.
 Stk. 2. En investeringsforening eller en afdeling kan dog  

 investere indtil 10 pct. af sin formue i værdipapirer udstedt af samme  

 udsteder, såfremt den samlede værdi af sådanne værdipapirer ikke overstiger  

 40 pct. af formuen.
 Stk. 3. Finanstilsynet kan fastsætte bestemmelser om, at stk. 1 og  

 2 ikke finder anvendelse på værdipapirer udstedt eller garanteret af  

 offentlige myndigheder samt på obligationer udstedt af realkreditinstitutter  

 og lignende kreditinstitutter.
 § 61. En investeringsforening eller afdeling må højst investere 5  

 pct. af sin formue i andele i andre investeringsforeninger, såfremt disse  

 opfylder betingelserne i § 1 og § 3, stk. 3, og hovedsageligt investerer i  

 værdipapirer af den i § 59, stk. 1, nævnte art.
Stk. 2. En investeringsforening må ikke investere i andele i andre  

 investeringsforeninger, der har samme ledelse eller administrationsselskab  

 eller på anden måde er nærstående med investeringsforeningen, medmindre  

 Finanstilsynet giver tilladelse hertil.
Finanstilsynet kan fastsætte nærmere  

 regler for tilladelse til at foretage sådanne investeringer.
 § 62. En investeringsforening må eje indtil 15 pct. af aktier  

 udstedt af det samme aktieselskab.
Stk. 2. Uanset stk. 1 må en investeringsforening ikke eje aktier i  

 et enkelt aktieselskab i et sådant omfang, at besiddelsen giver mulighed for  

 at udøve en betydelig indflydelse på selskabet.
Flere investeringsforeninger,  

 der har samme ledelse eller administrationsselskab eller på anden måde er  

 nærstående, må heller ikke tilsammen kunne udøve en betydelig indflydelse på  

 et enkelt aktieselskab.
 Stk. 3. En investeringsforening må eje indtil 10 pct. af andre  

 kategorier af værdipapirer udstedt af en enkelt udsteder.
 Stk. 4. Bestemmelserne i stk. 1 og 2 finder ikke anvendelse på  

 aktier i selskaber, der udelukkende udøver administrations-, investerings-  

 eller markedsføringsvirksomhed for den eller de pågældende  

 investeringsforeninger.
 Stk. 5. Bestemmelsen i stk. 3 finder ikke anvendelse på  

 obligationer udstedt eller garanteret af offentlige myndigheder samt de i §  

 59, stk. 1, nr. 3, omhandlede pantebreve.
§ 63. De ved § 59, stk. 2, § 60, stk. 1-3, og § 61, stk. 1,  

 fastsatte grænser kan overskrides, hvor sådanne overskridelser følger af, at 1) der efterfølgende er kursændringer på værdipapirer, der indgår i  

 investeringsforeningens eller afdelingens formue, 2) investeringsforeningen eller afdelingen udnytter tegningsrettigheder  

 knyttet til værdipapirer, der indgår i foreningens eller afdelingens formue,  

 eller 3) investeringsforeningens eller afdelingens formue formindskes som følge  

 af indløsning af andele.
Stk. 2. Overstiger de samlede overskridelser 10 pct. af formuen,  

 skal de senest 6 måneder efter være nedbragt til 10 pct.
Finanstilsynet kan i  

 det enkelte tilfælde fastsætte en kortere eller længere frist.
Kapitel 10 Specialforeningers anbringelse af midler og likviditet m.v.
Placeringsforeninger § 64. En placeringsforening kan investere sine midler i  

 værdipapirer i overensstemmelse med de i kapitel 9 angivne regler.
 Stk. 2. En placeringsforening kan investere sine midler i følgende  

 værdipapirer uden de begrænsninger, der er fastsat i § 60, stk. 1 og 2:
 1) Værdipapirer udstedt eller garanteret af den danske stat eller andre  

 medlemsstater af Den Europæiske Union eller af stater, som Fællesskabet har  

 indgået aftale med.
 2) Værdipapirer udstedt eller garanteret af en stat, der ikke er medlem af  

 Den Europæiske Union, eller lande, som Fællesskabet har indgået aftale med,  

 såfremt værdipapirerne er godkendt af Finanstilsynet.
 3) Værdipapirer udstedt eller garanteret af en international institution  

 af offentlig karakter, som en eller flere medlemsstater deltager i, såfremt  

 værdipapirerne er godkendt af Finanstilsynet.
 4) Værdipapirer udstedt af Kreditforeningen af Kommuner i Danmark, danske  

 realkreditinstitutter og lignende kreditinstitutter godkendt af en stat, der  

 er medlem af Den Europæiske Union, eller lande, som Fællesskabet har indgået  

 aftale med, når institutterne er optaget på en af Kommissionen udarbejdet  

 liste.
 Stk. 3. En placeringsforening eller afdeling må dog højst anbringe  

 30 pct. af sin formue i værdipapirer udstedt af en enkelt udsteder omfattet  

 af stk. 2, nr. 4.
 Stk. 4. En placeringsforening, hvis investeringsstrategi helt  

 eller delvis er baseret på at følge et anerkendt aktieindeks, kan investere i  

 aktier, der indgår i et aktieindeks, ud over de begrænsninger, der fremgår af  

 § 60, stk. 1 og 2, men aldrig mere end den vægt, som aktien indgår med i  

 indekset.
Pengemarkedsforeninger § 65. Ved pengemarkedsrelaterede værdipapirer forstås:
 1) Renterelaterede værdipapirer med udløb inden for 12 måneder.
 2) Renterelaterede værdipapirer med en løbetid på 12 måneder.
 3) Certifikater udstedt af virksomheder, hvis egenkapital ifølge det  

 senest afsluttede årsregnskab udgør mindst 100 mio. kr., og med udløb inden  

 for 12 måneder eller en løbetid på 12 måneder.
 4) Variabelt forrentede obligationer, hvor renten tilpasses  

 markedsniveauet mindst en gang om året.
Stk. 2. En pengemarkedsforenings formue må bortset fra de i § 69  

 nævnte aktiver udelukkende bestå af pengemarkedsrelaterede værdipapirer, der 1) er optaget til notering eller handel på en fondsbørs eller et  

 tilsvarende reguleret marked i et land inden for Den Europæiske Union eller  

 lande, som Fællesskabet har indgået aftale med, 2) er optaget til notering eller handel på et af Finanstilsynet anerkendt  

 tilsvarende reguleret marked uden for Den Europæiske Union eller lande, som  

 Fællesskabet har indgået aftale med, 3) er udstedt eller garanteret af en centraladministration eller en  

 centralbank i en medlemsstat inden for Den Europæiske Union eller lande, som  

 Fællesskabet har indgået aftale med, 4) er udstedt eller garanteret af Den Europæiske Investeringsbank, 5) er udstedt eller garanteret af et tredjeland eller, i tilfælde af  

 forbundsstater, disses delstater, såfremt værdipapirerne er godkendt af  

 Finanstilsynet, 6) er udstedt eller garanteret af en anden international institution af  

 offentlig karakter, i hvilken en eller flere medlemsstater deltager, såfremt  

 værdipapirerne er godkendt af Finanstilsynet, 7) er udstedt af Kreditforeningen af Kommuner i Danmark eller 8) er udstedt af danske realkreditinstitutter og lignende  

 kreditinstitutter godkendt af en stat, der er medlem af Den Europæiske Union,  

 eller lande, som Fællesskabet har indgået aftale med, når institutterne er  

 optaget på en af Kommissionen udarbejdet liste.
§ 66. En pengemarkedsforening må højst anbringe 30 pct. af formuen  

 i pengemarkedsrelaterede værdipapirer udstedt af den samme udsteder.
For  

 virksomhedscertifikater udstedt af den samme udsteder er grænsen dog højst 5  

 pct.
 Stk. 2. De i stk. 1 nævnte grænser gælder ikke for  

 pengemarkedsrelaterede værdipapirer udstedt af de i § 65, stk. 2, nr. 3-6,  

 nævnte udstedere.
 Stk. 3. En pengemarkedsforening må højst investere 20 pct. af  

 formuen i de i stk. 1, 2. pkt., nævnte virksomhedscertifikater.
Investeringsinstitutforeninger § 67. En investeringsinstitutforening må anbringe de modtagne  

 midler i andre investeringsforeningers, pengemarkedsforeningers,  

 erhvervsudviklingsforeningers og placeringsforeningers andele eller andele i  

 disse foreningers afdelinger.
Stk. 2. En investeringsinstitutforening eller afdeling må højst  

 investere 20 pct. af sin formue i en og samme forening eller afdeling.
Der må  

 højst placeres 20 pct. af investeringsinstitutforeningens formue i andele i  

 erhvervsudviklingsforeninger, jf. § 68.
Erhvervsudviklingsforeninger § 68. En erhvervsudviklingsforening skal fortrinsvis investere sin  

 formue i aktier og anparter i unoterede aktieselskaber og anpartsselskaber.  

 Endvidere kan den investere i værdipapirer som nævnt i kapitel 9.
Stk. 2. Højst 10 pct. af formuen kan på investeringstidspunktet  

 investeres i unoterede aktier og anparter udstedt af det samme selskab.
For  

 investering i andre værdipapirer gælder de i kapitel 9 nævnte begrænsninger.
 Stk. 3. Bestemmelserne i § 62, stk. 2, om betydelig indflydelse  

 finder tillige anvendelse på erhvervsudviklingsforeningers investeringer i  

 såvel noterede som unoterede aktier og anparter.
 Stk. 4. Finanstilsynet fastsætter regler om foreningens  

 informationspligt, herunder om de oplysninger, foreningen skal give om de  

 selskaber, i hvilke formuen placeres.
Fælles regler for specialforeninger § 69. En specialforening kan anbringe likvide midler i accessorisk  

 omfang som indskud i et pengeinstitut.
 Stk. 2. Finanstilsynet kan fastsætte nærmere regler for en  

 specialforenings adgang til at anbringe midler i finansielle instrumenter.
§ 70. De ved § 64, stk. 3, § 66, stk. 1 og 3, § 67, stk. 2, og §  

 68, stk. 2, fastsatte grænser kan overskrides, hvor sådanne overskridelser  

 følger af, at 1) der efterfølgende er kursændringer på værdipapirer, der indgår i  

 specialforeningens eller afdelingens formue, 2) specialforeningen eller afdelingen udnytter tegningsrettigheder knyttet  

 til værdipapirer, der indgår i foreningens eller afdelingens formue, eller 3) specialforeningens eller afdelingens formue formindskes som følge af  

 indløsning af andele.
Stk. 2. Overstiger de samlede overskridelser 10 pct. af formuen,  

 skal de senest 6 måneder efter være nedbragt til 10 pct.
Finanstilsynet kan i  

 det enkelte tilfælde fastsætte en kortere eller længere frist.
Kapitel 11 Grænseoverskridende virksomhed § 71. Et udenlandsk investeringsinstitut, der opfylder  

 betingelserne i § 3, stk. 3, og § 59, kan markedsføre sine andele her i  

 landet, såfremt dette er hjemlet i international aftale eller ved  

 bestemmelser fastsat af Finanstilsynet, eller såfremt Finanstilsynet giver  

 tilladelse hertil.
 Stk. 2. Finanstilsynet fastsætter regler om udenlandske  

 investeringsinstitutters adgang til at drive virksomhed her i landet,  

 herunder oprettelse af salgskontorer og ekspeditionssteder, samt om  

 offentliggørelse af prospekt og regnskab.
 § 72. En dansk investeringsforening, der agter at markedsføre sine  

 andele i en anden medlemsstat af Den Europæiske Union eller lande, som  

 Fællesskabet har indgået aftale med, skal give meddelelse herom til  

 Finanstilsynet samt til de kompetente myndigheder i den anden medlemsstat.
Kapitel 12 Depotselskabet § 73. En forenings værdipapirer og likvide midler skal forvaltes  

 og opbevares særskilt af et af Finanstilsynet godkendt depotselskab.
 Stk. 2. Værdipapirer skal forvaltes særskilt for foreningen.
 Stk. 3. Som depotselskab kan godkendes banker og sparekasser med  

 hjemsted her i landet samt herværende filialer af tilsvarende udenlandske  

 kreditinstitutter.
§ 74. Depotselskabet skal påse, at 1) foreningens udstedelse og indløsning af medlemsandele foretages i  

 overensstemmelse med reglerne i denne lov og vedtægterne, 2) værdipapirer, der sælges for foreningens regning, kun udleveres mod, at  

 salgssummen (modydelsen) indbetales til depotselskabet, 3) betaling for værdipapirer, der købes for foreningens regning, kun  

 finder sted mod levering af disse til depotselskabet, 4) udbetaling af udbytte eller henlæggelse af overskud til forøgelse af  

 formuen foregår i overensstemmelse med vedtægternes regler herom, 5) værdiansættelsen af en forenings beholdning af pantebreve sker i  

 overensstemmelse med reglerne herom, 6) en forenings køb og salg af værdipapirer sker i overensstemmelse med §  

 34, og 7) køb og salg af andre værdier, herunder pantebreve, sker til priser, der  

 ikke er mindre fordelagtige end priserne i handel og vandel.
 § 75. Depotselskabet er ansvarlig efter dansk rets almindelige  

 regler over for foreningen for enhver skade, foreningen måtte lide som følge  

 af manglende eller mangelfuld opfyldelse af selskabets forpligtelser.  

 Depotselskabet er ansvarligt, selv om depotselskabet overlader opbevaring af  

 foreningens formue eller en del heraf til et andet kreditinstitut.  

 Depotselskabet kan ikke ved aftale fraskrive sig dette ansvar.
 Stk. 2. Depotselskabet skal i sin egenskab af depotselskab  

 udelukkende handle i foreningens interesse.
Kapitel 13 Tilsyn § 76. Finanstilsynet påser overholdelsen af loven og af de  

 bestemmelser, der er udstedt i medfør af loven undtagen § 23, stk. 1 og 3.  

 Erhvervs- og Selskabsstyrelsen påser overholdelsen af § 6, stk. 2.
§ 77. Foreningerne skal give Finanstilsynet de oplysninger, der er  

 nødvendige for tilsynets virksomhed.
Finanstilsynet er berettiget til at  

 foretage undersøgelser på stedet af foreningens virkemåde og forhold.  

 Tilsvarende gælder for foreningens depotselskab og eventuelle  

 administrationsselskab.
 Stk. 2. § 50, stk. 1, og § 50 b i lov om banker og sparekasser  

 m.v. finder tilsvarende anvendelse på Finanstilsynets tilsyn efter denne lov.
 Stk. 3. Finanstilsynet kan kræve alle oplysninger, herunder  

 regnskaber og regnskabsmateriale, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en juridisk person er omfattet af  

 lovens bestemmelser.
§ 78. Foreningen og de valgte revisorer skal straks meddele  

 Finanstilsynet oplysninger om forhold, der er af afgørende betydning for  

 foreningens fortsatte virksomhed.
Pligten gælder tilsvarende for forhold, som  

 de valgte revisorer konstaterer som led i hvervet som revisor i et selskab,  

 som medvirker ved investeringsforeningens aktiviteter, jf. § 15, stk. 2, og §  

 73.
§ 79. Finanstilsynet afgiver en årlig beretning til  

 økonomiministeren om sin virksomhed.
Beretningen skal herunder angive de  

 foreninger, der er omfattet af denne lov, og indeholde en sammenstilling af  

 foreningernes indberetninger og regnskaber. Økonomiministeren bestemmer, i  

 hvilket omfang beretningen skal offentliggøres.
 § 80. § 51 i lov om banker og sparekasser m.v. finder tilsvarende  

 anvendelse på medarbejdere i Finanstilsynet, når det gælder tilsynets  

 virksomhed efter denne lov.
§ 81. De af loven omfattede foreninger dækker udgifterne ved  

 Finanstilsynets virke i henhold til denne lov.
Bidragene fastsættes af  

 Finanstilsynet i forhold til de samlede aktiver, dog kan der fastsættes et  

 minimumsbeløb.
Bidragene tillægges udpantningsret.
§ 82. De frister, der er fastsat i eller i henhold til denne lov,  

 begynder at løbe fra og med dagen efter den dag, hvor den begivenhed, som  

 udløser fristen, finder sted.
Dette gælder ved beregning af såvel dage- som  

 uge-, måneds- og årsfrister.
 Stk. 2. Er fristen angivet i uger, udløber fristen, jf. stk. 1, på  

 ugedagen for den dag, hvor den begivenhed, som udløste fristen, fandt sted.
Stk. 3. Er fristen angivet i måneder, udløber fristen, jf. stk. 1,  

 på månedsdagen for den dag, hvor den begivenhed, som udløste fristen, fandt  

 sted.
Hvis den dag, hvor den begivenhed, som udløste fristen, fandt sted, er  

 den sidste dag i en måned, eller hvis fristen udløber på en månedsdato, som  

 ikke findes, udløber fristen altid på den sidste dag i måneden uanset dens  

 længde.
 Stk. 4. Er fristen angivet i år, udløber fristen, jf. stk. 1, på  

 årsdagen for den dag, hvor den begivenhed, som udløste fristen, fandt sted.
 Stk. 5. Udløber en frist i en weekend, på en helligdag,  

 grundlovsdag, juleaftensdag eller nytårsaftensdag, udstrækkes fristen til den  

 førstkommende hverdag.
Kapitel 14 Delegations- og klagebestemmelser § 83. Henlægger økonomiministeren sine beføjelser efter loven til  

 Finanstilsynet, kan ministeren fastsætte regler om klageadgangen, herunder at  

 klager ikke kan indbringes for højere administrativ myndighed.
 § 84. Afgørelser truffet af Finanstilsynet eller af Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Erhvervsministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 15 Straffebestemmelser m.v.
 § 85. Undlader en forenings bestyrelse, direktion, revisor,  

 administrationsselskab eller depotselskab i rette tid at efterkomme de  

 pligter, der efter loven påhviler dem over for Finanstilsynet eller Erhvervs-  

 og Selskabsstyrelsen, kan Finanstilsynet som tvangsmiddel pålægge de  

 pågældende daglige eller ugentlige bøder.
 § 86. Medmindre højere straf er forskyldt efter straffeloven,  

 straffes overtrædelse af bestemmelserne i § 3, stk. 3, § 5, § 6, stk. 1, §  

 14, stk. 4 og 6, § 15, § 16, stk. 2-5, § 17, stk. 2, § 19, §§ 23-27, § 28,  

 stk. 1, § 29, stk. 1 og 2, § 31, stk. 2, 5 og 6, §§ 32 og 33, §§ 35-39, § 40,  

 stk. 1, 5 og 6, § 41, § 44, stk. 1 og 3, § 46, stk. 1, § 47, stk. 1, § 59,  

 stk. 1, 2, 4 og 5, § 60, stk. 1 og 2, § 61, § 62, stk. 1-3, § 63, stk. 2, §  

 64, stk. 2-4, § 65, stk. 2, § 66, stk. 1 og 3, § 67, stk. 2, § 68, stk. 2 og  

 3, § 70, stk. 2, § 72, § 74 og § 75, stk. 2, med bøde eller hæfte.
 Stk. 2. Medmindre højere straf er forskyldt efter straffeloven,  

 straffes personer, der er knyttet til en forening, og som giver urigtige  

 eller vildledende oplysninger om forhold vedrørende foreningen til  

 Finanstilsynet, andre offentlige myndigheder eller til noget foreningsorgan,  

 med bøde eller hæfte.
 Stk. 3. På samme måde straffes personer, som er knyttet til en  

 forening, og som med forsæt eller grov uagtsomhed giver urigtige eller  

 vildledende oplysninger til offentligheden eller til foreningens medlemmer  

 eller påfører eller fremkalder nærliggende fare for, at der påføres  

 foreningen et tab ved dens virksomhed.
 Stk. 4. Stk. 3 finder tilsvarende anvendelse på oplysninger, der  

 afgives af en person, der er knyttet til et depot- eller  

 administrationsselskab om forhold vedrørende selskabet, såfremt oplysningerne  

 tillige har betydning for foreningen.
 Stk. 5. Den, der forsætligt eller groft uagtsomt undlader at  

 afgive oplysninger eller afgiver urigtige eller vildledende oplysninger i  

 henhold til § 77, stk. 3, straffes med bøde eller hæfte, for så vidt højere  

 straf ikke er forskyldt efter anden lovgivning.
 Stk. 6. I forskrifter, der udstedes af Finanstilsynet i medfør af  

 denne lov, kan der fastsættes straf af bøde for overtrædelse af  

 bestemmelserne i forskrifterne.
 Stk. 7. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 16 Ikrafttrædelses- og overgangsbestemmelser § 87. Loven træder i kraft den 1. januar 1998.
 Stk. 2. Samtidig ophæves lov om investeringsforeninger, jf.  

 lovbekendtgørelse nr. 85 af 12. februar 1990.
Stk. 3. De bekendtgørelser, der er udstedt i medfør af lov om  

 investeringsforeninger, jf. lovbekendtgørelse nr. 85 af 12. februar 1990,  

 forbliver i kraft, til de erstattes.
Disse bekendtgørelser finder tilsvarende  

 anvendelse på specialforeninger.
 § 88. De ved lovens ikrafttræden bestående investeringsforeninger  

 skal inden den 1. januar 1999 bringe deres vedtægter i overensstemmelse med  

 kravene i denne lov.
 Stk. 2. Vedtægtsændringer, som er nødvendige for at bringe  

 vedtægterne i overensstemmelse med forskrifterne i denne lov, men som ikke  

 har opnået vedtagelse på en generalforsamling, skal anses som gyldigt  

 vedtaget af generalforsamlingen, såfremt der på denne ikke er afgivet så  

 stort et antal stemmer imod ændringerne, som efter vedtægterne kræves til  

 beslutning om foreningens opløsning.
 Stk. 3. Senest den 1. marts 1998 skal der foretages indberetning  

 om indgåede engagementer m.v., jf. § 24, samt være udarbejdet interne  

 retningslinjer ifølge § 25.
 Stk. 4. Bestemmelsen i § 37, stk. 5, finder anvendelse på  

 regnskabsår, der begynder den 1. januar 1998 eller senere.
 § 89. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Indledende bestemmelser § 1. Denne lov finder anvendelse på investeringsforeninger, 1) som har til formål fra en videre kreds eller offentligheden at modtage  

 midler, som under iagttagelse af et princip om risikospredning anbringes i  

 værdipapirer i overensstemmelse med reglerne i kapitel 9, og 2) som på forlangende af en deltager skal indløse deltagerens andel af  

 formuen med midler, der hidrører fra denne.
§ 2. Loven finder endvidere anvendelse på specialforeninger, 1) som har til formål fra et eller flere medlemmer, en videre kreds eller  

 offentligheden at modtage midler, som under iagttagelse af et princip om  

 risikospredning anbringes i værdipapirer i overensstemmelse med reglerne i  

 kapitel 10, og 2) som indløser en deltagers andel af formuen efter vedtægternes  

 bestemmelse herom, jf. stk. 4-6.
 Stk. 2. Ved specialforeninger forstås:
 1) Placeringsforeninger, som placerer deres midler i overensstemmelse med  

 § 64.
 2) Pengemarkedsforeninger, som anbringer de modtagne midler i  

 pengemarkedsrelaterede værdipapirer, jf. § 65 og § 66.
 3) Investeringsinstitutforeninger, som anbringer de modtagne midler i  

 andre investeringsforeningers, pengemarkedsforeningers,  

 erhvervsudviklingsforeningers og placeringsforeningers andele, jf. § 67.
 4) Erhvervsudviklingsforeninger, som fortrinsvis anbringer de modtagne  

 midler i unoterede kapitalandele i aktie- eller anpartsselskaber, jf. § 68.
 Stk. 3. Vedtægterne for en specialforening skal indeholde  

 bestemmelser om hvorvidt foreningen henvender sig til et eller flere  

 medlemmer, en videre kreds eller offentligheden.
 Stk. 4. Det kan i vedtægterne for de i stk. 2, nr. 1-3, nævnte  

 specialforeninger fastsættes, at emission og indløsning ikke kan finde sted i  

 en forud fastlagt periode.
 Stk. 5. Efter emissionsperiodens udløb kan bestyrelsen i de i stk.  

 4 nævnte specialforeninger efter vedtægternes bestemmelse herom dog træffe  

 beslutning om, at foreningen skal være åben for emission eller indløsning i  

 bestemte perioder.
Stk. 6. Vedtægterne for de i stk. 2, nr. 4, nævnte  

 specialforeninger skal indeholde bestemmelse om, at foreningen ikke er åben  

 for emission, og at intet medlem kan kræve sig indløst.
Dog kan det på  

 generalforsamlingen med samme majoritet som til vedtægtsændring, jf. § 13,  

 besluttes, at der kan ske nyemission eller indløsning på nærmere angivne  

 tidspunkter.
Ved indløsning i disse tilfælde skal medlemmerne have indløst  

 forholdsvis lige store andele af formuen.
§ 3. Virksomhed som nævnt i §§ 1 og 2 skal organiseres i  

 foreningsform.
Medlem af foreningen er enhver ejer af en andel af foreningens  

 formue.
 Stk. 2. Enhver andel i en forenings formue skal medføre samme  

 rettigheder, jf. dog § 12.
 Stk. 3. En investeringsforening kan ikke drive anden virksomhed  

 end nævnt i § 1, og en specialforening kan ikke drive anden virksomhed end  

 nævnt i § 2.
 § 4. En forening kan opdeles i afdelinger, hver baseret på en  

 bestemt del af aktiverne.
Stk. 2. Er en forening opdelt i afdelinger, hæfter hver afdeling  

 kun for egne forpligtelser.
Dog hæfter hver afdeling principalt for sin andel  

 af de fælles omkostninger.
Er der foretaget forgæves retsforfølgning, eller  

 er det på anden måde godtgjort, at afdelingen ikke kan opfylde sine  

 forpligtigelser, hæftes der dog subsidiært solidarisk for fælles  

 omkostninger.
 § 5. Investeringsforeninger og specialforeninger er eneberettigede  

 til at henvende sig til en videre kreds eller offentligheden med henblik på  

 at modtage midler til en virksomhed som nævnt i henholdsvis § 1 og § 2.
Stk. 2. Foreningerne er forpligtede og eneberettigede til i deres  

 navn at benytte ordene »investeringsforening« eller  

 »specialforening« henholdsvis »placeringsforening«,  

 »pengemarkedsforening«, »investeringsinstitutforening«  

 eller »erhvervsudviklingsforening«.
Andre virksomheder må ikke i  

 deres navn eller til betegnelse af virksomheden benytte ordene  

 »investeringsforening« eller »specialforening«  

 henholdsvis »placeringsforening«, »pengemarkedsforening«,  

 »investeringsinstitutforening« eller  

 »erhvervsudviklingsforening« eller betegnelser, der er egnet til at  

 fremkalde det indtryk, at de er sådanne foreninger.
Kapitel 2 Godkendelse, vedtægter m.v.
§ 6. En forening eller afdeling skal for at kunne udøve virksomhed godkendes af Finanstilsynet og registreres i Erhvervs- og Selskabsstyrelsen.
 Stk. 2. For anmeldelse og registrering gælder aktieselskabslovens  

 bestemmelser tilsvarende.
Stk. 3. Godkendelse er, foruden det, der er nævnt i § 7 og § 8,  

 betinget af, at 1) foreningen eller afdelingen er gyldigt stiftet, 2) foreningen eller afdelingen har en formue på mindst 10 mio. kr., og 3) foreningens valg af depotselskab og eventuelle valg af  

 administrationsselskab er godkendt af Finanstilsynet.
 Stk. 4. Godkendelse er for investeringsforeninger desuden betinget  

 af, at investeringsforeningens vedtægter er godkendt af Finanstilsynet.
 Stk. 5. Godkendelse er for specialforeninger desuden betinget af,  

 at Finanstilsynet ikke har bemærkninger til specialforeningens vedtægter, og  

 at de i et eksemplar er indsendt til Erhvervs- og Selskabsstyrelsen.
 § 7. Foreningens eller afdelingens minimumsformue skal enten være  

 tegnet på den stiftende generalforsamling, eller også skal der stilles en  

 ubetinget garanti af et pengeinstitut om tegning af investeringsandele for  

 minimumsbeløbet.
 § 8. Finanstilsynet kan nægte godkendelse af en forening, hvis et  

 medlem af direktionen eller bestyrelsen:
1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
§ 9. Afslag på ansøgning om godkendelse skal begrundes og meddeles  

 foreningen senest 6 måneder efter ansøgningens modtagelse eller, hvis  

 ansøgningen er ufuldstændig, senest 6 måneder efter, at foreningen har  

 fremsendt de oplysninger, der er nødvendige for at træffe afgørelse.
Der  

 træffes under alle omstændigheder afgørelse senest 12 måneder efter  

 ansøgningens modtagelse.
 § 10. En forenings vedtægter skal indeholde bestemmelser om:
1) foreningens navn og eventuelle binavne, 2) den kommune her i landet, hvor foreningen skal have hjemsted  

 (hovedkontor), 3) foreningens eventuelle opdeling i afdelinger, 4) valg og udskiftning af foreningens depotselskab, 5) indkaldelse til generalforsamlinger, herunder om tid og sted for disse, 6) hvilke anliggender der skal behandles på den ordinære  

 generalforsamling, 7) stemmeretten og dennes udøvelse, herunder eventuelle begrænsninger i  

 stemmeretten, 8) vedtagelse af forslag på generalforsamlingen, herunder om ændring af  

 vedtægter og om foreningens opløsning, 9) bestyrelse, direktion eller administrationsselskab samt revision, 10) hvem der har ret til at tegne foreningen, herunder hvem der udøver  

 stemmeretten på foreningens værdipapirer, 11) hvorvidt foreningen eller afdelingen er bevisudstedende eller  

 kontoførende, 12) foreningsandelenes størrelse (pålydende) og udformning af eventuelle  

 beviser, 13) hvorvidt foreningsandelene skal lyde på navn eller kan lyde på  

 ihændehaver, og om der gælder begrænsninger i foreningsandelenes  

 omsættelighed, 14) emission og indløsning af foreningsandele, herunder om der i  

 specialforeninger gælder indskrænkninger heri, 15) hvorledes der skal forholdes med foreningens overskud, 16) hæftelsesform for foreningen, for eventuelle afdelinger samt for det  

 enkelte medlem, 17) hvorledes foreningens aktiver værdiansættes, jf. § 38, 18) hvorledes emissions- og indløsningsprisen for foreningsandelene  

 fastsættes, jf. §§ 29 og 31, 19) hvilke omkostninger der påhviler foreningen, samt et maksimum for,  

 hvor stor en andel omkostningerne må udgøre af den højeste formue i  

 regnskabsåret, 20) regnskabsaflæggelse og fordeling af årsoverskud og 21) revision af årsregnskabet samt offentlighedens adgang til at gøre sig  

 bekendt med dette.
 Stk. 2. En investeringsforenings vedtægter skal desuden indeholde  

 bestemmelser om de almindelige regler for investeringsforeningers anbringelse  

 af formuen, herunder angivelse af de offentlige myndigheder eller  

 internationale institutioner af offentlig karakter, som udsteder eller  

 garanterer de værdipapirer, hvori investeringsforeningen agter at investere  

 mere end 35 pct. af sin formue.
Stk. 3. En specialforenings vedtægter skal desuden indeholde  

 bestemmelser om 1) de almindelige regler for specialforeningers anbringelse af formuen, og 2) hvem en specialforening henvender sig til.
Kapitel 3 Generalforsamling, ledelse m.v.
 § 11. Generalforsamlingen er foreningens øverste myndighed.
 Stk. 2. Medlemmernes ret til at træffe beslutning i foreningen  

 udøves på generalforsamlingen, jf. dog stk. 3.
 Stk. 3. De beføjelser, der udøves af foreningens  

 generalforsamling, tilkommer på generalforsamlingen en afdelings medlemmer  

 for så vidt angår:
1) godkendelse af afdelingens årsregnskab, 2) ændring af vedtægternes regler for anbringelse af afdelingens formue og 3) afdelingens opløsning, fusion eller spaltning.
 Stk. 4. Ved beslutninger i henhold til stk. 3 finder stk. 1-2 og  

 stk. 5-6, samt §§ 12 og 13 tilsvarende anvendelse.
 Stk. 5. Ethvert medlem har ret til i overensstemmelse med  

 vedtægternes regler herom at kræve et bestemt emne optaget på dagsordenen.
 Stk. 6. Bestyrelsen og direktionen skal, når det forlanges af et  

 medlem, og det efter bestyrelsens skøn kan ske uden væsentlig skade for  

 foreningen, meddele til rådighed stående oplysninger på generalforsamlingen  

 om alle forhold, som er af betydning for bedømmelsen af årsregnskabet og  

 foreningens stilling i øvrigt eller for spørgsmål, hvorom beslutning skal  

 træffes på generalforsamlingen.
§ 12. Ethvert medlem skal sikres stemmeret på generalforsamlingen  

 i forhold til sin andel.
Ethvert medlem skal dog mindst have en stemme.
Det  

 kan i vedtægterne bestemmes, at intet medlem kan afgive stemme for mere end  

 en vis procentdel af formuen eller for mere end et bestemt beløb.
 Stk. 2. Er stemmeret betinget af notering i foreningens protokol,  

 kan noteringsfristen ikke være længere end 4 uger.
§ 13. Til vedtagelse af beslutning om ændring af vedtægterne  

 kræves, at mindst halvdelen af formuen er repræsenteret på  

 generalforsamlingen, og at beslutningen vedtages med mindst to tredjedele af  

 de afgivne stemmer.
Er halvdelen af formuen ikke repræsenteret på  

 generalforsamlingen, men stemmer to tredjedele af de afgivne stemmer for  

 forslaget, kan forslaget vedtages på en ekstraordinær generalforsamling, der  

 indkaldes med mindst 3 ugers varsel.
På den ekstraordinære generalforsamling  

 kan forslaget vedtages med to tredjedele af de afgivne stemmer uden hensyn  

 til, hvor stor en del af formuen der er repræsenteret.
 Stk. 2. Ændring af vedtægterne for en investeringsforening og  

 ændring af vedtægterne for en specialforening for så vidt angår stiftelse af  

 nye afdelinger kan ikke træde i kraft, før ændringen er godkendt af  

 Finanstilsynet.
 § 14. Bestyrelsen og direktionen forestår ledelsen af foreningens  

 anliggender, jf. dog § 15, stk. 2.
Stk. 2. Bestyrelsen skal bestå af mindst 3 medlemmer, der vælges  

 af generalforsamlingen.
Flertallet af bestyrelsens medlemmer må hverken være  

 medlemmer af depotselskabets bestyrelse, ansat i depotselskabet eller i andre  

 selskaber i en koncern, som depotselskabet er en del af.
Stk. 3. Bestyrelsen skal sørge for en forsvarlig organisation af  

 foreningens virksomhed, der skal udøves i overensstemmelse med loven og  

 foreningens vedtægter.
Bestyrelsen skal tage stilling til, om foreningens  

 formueforhold til enhver tid er forsvarlige i forhold til foreningens drift.  

 Bestyrelsen skal påse, at bogføring og formueforvaltning kontrolleres på en  

 efter foreningens forhold tilfredsstillende måde.
 Stk. 4. Bestyrelsen skal ved en forretningsorden træffe nærmere  

 bestemmelse om udøvelsen af sit hverv.
 Stk. 5. Bestyrelsen skal udfærdige skriftlige retningslinier for  

 foreningens væsentligste aktivitetsområder, hvori arbejdsdelingen mellem  

 bestyrelsen og direktionen fastlægges.
 Stk. 6. Et eksemplar af de i stk. 5 nævnte retningslinier skal  

 indsendes til Finanstilsynet, der ligeledes skal orienteres skriftligt om  

 eventuelle ændringer heri.
§ 15. Bestyrelsen ansætter en direktion, der varetager den daglige  

 ledelse af foreningen.
Direktionen skal derved følge de retningslinier og  

 anvisninger, som bestyrelsen har givet.
Den daglige ledelse omfatter ikke  

 dispositioner, der efter foreningens forhold er af usædvanlig art eller af  

 stor betydning.
Sådanne dispositioner kan direktionen kun foretage efter  

 særlig bemyndigelse fra bestyrelsen, medmindre bestyrelsens beslutning ikke  

 kan afventes uden væsentlig ulempe for foreningens virksomhed.
Bestyrelsen  

 skal i så fald snarest muligt underrettes om den trufne disposition.
Stk. 2. Den daglige ledelse kan i stedet overlades til et af  

 Finanstilsynet godkendt administrationsselskab med hjemsted her i landet,  

 således at de opgaver, der påhviler en forenings direktør, udføres af  

 administrationsselskabets direktør.
Dette skal være et aktieselskab og må  

 ikke drive anden virksomhed end daglig ledelse af investeringsforeninger og  

 daglig ledelse af specialforeninger.
Bestemmelserne i stk. 1 og 3 samt i §  

 14, stk. 3-6, finder tilsvarende anvendelse for administrationsselskabet.
Stk. 3. Direktører, vicedirektører, underdirektører og dermed  

 ligestillede samt interne revisions- og vicerevisionschefer må ikke eje eller  

 drive selvstændig erhvervsvirksomhed eller som bestyrelsesmedlem, funktionær  

 eller på anden måde deltage i ledelsen eller driften af anden  

 erhvervsvirksomhed end foreningen, jf. dog stk. 4-6 og §§ 16-18. De kan dog  

 eje, drive og deltage i administrationen af fast ejendom.
Endvidere kan  

 direktører med bestyrelsens tilladelse midlertidigt eje eller drive  

 selvstændig erhvervsvirksomhed, som de ejer ved tiltrædelsen af deres  

 stilling i foreningen eller senere arver, hvis en umiddelbar afhændelse af  

 erhvervsvirksomheden vil være forbundet med et økonomisk tab.
Direktionen kan  

 give tilsvarende tilladelse til vicedirektører, underdirektører og dermed  

 ligestillede samt interne revisions- og vicerevisionschefer.
 Stk. 4. Forbudet i stk. 3 gælder ikke for hverv i foreninger,  

 institutioner, råd, nævn og lignende, der ikke har til formål at fremme  

 deltagernes økonomiske interesser gennem erhvervsdrift.
 Stk. 5. I foreninger, hvor direktøren er eneste ansatte eller ikke  

 har fuldtidsbeskæftigelse, finder stk. 3 ikke anvendelse.
Stk. 6. De i stk. 3 nævnte personer kan dog varetage tilsvarende  

 stillinger i andre investeringsforeninger og specialforeninger inden for  

 samme gruppe.
Endvidere kan de interne revisions- og vicerevisionschefer  

 uanset stk. 3 være intern revisions- og vicerevisionschef i et selskab som  

 nævnt i § 62, stk. 4.
§ 16. Bestyrelsen kan tillade, at en direktør kan være  

 bestyrelsesmedlem i et pengeinstitut, et realkreditinstitut, et  

 forsikringsselskab eller et fondsmæglerselskab, jf. dog § 18. Endvidere kan  

 bestyrelsen tillade, at direktører kan være bestyrelsesmedlem i en  

 investeringsforening eller specialforening uden for den i § 15, stk. 6,  

 nævnte gruppe af foreninger, jf. dog § 18. Direktionen kan give tilsvarende  

 tilladelse til vicedirektører, underdirektører og dermed ligestillede.
Den  

 pågældende må dog ikke varetage hvervet som bestyrelsesformand.
 Stk. 2. Hvervet kan kun bestrides, såfremt der ikke er  

 personsammenfald for flertallet af medlemmerne i bestyrelsen for det  

 pågældende selskab og foreningens bestyrelse.
 Stk. 3. Samtlige tilladelser givet af bestyrelsen i medfør af stk.  

 1 skal fremgå af bestyrelsens forhandlingsprotokol.
 Stk. 4. Foreningens årsregnskab skal indeholde oplysning om de i  

 stk. 1 nævnte hverv, jf. § 37, stk. 5.
 § 17. Bestyrelsen kan tillade, at direktører kan være  

 bestyrelsesmedlem i andre erhvervsvirksomheder end de i § 16 nævnte  

 institutter og virksomheder, jf. dog § 18. Direktionen kan give tilsvarende  

 tilladelse til vicedirektører, underdirektører og dermed ligestillede.
 Stk. 2. Bestyrelsen kan desuden tillade, at en direktør kan være  

 bestyrelsesmedlem i de i § 7 i lov om værdipapirhandel m.v. nævnte selskaber,  

 jf. dog § 18. Direktionen kan give tilsvarende tilladelse til vicedirektører,  

 underdirektører og dermed ligestillede.
 Stk. 3. § 16, stk. 3 og 4, finder tilsvarende anvendelse.
 § 18. En direktør, vicedirektør, underdirektør og en dermed  

 ligestillet kan højst være medlem af 10 bestyrelser i de  

 erhvervsvirksomheder, der er omfattet af §§ 16-17, heraf 5 bestyrelser i  

 erhvervsvirksomheder, der er børsnoterede eller har en egenkapital på over 50  

 mio. kr.
§ 19. § 15, stk. 3 og 4, og §§ 16-18 samt § 37, stk. 5, gælder  

 tilsvarende for administrationsselskabers ledelse og interne revisions- og  

 vicerevisionschefer, dersom foreningens daglige ledelse varetages af  

 administrationsselskabet.
En direktør kan dog ikke være direktør i andre  

 administrationsselskaber.
 Stk. 2. Såfremt administrationsselskabet er datterselskab af et  

 pengeinstitut, kan den interne revisions- eller vicerevisionschef uanset stk.  

 1 være intern revisions- eller vicerevisionschef i andre virksomheder inden  

 for koncernen efter de regler, der er fastsat efter § 34, stk. 5, i bank- og  

 sparekasseloven.
§ 20. Bestyrelsesmedlemmer og direktører skal være myndige og have  

 bopæl her i landet.
Kravet om bopæl anvendes ikke i det omfang, andet er  

 fastsat i eller i medfør af international aftale eller ved bestemmelser  

 fastsat af økonomiministeren.
Stk. 2. Bestyrelse, direktion og personale må kun aflønnes med  

 faste beløb.
Dog kan der udbetales tantieme med faste beløb.
Overlades  

 ledelsen af en forening til et administrationsselskab, må dette ligeledes kun  

 honoreres med faste beløb og tantieme med faste beløb.
§ 21. Hvervet som bestyrelsesmedlem kan hverken forenes med  

 stillingen som direktør i foreningen eller i dennes eventuelle  

 administrationsselskab.
Dog kan bestyrelsen i en direktørs forfald  

 midlertidigt beskikke et af sine medlemmer til direktør.
Den pågældende kan i  

 så fald ikke udøve stemmeret i de nævnte organer.
Stk. 2. Der skal senest 4 uger efter ansættelse, valg og afgang af  

 direktion, bestyrelsesmedlemmer og revision gives meddelelse til  

 Finanstilsynet.
Meddelelsen skal være modtaget i Finanstilsynet senest ved  

 fristens udløb.
 § 22. Varetages foreningens daglige ledelse af et  

 administrationsselskab, finder § 20 og § 21, stk. 2, tilsvarende anvendelse.
 Stk. 2. Flertallet af medlemmerne i administrationsselskabets  

 bestyrelse må hverken være medlemmer af depotselskabets bestyrelse, ansat i  

 depotselskabet eller i et selskab i en koncern, som depotselskabet er en del  

 af.
§ 23. Direktører, vicedirektører, underdirektører og dermed  

 ligestillede samt interne revisions- og vicerevisionschefer i en forening må  

 ikke for egen regning udføre eller deltage i spekulationsforretninger.
Det  

 samme gælder for andre ledende medarbejdere med ansvar for fonds- eller  

 valutafunktioner.
 Stk. 2. Bestyrelsen er forpligtet til at udarbejde interne  

 retningslinier for, hvilke andre medarbejdere der ikke for egen regning må  

 udføre eller deltage i spekulationsforretninger.
 Stk. 3. Finanstilsynet fastsætter nærmere regler om, hvilke  

 formuedispositioner der udgør spekulationsforretninger.
Stk. 4. Medlemmer af ledelsen af en forening, af dens depotselskab  

 eller eventuelle administrationsselskab må ikke uden samtykke fra foreningens  

 bestyrelse overdrage værdipapirer eller andet til foreningen eller erhverve  

 sådanne aktiver fra foreningen.
Samtykke skal gives i hvert enkelt tilfælde  

 og indføres i bestyrelsens forhandlingsprotokol.
 Stk. 5. Et bestyrelsesmedlem eller en direktør må ikke deltage i  

 behandling af spørgsmål om aftaler mellem foreningen og den pågældende selv  

 eller om søgsmål mod den pågældende selv eller søgsmål mod tredjemand eller  

 om aftale mellem foreningen og tredjemand, hvis bestyrelsesmedlemmet eller  

 direktøren deri har en væsentlig interesse, der kan være stridende mod  

 foreningens.
 Stk. 6. En direktør kan ikke bestride hverv som direktør i en  

 forening, såfremt den pågældende har anmeldt betalingsstandsning, er under  

 konkursbehandling, har indgivet begæring om gældssanering, eller der er  

 indledt forhandling om tvangsakkord.
 § 24. Bestyrelsen skal for direktører, vicedirektører,  

 underdirektører og dermed ligestillede, udarbejde retningslinier om  

 indberetning af formuedispositioner omfattet af de særlige undtagelser, som  

 fremgår af bekendtgørelsen udstedt i medfør af § 23, stk. 3.
 Stk. 2. På baggrund af de foretagne indberetninger skal den valgte  

 revision i revisionsprotokollen vedrørende årsregnskabet afgive erklæring om,  

 hvorvidt indberetningerne har givet anledning til bemærkninger, jf. § 23,  

 stk. 3.
 § 25. Den valgte revision skal en gang om året gennemgå  

 foreningens interne retningslinier vedrørende indberetning efter § 24, stk.  

 1, og afgive erklæring i revisionsprotokollen vedrørende årsregnskabet om,  

 hvorvidt selskabets forretningsgange på dette område er betryggende.
 § 26. § 23, stk. 1-3, og §§ 24-25 gælder tilsvarende for  

 administrationsselskabets ledelse og interne revisions- og vicerevisionschef,  

 dersom foreningens daglige ledelse varetages af et administrationsselskab.
 § 27. Bestyrelsesmedlemmer, revisorer, direktører og de øvrige  

 ansatte i en forening, i dets depotselskab og i dets eventuelle  

 administrationsselskab må ikke uberettiget røbe, hvad de under udøvelse af  

 deres stilling eller hverv har fået kundskab om.
Kapitel 4 Almindelige bestemmelser § 28. En forening eller afdeling må ikke optage lån.
 Stk. 2. Finanstilsynet kan dog tillade, at en forening eller  

 afdeling:
1) optager kortfristede lån på højst 10 pct. af formuen for at indløse  

 medlemsandele eller for at udnytte tegningsrettigheder og 2) optager lån på højst 10 pct. af formuen til erhvervelse af ejendomme,  

 der er nødvendige til udøvelse af dens virksomhed.
 Stk. 3. De i stk. 2, nr. 1 og 2, omhandlede lån må i alt højst  

 udgøre 15 pct. af foreningens eller afdelingens formue.
 § 29. Andele i en forening eller afdeling kan kun tegnes mod  

 samtidig indbetaling af emissionsprisen.
Stk. 2. Emissionsprisen fastsættes ved at dividere formuens værdi  

 på emissionstidspunktet med den nominelle værdi af tegnede andele.
Der  

 tillægges et beløb til dækning af udgifter ved køb af værdipapirer og  

 nødvendige omkostninger ved emissionen.
 Stk. 3. Stk. 1 omfatter ikke fondsandele.
 § 30. En forenings eller afdelings overskud (nettoindtægt) skal  

 enten udloddes til medlemmerne i form af udbytte eller henlægges til  

 forøgelse af formuen i overensstemmelse med vedtægternes bestemmelser herom.  

 Mindst en gang om året skal foreningen eller afdelingen udbetale udbytte  

 eller i tilfælde af henlæggelse underrette medlemmerne om det henlagte beløbs  

 størrelse.
 Stk. 2. Generalforsamlingen i udbyttebetalende foreninger eller  

 afdelinger, der anbringer formuen i obligationer, kan efter vedtægternes  

 bestemmelser herom beslutte, at den efter stk. 1 opgjorte udlodning helt  

 eller delvist overføres til udlodning for efterfølgende regnskabsår.
 Stk. 3. Vedtægterne kan bestemme, at en forening eller afdeling  

 udover den i stk. 1 og 2 besluttede udlodning kan udlodde af formuen for at  

 sikre en stabil udlodningsprocent.
§ 31. En forening eller afdeling skal på et medlems forlangende  

 indløse andele.
Vedtægterne i en specialforening kan indeholde anden  

 bestemmelse, jf. § 2, stk. 4-6.
Stk. 2. Indløsningsprisen udregnes på grundlag af en opgørelse  

 svarende til den i § 29, stk. 2, 1. pkt., nævnte, foretaget på  

 indløsningstidspunktet.
Der gøres fradrag i indløsningsprisen for udgifter  

 ved salg af værdipapirer samt for nødvendige omkostninger ved indløsningen.
Stk. 3. Indløsning kan udsættes efter vedtægternes bestemmelser  

 herom.
Foreningen skal senest 8 dage efter udsættelsen have indgivet  

 meddelelse herom til Finanstilsynet.
Investeringsforeninger skal inden for  

 samme tidsfrist tillige have indgivet meddelelse om udsættelsen til de  

 kompetente myndigheder i andre medlemsstater af Den Europæiske Union eller  

 lande, som Fællesskabet har indgået aftale med, i hvilke  

 investeringsforeningen markedsfører sine andele.
 Stk. 4. Finanstilsynet kan kræve, at foreningen udsætter  

 indløsningen af andele.
Stk. 5. Finanstilsynet skal have meddelelse, såfremt en forenings  

 eller afdelings formue ikke længere opfylder lovens eller vedtægternes  

 mindstekrav.
Finanstilsynet kan fastsætte en frist til at bringe formuen i  

 overensstemmelse med mindstekravet eller kan beslutte, at foreningen eller  

 afdelingen skal afvikles.
Stk. 6. Såfremt bestyrelsen i en forening eller afdeling skønner,  

 at imødekommelse af et indløsningskrav, hvorved den resterende formue vil  

 komme under lovens eller vedtægternes mindstekrav, kan betyde en risiko for,  

 at alle andele ikke kan indfries fuldt ud, eller for forskelsbehandling af  

 investorerne og foreningens øvrige kreditorer, skal foreningen udsætte  

 indløsningen og indberette det til Finanstilsynet.
Samtidig skal der gives  

 meddelelse om, hvorvidt foreningen henholdsvis afdelingen søges videreført  

 ved reetablering af formuen, jf. § 6, stk. 3, nr. 2, eller om bestyrelsen vil  

 forelægge et forslag til beslutning om opløsning af foreningen eller  

 afdelingen for generalforsamlingen.
 § 32. En forening eller afdeling må ikke yde lån eller stille  

 garanti.
 § 33. En forening eller afdeling må ikke udføre eller deltage i  

 spekulationsforretninger.
 § 34. Værdipapirer, der noteres på en fondsbørs eller handles på  

 et andet reguleret marked som nævnt i § 59, stk. 1, nr. 1, og § 65, stk. 2,  

 skal, såfremt de handles uden for fondsbørsen eller markedet, handles til  

 samme eller en mere fordelagtig pris end den, der omsætningens størrelse  

 taget i betragtning kunne opnås på fondsbørsen eller det regulerede marked.
Kapitel 5 Regnskab og revision § 35. For hvert regnskabsår udarbejder bestyrelse og direktion  

 eller direktionen i administrationsselskabet i overensstemmelse med lovgivningens og vedtægternes regler herom et årsregnskab bestående af resultatopgørelse, balance og noter.
Endvidere udarbejdes en årsberetning.
De opregnede dele udgør en helhed.
Endelig skal der hvert år pr. 30. juni udarbejdes en formueopgørelse.
 Stk. 2. Er foreningen opdelt i afdelinger, skal årsregnskabet og  

 formueopgørelsen udarbejdes særskilt for hver afdeling.
 Stk. 3. Årsregnskab og årsberetning skal underskrives af  

 bestyrelsen og af direktionen eller direktionen i administrationsselskabet.  

 Mener et bestyrelsesmedlem, en direktør eller en direktør i  

 administrationsselskabet, at årsregnskabet eller årsberetningen ikke bør  

 godkendes, eller har vedkommende andre indvendinger mod disse, som  

 vedkommende ønsker at gøre generalforsamlingen bekendt med, skal vedkommende  

 gøre rede herfor i sin påtegning.
§ 36. Regnskabsåret er kalenderåret.
Dog kan den første  

 regnskabsperiode omfatte et kortere eller længere tidsrum, dog højst atten  

 måneder.
 § 37. Årsregnskabet skal opstilles på overskuelig måde i  

 overensstemmelse med denne lov og forskrifter udstedt i medfør af loven.
 Stk. 2. Årsregnskabet skal give et retvisende billede af  

 foreningens henholdsvis afdelingens aktiver og passiver, dens økonomiske  

 stilling samt resultatet.
 Stk. 3. Hvis anvendelsen af bestemmelser i denne lov eller  

 forskrifter udstedt i medfør af loven ikke er tilstrækkelige til at give et  

 retvisende billede som nævnt i stk. 2, skal der gives yderligere oplysninger  

 i årsregnskabet.
 Stk. 4. Årsregnskabet skal indeholde oplysninger om usædvanlige  

 retshandler af større betydning, som har fundet sted mellem foreningen og  

 dens administrationsselskab eller foreningen og dens depotselskab, samt  

 mellem foreningen og de virksomheder, som er direkte eller indirekte  

 forbundet med foreningens administrationsselskab og depotselskab, jf. § 1,  

 stk. 2, nr. 5, 7 og 10, i lov om visse selskabers aflæggelse af årsregnskab.
 Stk. 5. I en note til årsregnskabet skal der gives oplysninger om  

 hverv, som bestyrelsen har godkendt, jf. §§ 16-18. Oplysningerne, som skal  

 vedrøre samtlige hverv i det pågældende regnskabsår, skal omfatte en  

 angivelse af hvervet samt navnet på den pågældende, som har påtaget sig  

 dette.
 § 38. Posterne i årsregnskabet værdiansættes i overensstemmelse  

 med følgende almindelige principper:
 1) Foreningen formodes at fortsætte sin virksomhed.
 2) Værdiansættelsesmetoderne må ikke ændres fra det ene regnskabsår til  

 det næste.
3) Værdiansættelsen skal i alle tilfælde ske under udvisning af behørig  

 forsigtighed og især således a) at kun den fortjeneste, der er konstateret på balancetidspunktet,  

 medtages, jf. dog stk. 2, b) at der tages hensyn til alle forudsigelige risici og eventuelle tab,  

 som er opstået i løbet af det regnskabsår, årsregnskabet vedrører, eller i et  

 tidligere regnskabsår, selv om disse risici eller tab først bliver kendt  

 mellem balancetidspunktet og det tidspunkt, på hvilket årsregnskabet  

 udarbejdes, og c) at der tages hensyn til enhver værdiforringelse, hvad enten  

 årsregnskabet udviser tab eller fortjeneste.
 4) Der skal tages hensyn til indtægter og udgifter vedrørende det år, som  

 regnskabet omfatter, uanset betalingstidspunkt.
 5) Aktiv- og passivposternes bestanddele skal værdiansættes hver for sig.
 6) Åbningsbalancen for hvert år skal svare til balancen for det foregående  

 år.
 Stk. 2. Finanstilsynet kan, uanset stk. 1, nr. 3, litra a og b,  

 fastsætte regler, hvorefter værdipapirer, andre aktiver, gældsposter og  

 finansielle instrumenter opføres til markedsværdien.
Stk. 3. De almindelige principper i stk. 1 kan fraviges i  

 undtagelsestilfælde.
Eventuelle fravigelser skal anføres i noterne og  

 behørigt begrundes tillige med angivelse af deres beløbsmæssige indvirkning  

 på foreningens aktiver og passiver, dens økonomiske stilling og resultatet.
§ 39. Årsberetningen skal indeholde en redegørelse for udviklingen  

 i foreningens økonomiske aktiviteter og forhold.
Hvis årsregnskabet i  

 væsentlig grad er påvirket af usædvanlige forhold, samt hvis der er væsentlig  

 usikkerhed ved opgørelsen af årsregnskabet, skal der gives oplysning herom i  

 en særskilt del af beretningen.
Oplysningerne skal gives hver for sig og om  

 muligt med beløbsangivelse.
 Stk. 2. Årsberetningen skal endvidere indeholde omtale af:
1) betydningsfulde hændelser indtruffet efter regnskabsårets afslutning og 2) foreningens forventede udvikling.
 Stk. 3. Bestyrelsen skal i årsberetningen eller i tilknytning til  

 resultatopgørelsen eller balancen stille forslag til beslutning vedrørende  

 anvendelse af foreningens overskud.
 § 40. En forenings henholdsvis afdelings årsregnskab skal  

 revideres af mindst to revisorer, hvoraf den ene skal være statsautoriseret.  

 De øvrige revisorer skal være statsautoriseret eller registreret.
 Stk. 2. De for aktieselskaber gældende revisionsbestemmelser i  

 årsregnskabsloven finder tilsvarende anvendelse på foreninger.
 Stk. 3. Finanstilsynet kan fastsætte bestemmelser om revisionens  

 gennemførelse i foreninger.
 Stk. 4. Finanstilsynet kan afskedige en revisor, der findes  

 åbenbart uegnet til sit hverv, og i stedet udpege en anden revisor, jf.  

 herved stk. 1, der fungerer, indtil nyt valg kan foretages.
 Stk. 5. Ved revisorskifte skal foreningen og revisor give  

 Finanstilsynet hver sin redegørelse, hvis skiftet skyldes særlige forhold.
 Stk. 6. Finanstilsynet kan pålægge revisorerne at give oplysninger  

 om foreningens forhold.
Stk. 7. Finanstilsynet kan foranstalte en ekstraordinær revision i  

 en forening.
Foreningen kan pålægges at betale for revisionens udførelse.  

 Finanstilsynet godkender honorarets størrelse.
§ 41. Foreningen skal meddele Finanstilsynet oplysninger om  

 forhold, der er af afgørende betydning for foreningens eller afdelingens  

 fortsatte virksomhed.
De valgte revisorer skal påse, at foreningen overholder  

 denne forpligtelse.
§ 42. Det reviderede og godkendte årsregnskab og årsberetningen  

 skal senest 10 dage efter afholdelse af den generalforsamling, hvor  

 regnskabet er forelagt til godkendelse, og senest 4 måneder efter  

 regnskabsperiodens afslutning været modtaget i Finanstilsynet i to  

 eksemplarer.
En kopi af revisionsprotokollen skal samtidig indsendes til  

 Finanstilsynet.
Stk. 2. Finanstilsynet fremsender årsregnskabet og årsberetningen  

 til Erhvervs- og Selskabsstyrelsen, der bekendtgør modtagelsen i sit  

 edb-informationssystem.
De modtagne årsregnskaber og årsberetninger er  

 offentligt tilgængelige i Erhvervs- og Selskabsstyrelsen.
 Stk. 3. Formueopgørelse pr. 30. juni skal fremsendes til  

 Finanstilsynet senest 2 måneder efter halvårets udløb.
 § 43. Finanstilsynet fastsætter regler om foreningens  

 regnskabsaflæggelse, herunder om årsregnskabets opstilling, indhold af  

 resultatopgørelsens og balancens poster, ikke-balanceførte poster, noter,  

 værdiansættelser af de enkelte poster, årsberetning samt foreløbige  

 årsregnskaber.
 Stk. 2. Finanstilsynet fastsætter endvidere regler om  

 formueopgørelse pr. 30. juni.
 Stk. 3. Ved regnskabsårets slutning skal enhver forening give  

 Finanstilsynet alle oplysninger, som efter bestemmelse af Finanstilsynet er  

 fornødne til tilvejebringelse af en foreningsstatistik.
Kapitel 6 Prospekt, oplysninger til investorerne og offentliggørelse af  

 emissions- og indløsningsprisen § 44. Ved udbud af andele skal foreningen eller afdelingen  

 udarbejde et prospekt.
Prospektet skal holdes ajour.
 Stk. 2. Finanstilsynet fastsætter bestemmelser om de oplysninger,  

 prospektet skal indeholde for investeringsforeninger og specialforeninger,  

 samt anden information til investorerne.
 Stk. 3. Prospektet skal senest dagen efter offentliggørelsen være  

 modtaget i Finanstilsynet.
 § 45. Enhver opfordring fra en forening til køb af andele i  

 foreningen skal indeholde oplysninger om prospektet og dets udleveringssted.
 Stk. 2. Prospektet, det seneste reviderede årsregnskab og den  

 seneste halvårsopgørelse skal i en af Finanstilsynet godkendt form på  

 begæring udleveres vederlagsfrit.
§ 46. En investeringsforening og en specialforening, der henvender  

 sig til en videre kreds eller offentligheden, skal offentliggøre  

 emissionsprisen og prisen ved indløsning mindst 2 gange om måneden.
Andre  

 specialforeninger, deres eventuelle administrationsselskaber og deres  

 depotselskaber skal på et medlems forlangende oplyse emissionsprisen og  

 prisen ved indløsning, for så vidt angår specialforeninger, der ikke er åbne  

 for emission og indløsning, indre værdi.
 Stk. 2. Finanstilsynet kan tillade, at den i stk. 1, 1. pkt.,  

 nævnte offentliggørelse kun finder sted en gang om måneden.
 Stk. 3. Ved enhver tegning eller indløsning af andele skal der  

 gives oplysning om emissionsprisen eller prisen ved indløsning.
Kapitel 7 Investeringsbeviser m.v.
§ 47. En forening eller afdeling skal til ethvert medlem udstede  

 et eller flere investeringsbeviser, hvis foreningen eller afdelingen er bevisudstedende, eller anden dokumentation, hvis foreningen eller afdelingen er kontoførende, for medlemmets andel af foreningens formue.
§ 48. Udstedes foreningens andele efter bestyrelsens beslutning  

 gennem en værdipapircentral, afholdes alle omkostninger i forbindelse hermed  

 af foreningen.
Foreningen skal indgå aftale med et eller flere kontoførende  

 institutter om, at medlemmerne på foreningens regning kan få 1) deres andele m.v. indskrevet og opbevaret der og 2) meddelelse om udbytte m.v. samt årlig kontoudskrift.
 Stk. 2. Medlemmerne har ret til selv at udpege et kontoførende  

 institut, der på foreningens regning udfører de i stk. 1, nr. 1 og 2, nævnte  

 opgaver, såfremt instituttet over for foreningen påtager sig opgaverne for  

 samme udgift, som foreningen skulle have afholdt til det institut, foreningen  

 har indgået aftale med.
§ 49. Overdrages et investeringsbevis til eje eller pant, finder §  

 14, stk. 1 og 2, i lov om gældsbreve tilsvarende anvendelse.
Dette gælder dog  

 ikke, hvis der i henhold til en bestemmelse i foreningens vedtægter er taget  

 utvetydigt og iøjnefaldende forbehold i investeringsbeviset lydende på, at  

 det ikke er et omsætningsbevis.
 § 50. Et til ihændehaveren udstedt investeringsbevis bliver ved  

 med at være et ihændehaverpapir, selv om det forsynes med foreningens  

 påtegning om, at ejerens navn er noteret, hvis navnet ikke er påført beviset.
 Stk. 2. På udbyttekuponer finder §§ 24 og 25 i lov om gældsbreve  

 tilsvarende anvendelse.
§ 51. Mortifikation af investeringsbeviser uden dom kan kun ske,  

 såfremt foreningens vedtægter og investeringsbeviser indeholder bestemmelser  

 herom.
Mortifikationsindkaldelse skal indrykkes i Statstidende i det første  

 nummer i et kvartal med følgende varsel:
1) mindst 4 uger ved mortifikation af investeringsbeviser, der ikke er  

 omsætningspapirer, 2) mindst 6 måneder ved mortifikation af andre investeringsbeviser.
Stk. 2. Bestemmelserne i stk. 1 finder tilsvarende anvendelse på  

 kuponer.
Kuponark kan mortificeres uden dom sammen med et investeringsbevis,  

 hvortil de hører, såfremt vedtægterne ikke bestemmer andet.
Kapitel 8 Tilbagekaldelse af godkendelse, opløsning, fusion og spaltning § 52. Finanstilsynet kan tilbagekalde en forenings eller afdelings godkendelse, hvis:
1) foreningen eller afdelingen ikke længere opfylder betingelserne for at  

 få godkendelse, jf. §§ 6-8, 2) foreningen eller afdelingen gør sig skyldig i grov eller gentagen  

 overtrædelse af bestemmelser i denne lov eller af forskrifter udstedt i  

 medfør af loven, 3) foreningens eller afdelingens virksomhed ikke påbegyndes senest 12  

 måneder efter godkendelsens meddelelse, eller 4) foreningens eller afdelingens virksomhed ikke udøves i en periode på  

 over 6 måneder.
 Stk. 2. Afgørelser om tilbagekaldelse af godkendelse skal  

 begrundes og meddeles foreningen.
 § 53. Tilbagekaldes godkendelsen af en forening eller afdeling,  

 skal foreningen eller afdelingen opløses.
Stk. 2. Er der ikke fastsat andet i lovgivningen, træffes  

 beslutning om opløsning af en forening af generalforsamlingen og gennemføres  

 ved likvidation.
Finanstilsynet kan fastsætte en frist for denne beslutnings  

 vedtagelse.
Overskrides fristen, kan Finanstilsynet beslutte, at foreningen  

 træder i likvidation.
§ 54. De for aktieselskaber gældende opløsningsbestemmelser finder  

 med de fornødne tillempelser tilsvarende anvendelse på foreninger omfattet af  

 denne lov samt afdelinger heraf.
Aktieselskabslovens § 123 kan ikke fraviges.
 § 55. Finanstilsynet kan dog tillade anden form for afvikling  

 eller opløsning af en forening eller afdeling, såfremt foreningen fremlægger  

 en afviklingsplan, og depotselskabet erklærer at ville hæfte for såvel  

 forfalden, uforfalden som omtvistet gæld.
Stk. 2. Inden opløsning efter stk. 1 skal ledelsen til  

 Finanstilsynet indsende en erklæring om, at al gæld er betalt.
Såfremt  

 foreningen eller afdelingen er skattepligtig, skal der endvidere vedlægges en  

 erklæring fra told- og skattemyndighederne om, at der ikke foreligger skatte-  

 og afgiftskrav vedrørende foreningen eller afdelingen.
 § 56. Finanstilsynet kan udnævne en likvidator til sammen med den  

 eller de af generalforsamlingen valgte at foretage likvidationen, såfremt  

 hensynet til foreningens medlemmer eller kreditorer taler herfor, jf. § 54.
 § 57. Bestemmelserne i denne lov om Finanstilsynets beføjelser og  

 om foreningernes pligter over for Finanstilsynet finder tilsvarende  

 anvendelse på foreninger, der er under opløsning.
 § 58. En beslutning om fusion af to eller flere foreninger eller  

 af to eller flere afdelinger af samme forening samt beslutning om spaltning  

 af en forening eller en afdeling heraf er ikke gyldig, før Finanstilsynet har  

 givet tilladelse til fusionen eller spaltningen.
 Stk. 2. De for aktieselskaber gældende bestemmelser om fusion og  

 spaltning i aktieselskabsloven finder tilsvarende anvendelse på foreninger og  

 afdelinger heraf.
Kapitel 9 Investeringsforeningers anbringelse af midler og likviditet m.v.
§ 59. En investeringsforenings formue må, bortset fra de i stk. 2,  

 3 og 5 nævnte aktiver, udelukkende bestå af:
1) Værdipapirer, der er optaget til notering på en fondsbørs, eller som  

 handles på et andet reguleret marked, der er offentligt anerkendt,  

 regelmæssigt arbejdende og åbent for offentligheden.
Såfremt fondsbørsen  

 eller markedet befinder sig i en stat, der ikke er medlem af Den Europæiske  

 Union, eller i lande, som Fællesskabet har indgået aftale med, skal  

 fondsbørsen eller markedet være godkendt af Finanstilsynet eller fastsat i  

 investeringsforeningens vedtægter.
 2) Nyemitterede værdipapirer under forudsætning af opfyldelse af følgende  

 to betingelser:
a) At der i emissionsbestemmelserne gives tilsagn om, at der vil blive  

 fremsat begæring om optagelse til notering på en fondsbørs eller handel på et  

 andet reguleret marked, der er offentligt anerkendt, regelmæssigt arbejdende  

 og åbent for offentligheden.
Såfremt fondsbørsen eller markedet befinder sig  

 i en stat, der ikke er medlem af Den Europæiske Union, eller i lande, som  

 Fællesskabet har indgået aftale med, skal fondsbørsen eller markedet dog være  

 godkendt af Finanstilsynet, eller det skal fremgå af investeringsforeningens  

 vedtægter, at foreningen investerer i værdipapirer, der er noteret på den  

 pågældende fondsbørs eller omsættes på markedet.
 b) Der opnås tilladelse til optagelse til notering inden udløbet af et år  

 fra emissionen.
3) Tinglyste pantebreve i dansk fast ejendom, for så vidt de ved  

 erhvervelsen enten har panteret inden for 80 pct. af ejendommens handelsværdi  

 eller er sikret ved garanti.
Finanstilsynet fastsætter nærmere regler for  

 godkendelse af garantier, fastsættelse af handelsværdien og opgørelse af den  

 foranstående gæld.
 4) Likvide midler i accessorisk omfang.
 Stk. 2. En investeringsforening eller afdeling kan investere  

 indtil 10 pct. af sin formue i andre værdipapirer end de i stk. 1 nævnte.  

 Investeringsforeningen kan endvidere erhverve løsøre og fast ejendom, som er  

 påkrævet for udøvelse af dens virksomhed.
 Stk. 3. Finanstilsynet kan fastsætte nærmere regler for en  

 investeringsforenings adgang til at anbringe midler i finansielle  

 instrumenter.
 Stk. 4. En investeringsforening må hverken investere i ædle  

 metaller eller certifikater for disse.
Stk. 5. En investeringsforening, der besidder tinglyste pantebreve  

 af den i stk. 1, nr. 3, nævnte art, kan ved misligholdelse af pantebrevet  

 midlertidigt overtage den pantsatte ejendom på tvangsauktion.
Indberetning  

 herom skal gives til Finanstilsynet.
 § 60. En investeringsforening eller en afdeling må højst investere  

 5 pct. af sin formue i værdipapirer udstedt af en enkelt udsteder.
 Stk. 2. En investeringsforening eller en afdeling kan dog  

 investere indtil 10 pct. af sin formue i værdipapirer udstedt af samme  

 udsteder, såfremt den samlede værdi af sådanne værdipapirer ikke overstiger  

 40 pct. af formuen.
 Stk. 3. Finanstilsynet kan fastsætte bestemmelser om, at stk. 1 og  

 2 ikke finder anvendelse på værdipapirer udstedt eller garanteret af  

 offentlige myndigheder samt på obligationer udstedt af realkreditinstitutter  

 og lignende kreditinstitutter.
 § 61. En investeringsforening eller afdeling må højst investere 5  

 pct. af sin formue i andele i andre investeringsforeninger, såfremt disse  

 opfylder betingelserne i § 1 og § 3, stk. 3, og hovedsageligt investerer i  

 værdipapirer af den i § 59, stk. 1, nævnte art.
Stk. 2. En investeringsforening må ikke investere i andele i andre  

 investeringsforeninger, der har samme ledelse eller administrationsselskab  

 eller på anden måde er nærstående med investeringsforeningen, medmindre  

 Finanstilsynet giver tilladelse hertil.
Finanstilsynet kan fastsætte nærmere  

 regler for tilladelse til at foretage sådanne investeringer.
 § 62. En investeringsforening må eje indtil 15 pct. af aktier  

 udstedt af det samme aktieselskab.
Stk. 2. Uanset stk. 1 må en investeringsforening ikke eje aktier i  

 et enkelt aktieselskab i et sådant omfang, at besiddelsen giver mulighed for  

 at udøve en betydelig indflydelse på selskabet.
Flere investeringsforeninger,  

 der har samme ledelse eller administrationsselskab eller på anden måde er  

 nærtstående, må heller ikke tilsammen kunne udøve en betydelig indflydelse på  

 et enkelt aktieselskab.
 Stk. 3. En investeringsforening må eje indtil 10 pct. af andre  

 kategorier af værdipapirer udstedt af en enkelt udsteder.
 Stk. 4. Bestemmelserne i stk. 1 og 2 finder ikke anvendelse på  

 aktier i selskaber, der udelukkende udøver administrations-, investerings-  

 eller markedsføringsvirksomhed for den eller de pågældende  

 investeringsforeninger.
 Stk. 5. Bestemmelsen i stk. 3 finder ikke anvendelse på  

 obligationer udstedt eller garanteret af offentlige myndigheder samt de i §  

 59, stk. 1, nr. 3, omhandlede pantebreve.
 § 63. De ved § 59, stk. 2, § 60, stk. 1-3, og § 61, stk. 1,  

 fastsatte grænser kan overskrides, hvor sådanne overskridelser følger af, at:
1) der efterfølgende er kursændringer på værdipapirer, der indgår i  

 investeringsforeningens eller afdelingens formue, 2) investeringsforeningen eller afdelingen udnytter tegningsrettigheder  

 knyttet til værdipapirer, der indgår i foreningens eller afdelingens formue,  

 eller 3) investeringsforeningens eller afdelingens formue formindskes som følge  

 af indløsning af andele.
Stk. 2. Overstiger de samlede overskridelser 10 pct. af formuen,  

 skal de senest 6 måneder efter være nedbragt til 10 pct.
Finanstilsynet kan i  

 det enkelte tilfælde fastsætte en kortere eller længere frist.
Kapitel 10 Specialforeningers anbringelse af midler og likviditet m.v.
Placeringsforeninger § 64. En placeringsforening kan investere sine midler i  

 værdipapirer i overensstemmelse med de i kapitel 9 angivne regler.
 Stk. 2. En placeringsforening kan investere sine midler i følgende  

 værdipapirer uden de begrænsninger, der er fastsat i § 60, stk. 1 og 2:
 1) Værdipapirer udstedt eller garanteret af den danske stat eller andre  

 medlemsstater af Den Europæiske Union eller af stater, som Fællesskabet har  

 indgået aftale med.
 2) Værdipapirer udstedt eller garanteret af en stat, der ikke er medlem af  

 Den Europæiske Union, eller lande, som Fællesskabet har indgået aftale med,  

 såfremt værdipapirerne er godkendt af Finanstilsynet.
 3) Værdipapirer udstedt eller garanteret af en international institution  

 af offentlig karakter som en eller flere medlemsstater deltager i, såfremt  

 værdipapirerne er godkendt af Finanstilsynet.
 4) Værdipapirer udstedt af Kreditforeningen af Kommuner i Danmark, danske  

 realkreditinstitutter og lignende kreditinstitutter godkendt af en stat, der  

 er medlem af Den Europæiske Union, eller lande, som Fællesskabet har indgået  

 aftale med, når institutterne er optaget på en af Kommissionen udarbejdet  

 liste.
 Stk. 3. En placeringsforening eller afdeling må dog højst anbringe  

 30 pct. af sin formue i værdipapirer udstedt af en enkelt udsteder omfattet  

 af stk. 2, nr. 4.
 Stk. 4. En placeringsforening, hvis investeringsstrategi helt  

 eller delvist er baseret på at følge et anerkendt aktieindeks, kan investere  

 i aktier, der indgår i et aktieindeks, ud over de begrænsninger, der fremgår  

 af § 60, stk. 1 og 2, men aldrig mere end den vægt, som aktien indgår med i  

 indekset.
Pengemarkedsforeninger § 65. Ved pengemarkedsrelaterede værdipapirer forstås:
 1) Renterelaterede værdipapirer med udløb inden for 12 måneder.
 2) Renterelaterede værdipapirer med en løbetid på 12 måneder.
 3) Certifikater, udstedt af virksomheder, hvis egenkapital ifølge det  

 senest afsluttede årsregnskab udgør mindst 100 mio. kr., og med udløb inden  

 for 12 måneder eller en løbetid på 12 måneder.
 4) Variabelt forrentede obligationer, hvor renten tilpasses  

 markedsniveauet mindst en gang om året.
Stk. 2. En pengemarkedsforenings formue må, bortset fra de i § 69  

 nævnte aktiver, udelukkende bestå af pengemarkedsrelaterede værdipapirer, der 1) er optaget til notering eller handel på en fondsbørs eller et  

 tilsvarende reguleret marked i et land inden for Den Europæiske Union eller  

 lande, som Fællesskabet har indgået aftale med, 2) er optaget til notering eller handel på et af Finanstilsynet anerkendt  

 tilsvarende reguleret marked uden for Den Europæiske Union eller lande, som  

 Fællesskabet har indgået aftale med, 3) er udstedt eller garanteret af en centraladministration eller en  

 centralbank i en medlemsstat inden for Den Europæiske Union eller lande, som  

 Fællesskabet har indgået aftale med, 4) er udstedt eller garanteret af Den Europæiske Investeringsbank, 5) er udstedt eller garanteret af et tredjeland eller, i tilfælde af  

 forbundsstater, disses delstater, såfremt værdipapirerne er godkendt af  

 Finanstilsynet, 6) er udstedt eller garanteret af en anden international institution af  

 offentlig karakter, i hvilken en eller flere medlemsstater deltager, såfremt  

 værdipapirerne er godkendt af Finanstilsynet, 7) er udstedt af Kreditforeningen af Kommuner i Danmark, eller 8) er udstedt af danske realkreditinstitutter og lignende  

 kreditinstitutter godkendt af en stat, der er medlem af Den Europæiske Union,  

 eller lande, som Fællesskabet har indgået aftale med, når institutterne er  

 optaget på en af Kommissionen udarbejdet liste.
§ 66. En pengemarkedsforening må højst anbringe 30 pct. af formuen  

 i pengemarkedsrelaterede værdipapirer udstedt af den samme udsteder.
For  

 virksomhedscertifikater, udstedt af den samme udsteder, er grænsen dog højst  

 5 pct.
 Stk. 2. De i stk. 1 nævnte grænser gælder ikke for  

 pengemarkedsrelaterede værdipapirer udstedt af de i § 65, stk. 2, nr. 3-6  

 nævnte udstedere.
 Stk. 3. En pengemarkedsforening må højst investere 20 pct. af  

 formuen i de i stk. 1, 2. pkt., nævnte virksomhedscertifikater.
Investeringsinstitutforeninger § 67. En investeringsinstitutforening må anbringe de modtagne  

 midler i andre investeringsforeningers, pengemarkedsforeningers, erhvervsudviklingsforeningers og placeringsforeningers andele eller andele i disse foreningers afdelinger.
Stk. 2. En investeringsinstitutforening eller afdeling må højst  

 investere 20 pct. af sin formue i en og samme forening eller afdeling.
Der må  

 højst placeres 20 pct. af investeringsinstitutforeningens formue i andele i  

 erhvervsudviklingsforeninger, jf. § 68.
Erhvervsudviklingsforeninger § 68. En erhvervsudviklingsforening skal fortrinsvis investere sin formue i aktier og anparter i unoterede aktieselskaber og anpartsselskaber.
Endvidere kan den investere i værdipapirer som nævnt i kapitel 9.
Stk. 2. Højst 10 pct. af formuen kan på investeringstidspunktet  

 investeres i unoterede aktier og anparter udstedt af det samme selskab.
For  

 investering i andre værdipapirer gælder de i kapitel 9 nævnte begrænsninger.
 Stk. 3. Bestemmelserne i § 62, stk. 2, om betydelig indflydelse  

 finder tillige anvendelse på erhvervsudviklingsforeningers investeringer i  

 såvel noterede som unoterede aktier og anparter.
 Stk. 4. Finanstilsynet fastsætter regler om foreningens  

 informationspligt, herunder om de oplysninger foreningen skal give om de  

 selskaber, i hvilke formuen placeres.
Fælles regler for specialforeninger § 69. En specialforening kan anbringe likvide midler i accessorisk omfang som indskud i et pengeinstitut.
 Stk. 2. Finanstilsynet kan fastsætte nærmere regler for en  

 specialforenings adgang til at anbringe midler i finansielle instrumenter.
 § 70. De ved § 64, stk. 3, § 66, stk. 1 og 3, § 67, stk. 2, og §  

 68, stk. 2, fastsatte grænser kan overskrides, hvor sådanne overskridelser  

 følger af, at:
1) der efterfølgende er kursændringer på værdipapirer, der indgår i  

 specialforeningens eller afdelingens formue, 2) specialforeningen eller afdelingen udnytter tegningsrettigheder knyttet  

 til værdipapirer, der indgår i foreningens eller afdelingens formue, eller 3) specialforeningens eller afdelingens formue formindskes som følge af  

 indløsning af andele.
Stk. 2. Overstiger de samlede overskridelser 10 pct. af formuen,  

 skal de senest 6 måneder efter være nedbragt til 10 pct.
Finanstilsynet kan i  

 det enkelte tilfælde fastsætte en kortere eller længere frist.
Kapitel 11 Grænseoverskridende virksomhed § 71. Et udenlandsk investeringsinstitut, der opfylder  

 betingelserne i § 3, stk. 3, og § 59, kan markedsføre sine andele her i landet, såfremt dette er hjemlet i international aftale eller ved bestemmelser fastsat af Finanstilsynet, eller såfremt Finanstilsynet giver tilladelse hertil.
 Stk. 2. Finanstilsynet fastsætter regler om udenlandske  

 investeringsinstitutters adgang til at drive virksomhed her i landet,  

 herunder oprettelse af salgskontorer og ekspeditionssteder, samt om  

 offentliggørelse af prospekt og regnskab.
 § 72. En dansk investeringsforening, der agter at markedsføre sine  

 andele i en anden medlemsstat af Den Europæiske Union eller lande, som  

 Fællesskabet har indgået aftale med, skal give meddelelse herom til  

 Finanstilsynet, samt til de kompetente myndigheder i den anden medlemsstat.
Kapitel 12 Depotselskabet § 73. En forenings værdipapirer og likvide midler skal forvaltes  

 og opbevares særskilt af et af Finanstilsynet godkendt depotselskab.
 Stk. 2. Værdipapirer skal forvaltes særskilt for foreningen.
 Stk. 3. Som depotselskab kan godkendes banker og sparekasser med  

 hjemsted her i landet samt herværende filialer af tilsvarende udenlandske  

 kreditinstitutter.
 § 74. Depotselskabet skal påse, at:
1) foreningens udstedelse og indløsning af medlemsandele foretages i  

 overensstemmelse med reglerne i denne lov og vedtægterne, 2) værdipapirer, der sælges for foreningens regning, kun udleveres mod, at  

 salgssummen (modydelsen) indbetales til depotselskabet, 3) betaling for værdipapirer, der købes for foreningens regning, kun  

 finder sted mod levering af disse til depotselskabet, 4) udbetaling af udbytte eller henlæggelse af overskud til forøgelse af  

 formuen foregår i overensstemmelse med vedtægternes regler herom, 5) værdiansættelsen af en forenings beholdning af pantebreve sker i  

 overensstemmelse med reglerne herom, 6) en forenings køb og salg af værdipapirer sker i overensstemmelse med §  

 34, og 7) køb og salg af andre værdier, herunder pantebreve, sker til priser, der  

 ikke er mindre fordelagtige end priserne i handel og vandel.
 § 75. Depotselskabet er ansvarlig efter dansk rets almindelige  

 regler over for foreningen for enhver skade, foreningen måtte lide som følge  

 af manglende eller mangelfuld opfyldelse af selskabets forpligtelser.  

 Depotselskabet er ansvarligt, selv om depotselskabet overlader opbevaring af  

 foreningens formue eller en del heraf til et andet kreditinstitut.  

 Depotselskabet kan ikke ved aftale fraskrive sig dette ansvar.
 Stk. 2. Depotselskabet skal i sin egenskab af depotselskab  

 udelukkende handle i foreningens interesse.
Kapitel 13 Tilsyn § 76. Finanstilsynet påser overholdelsen af loven og af de bestemmelser, der er udstedt i medfør af loven.
Erhvervs- og Selskabsstyrelsen påser overholdelsen af § 6, stk. 2.
§ 77. Foreningerne skal give Finanstilsynet de oplysninger, der er  

 nødvendige for tilsynets virksomhed.
Finanstilsynet er berettiget til at  

 foretage undersøgelser på stedet af foreningens virkemåde og forhold.  

 Tilsvarende gælder for foreningens depotselskab og eventuelle  

 administrationsselskab.
 Stk. 2. § 50, stk. 1, og § 50 b i lov om banker og sparekasser  

 m.v. finder tilsvarende anvendelse for Finanstilsynets tilsyn efter denne  

 lov.
 Stk. 3. Finanstilsynet kan kræve alle oplysninger, herunder  

 regnskaber og regnskabsmateriale, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en juridisk person er omfattet af  

 lovens bestemmelser.
§ 78. Foreningen og de valgte revisorer skal straks meddele  

 Finanstilsynet oplysninger om forhold, der er af afgørende betydning for  

 foreningens fortsatte virksomhed.
Pligten gælder tilsvarende for forhold, som  

 de valgte revisorer konstaterer som led i hvervet som revisor i et selskab,  

 som medvirker ved investeringsforeningens aktiviteter, jf. § 15, stk. 2, og §  

 73.
§ 79. Finanstilsynet afgiver en årlig beretning til  

 økonomiministeren om sin virksomhed.
Beretningen skal herunder angive de  

 foreninger, der er omfattet af denne lov, og indeholde en sammenstilling af  

 foreningernes indberetninger og regnskaber. Økonomiministeren bestemmer, i  

 hvilket omfang beretningen skal offentliggøres.
 § 80. § 51 i lov om banker og sparekasser m.v. finder tilsvarende  

 anvendelse på medarbejdere i Finanstilsynet, når det gælder Tilsynets  

 virksomhed efter denne lov.
§ 81. De af loven omfattede foreninger dækker udgifterne ved  

 Finanstilsynets virke i henhold til denne lov.
Bidragene fastsættes af  

 Finanstilsynet i forhold til de samlede aktiver, dog kan der fastsættes et  

 minimumsbeløb.
Bidragene tillægges udpantningsret.
§ 82. De frister, der er fastsat i eller i henhold til denne lov,  

 begynder at løbe fra og med dagen efter den dag, hvor den begivenhed, som  

 udløser fristen, finder sted.
Dette gælder ved beregning af såvel dage- som  

 uge-, måneds- og årsfrister.
 Stk. 2. Er fristen angivet i uger, udløber fristen, jf. stk. 1, på  

 ugedagen for den dag, hvor den begivenhed, som udløste fristen, fandt sted.
Stk. 3. Er fristen angivet i måneder, udløber fristen, jf. stk. 1,  

 på månedsdagen for den dag, hvor den begivenhed, som udløste fristen, fandt  

 sted.
Hvis den dag, hvor den begivenhed, som udløste fristen, fandt sted, er  

 den sidste dag i en måned, eller hvis fristen udløber på en månedsdato, som  

 ikke findes, udløber fristen altid på den sidste dag i måneden uanset dens  

 længde.
 Stk. 4. Er fristen angivet i år, udløber fristen, jf. stk. 1, på  

 årsdagen for den dag, hvor den begivenhed, som udløste fristen, fandt sted.
 Stk. 5. Udløber en frist i en weekend, på en helligdag,  

 grundlovsdag, juleaftensdag eller nytårsaftensdag, udstrækkes fristen til den  

 førstkommende hverdag.
Kapitel 14 Delegations- og klagebestemmelser § 83. Henlægger økonomiministeren sine beføjelser efter loven til Finanstilsynet, kan ministeren fastsætte regler om klageadgangen, herunder at klager ikke kan indbringes for højere administrativ myndighed.
 § 84. Afgørelser truffet af Finanstilsynet eller af Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Erhvervsministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 15 Straffebestemmelser m.v.
§ 85. Undlader en forenings bestyrelse, direktion, revisor, administrationsselskab eller depotselskab i rette tid at efterkomme de pligter, der efter loven påhviler dem over for Finanstilsynet eller Erhvervs- og Selskabsstyrelsen, kan Finanstilsynet som tvangsmiddel pålægge de pågældende daglige eller ugentlige bøder.
 § 86. Medmindre højere straf er forskyldt efter straffeloven,  

 straffes overtrædelse af bestemmelserne i § 3, stk. 3, § 5, § 6, stk. 1, §  

 14, stk. 4 og 6, § 15, § 16, stk. 2-5, § 17, stk. 2, § 19, §§ 23-27, § 28,  

 stk. 1, § 29, stk. 1-2, § 31, stk. 2, 5 og 6, §§ 32-33, §§ 35-39, § 40, stk.  

 1, 5 og 6, § 41, § 44, stk. 1 og 3, § 46, stk. 1, § 47, stk. 1, § 59, stk. 1,  

 2, 4 og 5, § 60, stk. 1-2, § 61, § 62, stk. 1-3, § 63, stk. 2, § 64, stk.  

 2-4, § 65, stk. 2, § 66, stk. 1 og 3, § 67, stk. 2, § 68, stk. 2-3, § 70,  

 stk. 2, § 72, § 74 og § 75, stk. 2, med bøde eller hæfte.
 Stk. 2. Medmindre højere straf er forskyldt efter straffeloven,  

 straffes personer, der er knyttet til en forening, og som giver urigtige  

 eller vildledende oplysninger om forhold vedrørende foreningen til  

 Finanstilsynet, andre offentlige myndigheder eller til noget foreningsorgan,  

 med bøde eller hæfte.
 Stk. 3. På samme måde straffes personer, som er knyttet til en  

 forening, og som med forsæt eller grov uagtsomhed giver urigtige eller  

 vildledende oplysninger til offentligheden eller til foreningens medlemmer  

 eller påfører eller fremkalder nærliggende fare for, at der påføres  

 foreningen et tab ved dens virksomhed.
 Stk. 4. Stk. 3 finder tilsvarende anvendelse på oplysninger, der  

 afgives af en person, der er knyttet til et depot- eller  

 administrationsselskab om forhold vedrørende selskabet, såfremt oplysningerne  

 tillige har betydning for foreningen.
 Stk. 5. Den, der forsætligt eller groft uagtsomt undlader at  

 afgive oplysninger eller afgiver urigtige eller vildledende oplysninger i  

 henhold til § 77, stk. 3, straffes med bøde eller hæfte, for så vidt højere  

 straf ikke er forskyldt efter anden lovgivning.
 Stk. 6. I forskrifter, der udstedes af Finanstilsynet i medfør af  

 denne lov, kan der fastsættes straf af bøde for overtrædelse af  

 bestemmelserne i forskrifterne.
 Stk. 7. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 16 Ikrafttrædelses- og overgangsbestemmelser § 87. Loven træder i kraft den 1. januar 1998.
 Stk. 2. Samtidig ophæves lov om investeringsforeninger, jf.  

 lovbekendtgørelse nr. 85 af 12. februar 1990.
Stk. 3. De bekendtgørelser, der er udstedt i medfør af lov om  

 investeringsforeninger, jf. lovbekendtgørelse nr. 85 af 12. februar 1990,  

 forbliver i kraft, til de erstattes.
Disse bekendtgørelser finder tilsvarende  

 anvendelse på specialforeninger.
 § 88. De ved lovens ikrafttræden bestående investeringsforeninger  

 skal inden den 1. januar 1999 bringe deres vedtægter i overensstemmelse med  

 kravene i denne lov.
 Stk. 2. Vedtægtsændringer, som er nødvendige for at bringe  

 vedtægterne i overensstemmelse med forskrifterne i denne lov, men som ikke  

 har opnået vedtagelse på en generalforsamling, skal anses som gyldige  

 vedtaget af generalforsamlingen, såfremt der på denne ikke er afgivet så  

 stort et antal stemmer imod ændringerne, som efter vedtægterne kræves til  

 beslutning om foreningens opløsning.
 Stk. 3. Senest den 1. marts 1998 skal der foretages indberetning  

 om indgåede engagementer m.v., jf. § 24, samt være udarbejdet interne  

 retningslinier ifølge § 25.
 Stk. 4. Bestemmelsen i § 37, stk. 5, finder anvendelse på  

 regnskabsår, der begynder den 1. januar 1998 eller senere.
 § 89. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning Formålet med at ændre den gældende lov om investeringsforeninger er:
- at investorerne får et større udbud af finansielle produkter at vælge  

 mellem og dermed øget konkurrence til gavn for investorerne, - at pensionskasser og forsikringsselskaber m.fl. i større omfang skal  

 kunne placere deres formuer via de nye specialforeninger, - at små og mellemstore virksomheder kan få tilført risikovillig kapital  

 gennem investeringer fra de nye specialforeninger, og - at modernisere og tilpasse loven til den øvrige finansielle lovgivning.
 Lovforslaget udvider anvendelsesområdet for lov om investeringsforeninger,  

 jf. lovbekendtgørelse nr. 85 af 12. februar 1990, senest ændret ved lov nr.  

 376 af 22. maj 1996.
Det foreslås, at der kan etableres specialforeninger, der har en række af  

 investeringsforeningernes karakteristika.
Specialforeninger kan ligesom  

 investeringsforeninger modtage midler, som efter et princip om  

 risikospredning anbringes i værdipapirer, og de er underlagt tilsvarende  

 regler om tilsyn m.v.
Specialforeningerne adskiller sig dog fra investeringsforeningerne ved, at  

 de er underlagt andre placeringsregler.
Endvidere kan de begrænse emissionen  

 og indløseligheden af foreningsbeviserne og begrænse deres medlemmer til en  

 snævre kreds end investeringsforeningerne.
 Af lovtekniske grunde udarbejdes en helt ny lov, der får titlen »Lov  

 om investeringsforeninger og specialforeninger«.
2. Baggrund Der er to væsentlige motiver for den nye lov om investerings- og  

 specialforeninger.
For det første spiller investeringsforeninger - selvom de har haft  

 en betydelig vækst i 1996 - en mindre rolle på det danske kapitalmarked end i  

 en række af de europæiske lande, som man normalt sammenligner det danske  

 marked med.
Med udgangen af 1996 havde danske investeringsforeninger en  

 formue på 55 mia. kr.
I betragtning af dansk økonomis størrelse og  

 sammenlignet med andre lande burde dette tal være langt større.
Det skyldes blandt andet, at lovgivningen i Danmark ikke hidtil har givet  

 mulighed for at etablere specialforeninger, medens andre EU-lande har  

 national regulering for disse typer af foreninger.
Det betyder, at der i  

 andre EU-lande er et bredere udbud af finansielle produkter.
Der må forventes væsentlig udenlandsk konkurrence fra foreninger i andre  

 EU-lande, når det gældende EU-direktiv bliver udvidet, jf. afsnit 3  

 vedrørende forholdet til EU-retten.
Derfor er det afgørende, at den danske  

 branche får samme vilkår som dens udenlandske konkurrenter.
Det tager tid for nye foreninger at etablere sig og skabe et udbud af  

 konkurrencedygtige produkter.
For at give de danske udbydere den nødvendige  

 tid til at etablere sig, foreslås det, at den danske lov kommer før et fælles  

 udspil fra EU.
Danske specialforeninger bliver dermed bedre rustet til at  

 tage konkurrencen fra udenlandske foreninger op.
 For det andet ønsker regeringen at forbedre adgangen til kapital  

 for små og mellemstore virksomheder.
 For at gøre det nemmere for private investorer at investere i små og  

 mellemstore virksomheder giver forslaget mulighed for at oprette  

 specialforeninger, som kan placere størstedelen af formuen i unoterede  

 kapitalandele i små og mellemstore virksomheder.
3. Forholdet til EU-retten Den gældende lov om investeringsforeninger er udarbejdet inden for  

 rammerne af det såkaldte UCITS-direktiv fra 1985, jf.
Rådets direktiv  

 85/611/EØF af 20. december 1985 om samordning af love og administrative  

 bestemmelser om visse institutter for kollektiv investering i værdipapirer og  

 Rådets direktiv 88/220/EØF af 22. marts 1988 om ændring af dette direktiv.
 UCITS-direktivet omfatter kun de traditionelle investeringsforeninger  

 (UCITS), men ikke de nye specialforeninger (NON-UCITS).
Direktivet er på mange måder forældet i forhold til udviklingen i den  

 finansielle sektor i Europa.
Kommissionen fremsatte derfor i 1993 et forslag  

 til ændring af UCITS-direktivet, således at det også regulerer  

 specialforeninger.
Forhandlingerne herom har imidlertid været fastlåst på  

 grund af uenighed mellem medlemslandene.
På længere sigt må det forventes, at EU-landene kommer til enighed om et  

 fælles direktiv.
Hvis specialforeningerne bliver omfattet af et EU-direktiv,  

 får de også det såkaldte »europæiske pas«, som betyder, at  

 specialforeningerne kan markedsføre sig på hele det europæiske marked.
Derfor  

 må branchen i fremtiden forvente konkurrence fra udenlandske  

 specialforeningers side.
4. Specialforeninger A.
Formueplacering Specialforeningerne er karakteriseret ved andre krav til placering af  

 deres formue end investeringsforeningerne.
Specialforeningerne kan dannes i  

 form af fire typer foreninger.
Pengemarkedsforeninger (money-market-funds) har til formål at placere  

 formuen i pengemarkedsinstrumenter.
Det er statsgældsbeviser,  

 skatkammerbeviser og andre værdipapirer med løbetid på omkring et år, som  

 f.eks. de nye kortløbende realkreditobligationer.
Disse værdipapirer er nogle  

 af de mest sikre papirer, der findes (kursudsvingene er minimale). Andele i  

 pengemarkedsforeninger er således et kursstabilt produkt og dermed særligt  

 attraktivt for investorer, der ønsker at begrænse risikoen.
Investeringsinstitutforeninger (funds of funds) har til formål at  

 investere i andre danske investerings- eller specialforeninger eller  

 udenlandske investeringsforeninger (der kaldes investeringsinstitutter).  

 Investeringsinstitutforeningen kan placere en del af formuen i en forening,  

 der f.eks. har specialiseret sig i asiatiske aktier, og en anden del af  

 formuen i en forening, der har specialiseret sig i amerikanske obligationer  

 osv.
Hensigten med disse foreninger er at sprede (minimere) risikoen endnu  

 mere end i en almindelig investeringsforening.
Placeringsforeninger har til formål at placere formuen i samme slags  

 værdipapirer som investeringsforeninger, dog med færre begrænsninger for hvor  

 stor en del af formuen der må placeres hos en enkelt udsteder end der gælder  

 for investeringsforeninger.
Det forventes, at placeringsforeningerne f.eks.  

 vil opfylde de institutionelle investorers særlige ønsker til sammensætning  

 af porteføljen.
 Erhvervsudviklingsforeninger har til formål fortrinsvis at placere formuen  

 i unoterede aktier eller anparter og dermed specielt i små og mellemstore  

 virksomheder.
Definitioner af specialforeningerne, forslag til specielle krav vedrørende  

 placering af midler og krav til information har taget udgangspunkt i  

 Kommissionens seneste forslag til ændring af UCITS-direktivet.
Der anvendes  

 altså de samme begreber som i EU-direktivforslaget.
Det gælder dog ikke erhvervsudviklingsforeningerne.
Baggrunden for at  

 introducere erhvervsudviklingsforeningerne er ønsket om at kanalisere midler  

 primært fra institutionelle investorer til små og mellemstore virksomheder.
I dag kan der kun placeres 10 pct. af en investeringsforenings formue i  

 unoterede aktier eller anparter.
For erhvervsudviklingsforeninger foreslås  

 det derfor, at der ikke er en grænse for placeringer i unoterede papirer.
Ved at investere i en erhvervsudviklingsforening opnås en risikospredning,  

 som kan opveje den forøgede risiko for tab, der kan være forbundet med at  

 investere i unoterede aktier eller anparter.
Samtidig får investorerne nytte  

 af erhvervsudviklingsforeningens ekspertise i at investere i unoterede  

 værdipapirer.
Endvidere begrænses risikoen i erhvervsudviklingsforeninger af  

 placeringsreglerne, der er tilknyttet disse foreninger.
Højest 10 pct. af  

 formuen på investeringstidspunktet må således investeres i unoterede aktier  

 og anparter udstedt af det samme selskab.
Erhvervsudviklingsforeninger forventes primært at henvende sig til  

 institutionelle investorer.
Finansrådet har oplyst, at pengeinstitutterne  

 forventes at ville være tilbageholdende med at placere kundernes  

 pensionsmidler i unoterede værdipapirer.
Kunderne vil således blive gjort  

 opmærksom på den særlige risiko, der er forbundet med at placere  

 pensionsmidler i en pensionspulje, der investerer i unoterede værdipapirer.
B.
Indløsningsadgang Investeringsforeninger er kendetegnet ved, at investor hurtigt kan komme  

 ind og ud af foreningen.
Når en investor erhverver andele i en  

 investeringsforening, udvider foreningen blot formuen ved at udstede flere  

 andele.
Når et medlem træder ud af foreningen, indløser foreningen medlemmets  

 andel ved salg af værdipapirer.
Investeringsforeningerne skal derfor indløse beviser på forlangende.
Det  

 skal pengemarkeds-, investeringsinstitut- og placeringsforeninger som  

 hovedregel også, men de kan vælge at begrænse indløsningen.
Begrænsningen i  

 indløsningsretten skal fremgå af vedtægterne.
Den umiddelbare indløsningsadgang er imidlertid et problem for  

 erhvervsudviklingsforeningerne, der investerer i unoterede værdipapirer, som  

 kan være sværere at afhænde.
En umiddelbar indløsningsret kan betyde, at de  

 investorer, der indløser deres andele til sidst, stilles ringere end de  

 investorer, der tidligere har indløst deres andele.
For at stille alle medlemmer ens skal erhvervsudviklingsforeningernes  

 vedtægter indeholde en bestemmelse om, at medlemmerne ikke kan kræve deres  

 beviser indløst før et fastsat tidspunkt.
Endvidere skal medlemmerne ved  

 indløsning have udbetalt forholdsvis lige store andele af formuen.
C.
Medlemskreds Investeringsforeninger er åbne for alle og skal tilbyde deres produkter  

 til en videre kreds eller offentligheden.
Udviklingen i de seneste år har  

 imidlertid vist, at f.eks. institutionelle investorer også er interesserede i  

 foreningerne.
De store investorer ønsker f.eks. at placere midler på  

 udenlandske markeder, hvor de ikke selv har tilstrækkelig ekspertise, eller  

 har specifikke krav til sammensætningen af porteføljen.
 Derfor foreslås det, at specialforeningerne kan udbyde andele til en  

 bestemt kundekreds bestående af institutionelle eller andre store investorer.
5. Andre ændringsforslag Ud over forslaget om regler for specialforeninger har udviklingen i  

 investeringsforeningsbranchen medført behov for at modernisere lovens regler,  

 herunder reglerne om kontoførende foreninger, udbyttebetaling,  

 regnskabsaflæggelse og opløsning.
Der har desuden vist sig et behov for at afklare spørgsmålet om, hvorvidt  

 depot- og administrationsselskaber kan være koncernforbundne.
Det er  

 besluttet, at dette spørgsmål gøres til genstand for et udvalgsarbejde, jfr.  

 bemærkningerne til § 15.
Investeringsforeninger har hidtil haft særskilte ledelsesbestemmelser.  

 Ledelsesbestemmelserne foreslås derfor ændret i overensstemmelse med  

 Folketingets beslutning om at harmonisere ledelsesreglerne i finansielle  

 virksomheder.
Der henvises til det samtidigt fremsatte forslag til lov om  

 ændring af lov om forsikringsvirksomhed, lov om banker og sparekasser m.v.,  

 realkreditloven, lov om værdipapirhandel m.v., lov om fondsmæglerselskaber,  

 lov om firmapensionskasser, lov om Lønmodtagernes Dyrtidsfond samt lov om  

 Arbejdsmarkedets Tillægspension.
 Med ændringerne i ledelsesreglerne kan investerings- og specialforeningers  

 direktører m.v. have bestyrelsesposter i de selskaber, som foreningen  

 investerer i.
6. Høring Lovforslaget har - inden de nævnte ledelsesregler, regnskabsregler og  

 regler om forholdet mellem administrations- og depotselskaber blev  

 indarbejdet - været sendt til høring hos Danske Investeringsforeningers  

 Fællesrepræsentation, Danmarks Nationalbank, Det Europæiske Monetære  

 Institut, Københavns Fondsbørs A/S, Kongeriget Danmarks Hypotekbank og  

 Finansforvaltning, Garantifonden for Danske Optioner og Futures,  

 Værdipapircentralen, Finansrådet, Sammenslutningen af Danske Andelskasser,  

 Børsmæglerforeningen, Realkreditrådet, Den Danske Finansanalytikerforening,  

 Danske Finansieringsselskabers Forening, Pengeinstitutternes  

 BetalingsSystemer A/S, Harlow Butler A/S, Astley & Pearce A/S,  

 Nexor-Brokers A/S, Dansk Industri, Danmarks Rederiforening, Det Danske  

 Handelskammer, Håndværksrådet, Advokatrådet, Foreningen af Statsautoriserede  

 Revisorer, Foreningen af Registrerede Revisorer, Forbrugerrådet,  

 Arbejdsmarkedets Tillægspension (ATP), Arbejdsmarkedspensionsrådet,  

 Foreningen af Firmapensionskasser, Dansk Aktionærforening, Lønmodtagernes  

 Dyrtidsfond, AssurandørSocietetet, KommuneKredit, Finanssektorens  

 Arbejdsgiverforening, Finansforbundet, Dansk Landbrugs Realkreditfond,  

 Justitsministeriet, Skatteministeriet, Finansministeriet, Økonomiministeriet  

 og Boligministeriet.
Efter indarbejdelsen af de nævnte regler er lovforslaget  

 på ny sendt i høring hos de organisationer og ministerier, som tidligere har  

 været hørt over lovforslaget.
Efter overflytning af det finansielle område  

 til Økonomiministeriet er lovforslaget sendt i høring hos  

 Erhvervsministeriet.
Da der er taget højde for Det Europæiske Monetære  

 Instituts bemærkninger, er forslaget ikke på ny sendt i høring hos  

 instituttet.
7. Administrative og statsfinansielle konsekvenser Forslaget vil medføre behov for 2 AC-årsværk i Finanstilsynet til tilsynet  

 med investeringsforeninger og specialforeninger.
De samlede udgifter hertil  

 skønnes årligt at blive 880.000 kr., hvoraf lønsum udgør 700.000 kr., og  

 driftsudgifter udgør 180.000 kr.
Disse udgifter dækkes af de foreninger, der  

 er under tilsyn, jf. § 81.
8. Miljømæssige konsekvenser Lovforslaget skønnes ikke at have miljømæssige konsekvenser.
9. Erhvervsøkonomiske konsekvenser Forslaget må over en årrække forventes at medføre, at antallet af  

 foreninger øges.
Det har ikke været muligt at fastslå, hvor mange foreninger  

 der bliver tale om.
Branchen vurderer, at antallet af foreninger vil øges med  

 40.
 Man må forvente, at investorerne får et større udbud af finansielle  

 produkter at vælge mellem, og at konkurrencen øges til gavn for investorerne.  

 Forslaget vil desuden give de institutionelle investorer adgang til blandt  

 andet at anbringe midler med stor risikospredning på markeder, som ellers  

 ville kræve, at de selv råder over særlig ekspertise, og vil dermed medvirke  

 til at mindske investorernes omkostninger.
 Endelig vurderes det, at forslaget på lang sigt kan medvirke til at forøge  

 private investorers investeringer i små og mellemstore virksomheder.
Bemærkninger til lovforslagets enkelte bestemmelser Til kapitel 1 Indledende bestemmelser Til § 1 Den gældende lovgivning for investeringsforeninger er udarbejdet  

 på grundlag af direktiv 85/611/EØF om samordning af love og administrative  

 bestemmelser om visse institutter for kollektiv investering i værdipapirer  

 (investeringsinstitutter).
Forslaget til affattelsen af § 1 svarer til den gældende lovs § 1, idet  

 ordet »investeringsinstitutter«, dog her som i resten af  

 lovforslaget, er erstattet af »investeringsforeninger«, der er den  

 almindeligt anvendte betegnelse i Danmark, når ordet skal dække danske  

 investeringsforeninger.
Disse foreninger betegnes i europæisk sammenhæng som  

 UCITS.
 Til § 2 Med § 2 udvides den gældende lovs anvendelsesområde,  

 således at lovforslaget også omfatter en ny slags foreninger, der benævnes  

 specialforeninger.
Det foreslås i stk. 1 at gøre det muligt at etablere nye  

 foreningstyper kaldet specialforeninger.
Disse kan dannes i form af  

 placeringsforeninger, pengemarkedsforeninger (money-market funds),  

 investeringsinstitutforeninger (funds of funds) og  

 erhvervsudviklingsforeninger.
 Lovforslaget tager for pengemarkedsforeningers og  

 investeringsinstitutforeningers vedkommende udgangspunkt i Kommissionens  

 forslag til ændring af direktiv 85/611/EØF, når det drejer sig om  

 definitioner og forslag til specielle krav vedrørende placering af midler og  

 krav til information.
 Herved introduceres begreber, der er kendt i EU-regi.
Udover forslaget om foreningstyper, der er kendt fra direktivforslaget,  

 foreslås det som led i ønsket om at kanalisere midler fra den private  

 investor til små og mellemstore virksomheder, at der desuden gives mulighed  

 for at etablere foreninger, der har som formål fortrinsvis at placere deres  

 formue i unoterede aktier og anparter.
Sådanne foreninger betegnes i  

 lovforslaget som erhvervsudviklingsforeninger.
 De gældende regler for investeringsforeninger og deres medlemmer vil også  

 finde anvendelse på specialforeninger og deres medlemmer.
Specialforeningerne kan ikke umiddelbart få adgang til markedsføring i de  

 øvrige EU-lande, da de ikke er omfattet af direktiv 85/611/EØF.
I EU-regi  

 betegnes de som NON-UCITS.
Det forventes at blive almindeligt, at en specialforenings medlemmer på  

 forlangende kan få deres andele indløst af midler fra formuen, men forslaget  

 giver også mulighed for at etablere foreninger, hvor indløsning ikke kan  

 forlanges i en forud fastlagt periode.
Løbende emission forventes også at  

 blive det almindelige, men det kan i vedtægterne fastsættes, at emission ikke  

 kan finde sted i en forud fastlagt periode.
For  

 erhvervsudviklingsforeningernes vedkommende skal vedtægterne ifølge stk. 6  

 dog indeholde bestemmelse om, at foreningen ikke er åben for emission, og at  

 intet medlem kan kræve sig indløst.
Tanken med erhvervsudviklingsforeninger  

 er at tilføre virksomheder med et vækstpotentiale en stabil kapital, selv om  

 deres aktier og anparter ikke er likvide, det vil sige, de er svært  

 omsættelige.
Der er derfor behov for, at indløsningen sker på det i  

 vedtægterne fastlagte tidspunkt og at foreningen ikke er åben for emissionen.  

 Herved får virksomhederne også mulighed for at gennemføre den forventede  

 udvikling.
Såfremt erhvervsudviklingsforeningen er åben for emission kan der  

 desuden opstå betydelige problemer med værdiansættelsen.
 I stk. 2 defineres de forskellige typer specialforeninger.
 Placeringsforeningerne kan ifølge § 64 anbringe deres formue i  

 værdipapirer efter de regler, der er fastsat for investeringsforeninger i  

 kapitel 9 og efter andre regler særligt gældende for placeringsforeninger,  

 der giver mulighed for andre placeringsgrænser end nævnt i kapitel 9.
Baggrunden for forslaget om højere placeringsgrænser for  

 placeringsforeninger er blandt andet at give placeringsforeningerne mulighed  

 for at anbringe deres formue i værdipapirer udstedt eller garanteret af  

 stater, internationale institutioner eller realkreditinstitutter m.v., der må  

 anses for at være værdipapirer med lav risiko, uden de begrænsninger, der  

 følger af reglerne for investeringsforeninger.
En placeringsforening må dog  

 højest anbringe 30 pct. af formuen i realkreditobligationer fra samme  

 udsteder.
I modsætning til investeringsforeninger får de ikke en godkendelse,  

 der gælder i hele Den Europæiske Union og lande, som Fællesskabet har indgået  

 aftale med.
Pengemarkedsforeninger investerer i pengemarkedsrelaterede værdipapirer.  

 Allerede under den nuværende lovgivning er der investeringsforeninger, der  

 investerer i skatkammerbeviser og obligationer med så kort løbetid, at der i  

 realiteten er tale om pengemarkedsforeninger.
Med forslaget bliver det muligt  

 at etablere pengemarkedsforeninger, der investerer i andre  

 pengemarkedsrelaterede værdipapirer.
Pengemarkedsforeninger må højst anbringe  

 30 pct. af formuen i pengemarkedsrelaterede værdipapirer udstedt af den samme  

 udsteder.
Med hensyn til placeringsreglerne i øvrigt henvises til § 65 og §  

 66.
Investeringsinstitutforeninger er foreninger, der anbringer deres formue i  

 andele af andre investerings- og specialforeninger.
I dag kan  

 investeringsforeninger anbringe op til 5 pct. af deres formue i andre  

 investeringsforeninger.
Det foreslås, at investeringsinstitutforeningerne kan  

 anbringe op til 20 pct. af formuen i en og samme forening eller afdeling, dog  

 højst 20 pct. af den samlede formue i erhvervsudviklingsforeninger.
Der  

 henvises til § 67, hvoraf placeringsreglerne fremgår.
Med erhvervsudviklingsforeningerne foreslås som nævnt en helt ny type  

 foreninger.
Hidtil har en investeringsforening måttet investere højst 10 pct.  

 af sin formue i unoterede værdipapirer eller pantebreve.
Med forslaget kan  

 erhvervsudviklingsforeninger indgå som formidlere af egenkapital for mindre  

 og mellemstore virksomheder, der hermed får endnu en mulighed for at få  

 tilført risikovillig kapital, der giver dem en stabil finansiering i en  

 periode med vækst.
Samtidig giver det investorer, der ønsker en langsigtet  

 kapitalanbringelse, og som er relativt risikovillige mulighed for at få del i  

 den vækst, der er i en række ikke-børsnoterede virksomheder.
Investorerne kan  

 ved at erhverve andele i en erhvervsudviklingsforening frem for selv at købe  

 aktier eller anparter for et tilsvarende beløb sprede deres risiko og drage  

 nytte af den ekspertise, som erhvervsudviklingsforeningerne har.
Hertil  

 kommer den særlige sikkerhed, som reglerne om depotselskaber medfører.
En  

 erhvervsudviklingsforening må højest anbringe 10 pct. af formuen i unoterede  

 aktier og anparter fra et og samme selskab.
Der henvises til § 68, der  

 indeholder reglerne om formuens anbringelse.
 I stk. 3 foreslås det, at en specialforening i sine vedtægter skal  

 fastsætte bestemmelser om, hvem specialforeningen henvender sig til.
I modsætning til en investeringsforening, der henvender sig til en videre  

 kreds eller offentligheden, får en specialforening mulighed for at begrænse  

 den kreds, som specialforeningen henvender sig til.
Der kan f.eks. være tale  

 om, at foreningen henvender sig til en eller flere institutionelle  

 investorer, erhvervsvirksomheder, en pensionskasse eller dennes medlemmer.
 Med stk. 3 foreslås det derfor, at en specialforening kan henvende sig til  

 et eller flere medlemmer eller nærmere definere de investorer, som foreningen  

 henvender sig til, f.eks. pensionskasser, institutionelle investorer m.fl.  

 Det foreslås, at vedtægterne for en specialforening skal indeholde  

 bestemmelser om hvorvidt foreningen henvender sig til et eller flere  

 medlemmer, en videre kreds eller offentligheden.
For at undgå forveksling med almindelig porteføljepleje, kan det anføres,  

 at det særlige ved en specialforening med kun et medlem er, at den skal  

 overholde placeringsgrænserne og er under stadig kontrol af depotselskabet,  

 hvilket - udover risikospredningen - medfører særlige  

 kontrolforanstaltninger.
Hertil kommer, at foreningen foretager  

 administrationen og kan varetage relationer til skattemyndighederne, hvis  

 foreningen er skattepligtig, således at investor ikke selv skal varetage  

 disse opgaver.
Ifølge gældende praksis på skatteområdet bliver foreninger med meget få  

 medlemmer ikke betragtet som selvstændige skattesubjekter.
Her vil medlemmet  

 blive beskattet som ved en direkte investering af sin andel af indtjeningen i  

 foreningen.
Det gælder for alle foreninger (såvel kontoførende som  

 bevisudstedende). Det skattemæssige foreningsbegreb kan således få betydning  

 for specialforeninger med få medlemmer.
 Stk. 4 giver specialforeninger med undtagelse af  

 erhvervsudviklingsforeningerne mulighed for i vedtægterne at fastsætte  

 bestemmelser, hvorefter de ikke skal være åbne for emission og indløsning  

 konstant i modsætning til investeringsforeningerne, der som hovedregel skal  

 indløse medlemmernes andele på forlangende.
I stk. 5 gives der mulighed for, at bestyrelsen i en af de i stk. 4  

 nævnte foreninger træffer beslutning om, at foreningen skal være åben, det  

 vil sige udstede og indløse medlemmernes andele, i bestemte perioder.
Denne  

 mulighed skal fremgå af vedtægterne.
Da erhvervsudviklingsforeninger investerer formuen i aktier og anparter i  

 selskaber, der i en vækstperiode har behov for en stabil kapital, og da disse  

 værdipapirer ikke er let omsættelige, foreslås det i stk. 6 som en  

 hovedregel, at en erhvervsudviklingsforening ikke må emittere, og at intet  

 medlem kan kræve sine andele indløst.
Generalforsamlingen kan træffe anden  

 beslutning, f.eks. hvis investeringen i en vækstvirksomhed bliver frigjort  

 tidligere end forudsat.
I disse tilfælde skal alle medlemmer have indløst  

 forholdsvis lige store andele af formuen.
Til § 3 Bestemmelsen i § 3 svarer til § 2 i den gældende lov.  

 Endvidere omfatter den nu også specialforeninger.
Investeringsforeninger må  

 kun drive virksomhed som investeringsforening.
Tilsvarende må  

 specialforeninger kun drive virksomhed som specialforening.
En forening skal  

 således være en investeringsforening eller en specialforening.
Til § 4 Bestemmelsen i § 4, stk. 1 svarer stort set til § 2  

 a, stk. 1 og 2, i den gældende lov.
En afdeling skal være af samme type som  

 den forening, hvorunder afdelingen er oprettet.
 Det er i stk. 2 præciseret, at afdelingerne er stillet, som om de  

 kautionerer for hinanden for fælles omkostninger.
 Til § 5 I § 5, stk. 1, er det foreslået, at den eneret til  

 at henvende sig til en videre kreds eller offentligheden, der i den gældende  

 lov er tillagt investeringsforeninger, også skal gælde for specialforeninger.
 Med eneretten i § 5, stk. 1, er det ikke tanken at forbyde  

 pengeinstitutternes puljer, der er reguleret i bank- og sparekasseloven, og  

 heller ikke investeringsaktieselskaber, det vil sige aktieselskaber, hvis  

 formål er at investere i værdipapirer.
Den gældende lov har ikke til formål at forbyde foreninger, der retter  

 henvendelse til bestemte personer eller f.eks. de ansatte i en bestemt  

 virksomhed.
Det er således i overensstemmelse med den gældende lov, at de  

 ansatte i en virksomhed har en forening, der placerer de modtagne midler  

 under iagttagelse af et princip om risikospredning, og som indløser andele på  

 forlangende af et medlem med midler fra formuen.
Det er heller ikke med ordene i § 2, stk. 3 »henvender sig til  

 et eller flere medlemmer« tanken at forhindre sådanne foreninger i at  

 fortsætte deres virksomhed, når de henvender sig til en på forhånd afgrænset  

 kreds.
Eneretten omfatter derfor kun henvendelse til en videre kreds eller  

 offentligheden.
 Ligeledes er forpligtelsen og eneretten i forbindelse med foreningens navn  

 i stk. 2 en videreførelse af den gældende lovs § 3, stk. 2, dog således at  

 denne bestemmelse også skal gælde for de forskellige typer specialforeninger.  

 En specialforening kan anvende »specialforening« i sit hovednavn og  

 samtidig anvende en anden betegnelse i binavnet, f.eks.  

 »placeringsforening«.
Til kapitel 2 Godkendelse, vedtægter m.v.
Til § 6 Bestemmelsens stk. 1 og 2 svarer til den gældende lovs § 4, stk. 1, dog således at disse stykker fremover skal gælde for såvel investeringsforeninger som specialforeninger.
 Bestemmelsen i stk. 3, nr. 1, svarer til den gældende lovs § 4,  

 stk. 3, nr. 1. Med hensyn til kapitalkravet i stk. 3, nr. 2, er det således,  

 at investeringsforeninger på nuværende tidspunkt skal have en formue på  

 mindst 10 mio. kr. eller en formue på mindst 2 mio. kr. fordelt på mindst 200  

 investorer, der hver har en andel af formuen på mindst 1.000 kr., noteret på  

 navn.
Det alternative krav i den gældende lov om mindst 2 mio. kr. fordelt på  

 200 investorer er utidssvarende og ikke medtaget i lovforslaget.
Det foreslås  

 derfor, at en forening eller afdeling, svarende til den nuværende praksis,  

 kun skal kunne godkendes af Finanstilsynet, når der foreligger en formue på  

 mindst 10 mio. kr.
 Finanstilsynet skal ikke godkende en forenings aftale med  

 administrationsselskabet, men Finanstilsynet skal påse, at aftalen ikke  

 indeholder urimelige vilkår f.eks. med hensyn til opsigelsesklausuler, som  

 kan give anledning til at nægte at godkende foreningens valg af  

 administrationsselskab på de givne vilkår.
I stk. 4 foreslås, at investeringsforeningers vedtægter i  

 overensstemmelse med direktivets krav skal godkendes af Finanstilsynet.
Dette  

 svarer til den gældende lovs § 4, stk. 3, nr. 3.
I stk. 5 er det foreslået, at specialforeningerne skal indsende  

 deres vedtægter til Erhvervs- og Selskabsstyrelsen.
Styrelsen skal derefter  

 videresende et eksemplar til Finanstilsynet.
Der stilles således ikke krav om  

 godkendelse af vedtægterne, da udøvelsen af den virksomhed, som foreningerne  

 skal drive, som udøvelsen af al anden finansiel virksomhed er betinget af  

 Finanstilsynets godkendelse.
Det svarer til, hvad der gælder for de fleste  

 andre finansielle virksomheder, hvis vedtægter ikke skal godkendes.  

 Vedtægterne skal dog indsendes til Finanstilsynet i forbindelse med ansøgning  

 om godkendelse.
Er vedtægterne ikke i overensstemmelse med loven, kan  

 Finanstilsynet kræve dem ændret.
Til § 7 Den nuværende regulering af investeringsforeningers  

 stiftelse indeholder intet krav om tegning eller indbetaling af formuen.  

 Dette har i praksis givet problemer, der fortrinsvis er løst ved tillempet  

 anvendelse af reglerne om stiftelse i lov om aktieselskaber.
I praksis skal  

 formuen tegnes på den konstituerende generalforsamling.
Det er hidtil  

 accepteret, at en investeringsforening eller afdeling kan godkendes, såfremt  

 der foreligger en ubetinget garanti på mindst 10 mio. kr., udstedt af et  

 pengeinstitut om tegning af investeringsandele.
 For klarhedens skyld foreslås det, at denne praksis lovfæstes.
Til §§ 8 og 9 Bestemmelserne i §§ 8 og 9 svarer til dels til den  

 gældende lovs §§ 5 og 6, dog således at bestemmelserne gælder for såvel  

 investeringsforeninger som specialforeninger.
Der er desuden foretaget en  

 enkelt redaktionel ændring.
Endvidere er bestemmelsen i den gældende lovs §  

 6, stk. 2, gået ud som værende overflødig, da administrative afgørelser altid  

 kan indbringes for domstolene.
 Til § 10 Bestemmelsen svarer med enkelte undtagelser og  

 tilføjelser, nævnt nedenfor, til den gældende lovs § 7, dog således, at  

 bestemmelsen fremover skal gælde for såvel investeringsforeninger som  

 specialforeninger.
 Den gældende lovs bestemmelser om eventuelt valg af delegerede og  

 eventuelt valg af repræsentantskab er udgået, da foreningerne ikke anvender  

 denne mulighed.
 I nr. 11 foreslås det, at det klart skal fremgå af foreningens vedtægter,  

 hvorvidt der er tale om en bevisudstedende eller en kontoførende  

 investeringsforening eller afdeling, jf. bemærkningerne til § 47.
 Det er i nr. 14 foreslået, at det skal fremgå af vedtægterne, såfremt en  

 specialforening har indskrænkninger med hensyn til indløsning.
 De fleste investeringsforeningers vedtægter har hidtil indeholdt  

 bestemmelser om, at administrationsomkostningerne, bortset fra udgifterne til  

 depotselskab, edb og revision, højst må udgøre en bestemt procent af den  

 højeste formue i regnskabsåret.
 Da det er af betydning for investorerne at kunne sammenligne de samlede  

 administrationsomkostninger i de enkelte foreninger, foreslås det i nr. 19,  

 at samtlige administrationsomkostninger skal medtages.
Med administrationsomkostninger forstås fremover alle de omkostninger, der  

 påhviler foreningen.
Det gælder således også afgifter til depotselskabet,  

 edb-udgifter, revisionshonorar, markedsføringsudgifter og honorar til  

 eventuelle investeringsrådgivere.
 Det foreslås desuden, at vedtægterne skal angive et maksimum for alle  

 administrationsomkostninger set i forhold til det højeste formuebeløb i  

 regnskabsåret.
 Ved at fastslå et maksimum for samtlige omkostninger i vedtægterne fremmes  

 gennemsigtigheden for investorerne, selv om høje administrationsomkostninger  

 ikke nødvendigvis betyder en dårlig forrentning af den investerede formue.
 I stk. 2 og 3 findes specialregler for vedtægternes indhold i  

 investeringsforeninger henholdsvis specialforeninger.
 Stk. 2 svarer til § 7, nr. 13, i den gældende lov.
 I stk. 3, nr. 1, foreslås, at specialforeningers vedtægter skal indeholde  

 bestemmelser om de almindelige regler for specialforeningers anbringelse af  

 formuen.
I stk. 3, nr. 2, foreslås det, at det af vedtægterne skal fremgå, hvilken  

 kreds specialforeningerne henvender sig til, dog således, at medlemmernes  

 anonymitet sikres, hvis de ønsker det.
Dette er særlig aktuelt i foreninger  

 med få medlemmer.
Til kapitel 3 Generalforsamling, ledelse m.v.
For alle kapitlets bestemmelser foreslås,  

 at bestemmelserne fremover skal gælde for såvel investeringsforeninger som  

 specialforeninger.
 Til § 11 Bestemmelsen svarer til § 9 i den gældende lov, bortset  

 fra enkelte redaktionelle ændringer, og at bestemmelserne i den gældende lovs  

 § 2 a, stk. 3 og 4, om de beslutninger, medlemmerne af en afdeling skal  

 træffe, er indsat som stk. 3 og 4.
 Til § 12 Bestemmelsen svarer til § 10 i den gældende lov.
Til § 13 Bestemmelsen svarer til § 11 i den gældende lov.
Selv om  

 specialforeninger ikke skal have deres vedtægter godkendt, jf. bemærkningerne  

 til § 6, stk. 5, skal deres vedtægtsændringer for så vidt angår stiftelse af  

 nye afdelinger godkendes.
Baggrunden herfor er, at Finanstilsynet med  

 godkendelsen godkender den nye afdeling og derigennem påser, at den opfylder  

 lovens krav.
 Til § 14 Som følge af ønsket om en tilpasning til den øvrige  

 lovgivning for finansielle virksomheder foreslås i stk. 1 indført en  

 bestemmelse svarende til § 54, stk. 1, i lov om aktieselskaber, således at  

 det præciseres, at bestyrelsen og direktionen forestår ledelsen af  

 foreningens anliggender.
 Bestemmelsen i stk. 2, 1. pkt., svarer til § 12, stk. 2, i den  

 gældende lov.
Med bestemmelsen, der skal ses i sammenhæng med § 22, stk. 2, foreslås  

 det, at bestyrelsens flertal skal bestå af personer, der ikke har tilknytning  

 til depotselskabet, som medlem af depotselskabets bestyrelse, ansat i  

 depotselskabet eller i et andet selskab, herunder holdingselskabet i en  

 koncern, som depotselskabet er en del af.
Bestemmelsen foreslås for at undgå  

 personsammenfald i forhold til depotselskabet og andre selskaber i samme  

 koncern.
Det er fundet hensigtsmæssigt at understrege, at der er tale om to  

 forskellige juridiske enheder, og at det er foreningens bestyrelse, der leder  

 foreningen.
 Bestemmelsen, der understreger uafhængigheden mellem foreningen og dens  

 depotselskab, skal ses i lyset af, at depotselskabet i medfør af  

 bestemmelserne i kapitel 12 har særlige forpligtelser til at kontrollere  

 foreningen.
I stk. 3 fastslås det, at bestyrelsen skal forholde sig til  

 foreningens formueforhold og sørge for, at bogføring og formueforvaltning  

 kontrolleres på en for foreningen tilfredsstillende måde.
Bestemmelsen svarer  

 til § 54, stk. 3, i lov om aktieselskaber.
Bestyrelsen i et aktieselskab skal i medfør af lov om aktieselskaber § 56,  

 stk. 4, ved en forretningsorden træffe nærmere bestemmelser om udførelsen af  

 sit hverv.
En tilsvarende bestemmelse foreslås indføjet i stk. 4 som  

 et nødvendigt led i fastlæggelsen af bestyrelsens opgaver og deres udførelse.
 I den øvrige regulering vedrørende finansielle virksomheder har der vist  

 sig et behov for at præcisere, at bestyrelsen skal udfærdige skriftlige  

 retningslinier for virksomhedens væsentligste aktivitetsområder, således at  

 arbejdsdelingen mellem bestyrelsen og direktionen fastlægges, jf. bank- og  

 sparekasselovens § 18. Det foreslås derfor i stk. 5 at indføre en  

 tilsvarende bestemmelse.
 Det foreslås i stk. 6, at de i stk. 5 nævnte retningslinier skal  

 indsendes til Finanstilsynet, svarende til bank- og sparekasselovens § 18,  

 stk. 2.
 Til § 15 Det foreslås i stk. 1, at direktionen eller  

 administrationsselskabet for en forening varetager den daglige ledelse af  

 foreningen i overensstemmelse med bestyrelsens anvisninger og retningslinier.
For at afgrænse direktionens beføjelser foreslås, at den daglige ledelse  

 ikke omfatter dispositioner, der efter foreningens forhold er af usædvanlig  

 art eller af stor betydning uden bestyrelsens bemyndigelse eller  

 efterfølgende godkendelse.
Dette svarer til aktieselskabslovens § 54, stk. 2.
I stk. 2 fastslås det, at de opgaver, der påhviler en forenings  

 direktion, påhviler et administrationsselskabs direktion, hvis den daglige  

 ledelse er overladt til et administrationsselskab.
Da et anpartsselskab ikke  

 behøver at have en direktør, foreslås det, at kun aktieselskaber kan være  

 administrationsselskaber.
 Et administrationsselskab skal i fremtiden være et aktieselskab og vil  

 kunne administrere såvel investeringsforeninger som specialforeninger.
Et depotselskab kan ikke samtidigt virke som administrationsselskab for  

 investeringsforeningen.
Et depotselskab er således pålagt visse  

 kontrolbeføjelser over for et administrationsselskab i første række af hensyn  

 til at sikre formuens tilstedeværelse og korrekte værdiansættelse.
Det er  

 væsentligt for beskyttelsen af investorerne, at denne kontrol af  

 administrationsselskabet er reel og udøves af en uafhængig instans.
Under det lovforberedende arbejde er det blevet påpeget, at den gældende  

 lov ikke klart tager stilling til spørgsmålet, om et administrationsselskab  

 kan være datterselskab af et depotselskab.
Da depotselskabet og  

 administrationsselskabet er selvstændige juridiske enheder, er der ud fra en  

 ren formel betragtning intet til hinder herfor.
Det er af afgørende betydning for beskyttelsen af investorerne, at  

 administrationsselskabets investeringsbeslutninger tjener det formål at sikre  

 det størst mulige afkast for medlemmerne af investeringsforeningen.
Dette  

 hensyn kan tilgodeses på flere måder.
Spørgsmålet om beskyttelse af  

 investorerne mod misbrug som følge af interessesammenblanding er også  

 relevant på andre opsparingsområder end opsparing i investeringsforeninger.  

 Det gør sig f.eks også gældende for pengeinstitutternes puljepensioner.
På baggrund af drøftelser mellem Økonomiministeriet, Finanstilsynet og  

 Danmarks Nationalbank er det besluttet at nedsætte et udvalg under  

 Økonomiministeriet med ekstern deltagelse, der skal se på hvordan man bedst  

 sikrer såvel investorernes interesser som en hensigtsmæssig markedsudvikling,  

 når det gælder forvaltning af og rådgivning om langsigtet opsparing indenfor  

 den finansielle sektor.
Et sådant udvalgsarbejde forventes afsluttet, så et  

 lovforslag kan fremsættes i folketingssamlingen 1997/98.
Indtil dette arbejde afsluttes foreslås det at videreføre gældende regler  

 og praksis på området.
Herunder forudsættes Finanstilsynets hidtidige praksis  

 videreført, hvorefter et depotselskab ikke kan udføre porteføljepleje for en  

 forening.
Foreningen kan dog modtage investeringsrådgivning fra samt handle  

 værdipapirer og sælge investeringsforeningsbeviser gennem depotselskabet.
Det foreslås samtidigt ikke på nuværende tidspunkt at indføre forbud mod,  

 at et administrationsselskab kan være datterselskab af en depotbank.
Det  

 lægges herved til grund, at pengeinstitutterne vil afholde sig fra at  

 etablere koncernforbindelser indtil resultatet af udvalgsarbejdet foreligger.
Der gælder i øvrigt ret snævre grænser for en foreningsledelses adgang til  

 at henlægge porteføljeplejen til en udenforstående.
Udover  

 investeringsrådgivning kan ledelsen afgive specifik fuldmagt til en  

 udenforstående til at foretage nærmere dispositioner vedrørende elementer af  

 porteføljen.
 Ledelsen kan endvidere overlade en begrænset del af porteføljen, som  

 ønskes investeret på et geografisk fjernt marked eller i specielle  

 værdipapirer, til en udenforstående, som har en særlig ekspertise vedrørende  

 de ønskede investeringer.
I § 14, stk. 2, og § 22, stk. 2, foreslås det, at flertallet af  

 medlemmerne i bestyrelsen i henholdsvis foreningen og  

 administrationsselskabet hverken må være medlemmer af depotselskabets  

 bestyrelse eller ansat i dette eller i et andet selskab, herunder  

 holdingselskabet, i en koncern, som depotselskabet er del af.
Forslagene har  

 til hensigt at understrege, at såvel foreningen som depotselskabet er  

 selvstændige juridiske enheder og uafhængige af hinanden.
 I stk. 3 foreslås det at indføre et forbud mod, at direktører m.fl.  

 må eje eller drive selvstændig erhvervsvirksomhed eller som  

 bestyrelsesmedlem, funktionær eller på anden måde deltage i ledelsen eller  

 driften af anden erhvervsvirksomhed, jf. dog stk. 4-6.
 Forbudet gælder, udover ledelsespersoner, ledende medarbejdere og interne  

 revisions- og vicerevisionschefer.
Selvstændig erhvervsvirksomhed skal fortolkes meget vidt.
Ved afgørelsen  

 af, om der foreligger erhvervsvirksomhed, skal der lægges vægt på, om  

 virksomheden har betydelige indtægter ved salg, udlejning eller  

 serviceydelser.
Der skal samtidig lægges vægt på, hvor stor den relative  

 andel af de erhvervsmæssige indtægter er i forhold til virksomhedens samlede  

 indtægter.
Det er foreslået, at bestyrelsen kan give tilladelse til, at en direktør  

 midlertidigt ejer eller deltager i driften af selvstændig erhvervsvirksomhed,  

 som direktøren ejer ved sin tiltræden af stillingen i forsikringsselskabet,  

 eller senere kommer til at arve, hvis dette er nødvendigt for at undgå tab  

 ved en umiddelbar afhændelse af virksomheden.
Midlertidighedskriteriet skal  

 forstås i overensstemmelse med praksis efter § 1 a i bank- og  

 sparekasseloven.
I overensstemmelse med sædvanlige selskabsretlige og  

 ansættelsesmæssige kompetenceforhold foreslås det, at direktionen kan give  

 tilsvarende tilladelse til vicedirektører, underdirektører og dermed  

 ligestillede.
Forslaget har baggrund i ønsket om at ensrette reglerne om direktører  

 m.fl.'s adgang til at varetage andre hverv, der med forslag til lov om  

 ændring af lov om forsikringsvirksomhed, lov om banker og sparekasser m.v.,  

 realkreditloven, lov om værdipapirhandel m.v., lov om fondsmæglerselskaber,  

 lov om firmapensionskasser, lov om Lønmodtagernes Dyrtidsfond samt lov om  

 Arbejdsmarkedets Tillægspension foreslås indført på det finansielle område,  

 jf. således den foreslåede § 1, nr. 3, (§ 92 a) i ovennævnte lovforslag.
I  

 modsætning til bank- og sparekasselovsændringen har forslaget ikke her  

 medtaget filialbestyrere, da der ikke er filialbestyrere i foreningerne.
Forslaget medfører indskrænkninger i den hidtidige adgang for  

 investeringsforeningers direktører m.fl. til at drive anden virksomhed eller  

 varetage andre hverv uden for foreningen, idet der ikke hidtil har været  

 forbud.
Foreningens bestyrelse vil kun kunne give tilladelse hertil, hvis  

 betingelserne i forslagene til §§ 16-18 er opfyldt.
Efter stk. 4 gælder forbudet ikke for hverv i foreninger,  

 institutioner o.ling., der ikke har til formål at fremme direktørernes  

 økonomiske interesser gennem erhvervsdrift.
Hverv i sådanne tilfælde tjener  

 ikke til fremme af deltagernes økonomiske interesser, men til almennyttige og  

 ideelle formål.
 Som eksempler herpå kan nævnes selskaber med kunstnerisk, kulturelt,  

 oplysende, religiøst, politisk, socialt eller videnskabeligt formål, såsom  

 idrætsklubber, fagforeninger, miljøorganisationer, erhvervsråd, sociale  

 institutioner, humanitære organisationer, brancheforeninger, partiforeninger,  

 forsamlingshuse, kunst- og teaterforeninger m.v.
 Sådanne foreninger m.v. falder uden for forbudet, selvom de driver erhverv  

 til opfyldelse af et ideelt formål, fordi deltagernes økonomiske interesser  

 ikke fremmes gennem denne erhvervsaktivitet.
Det vil sige, at direktøren m.fl. godt kan sidde i bestyrelsen for en  

 idrætsforening, selvom denne driver en kantine, fordi denne erhvervsdrift  

 ikke sker for, at foreningens medlemmer skal tjene penge derpå.
Derimod kan  

 en direktør m.fl. ikke efter bestemmelsen sidde i bestyrelsen for en  

 professionel idrætsforening, fordi foreningens formål er at fremme  

 medlemmernes privatøkonomiske interesser.
 Afgrænsningen bygger på det kriterium, som også anvendes i lov om  

 erhvervsdrivende virksomheder, hvor erhvervsdrift defineres som virksomhed,  

 der har til formål at fremme deltagernes økonomiske interesser.
Efter stk. 5 gælder forbudet ikke for direktører i foreninger, hvor  

 direktøren er eneste ansatte, eller foreningens virksomhed har et sådant  

 begrænset omfang, at det ikke er muligt at tilbyde direktøren  

 fuldtidsbeskæftigelse.
Dette svarer til Finanstilsynets hidtidige praksis for  

 pengeinstitutter, hvorefter Finanstilsynet har givet dispensation til  

 direktører i meget små pengeinstitutter med begrænset åbningstid.
Sådanne  

 institutters indtjening giver ofte ikke grundlag for fuld aflønning af  

 direktøren.
I medfør af stk. 6 kan den i stk. 3 omhandlede personkreds dog  

 deltage i ledelsen eller driften af andre investeringsforeninger og  

 specialforeninger inden for samme gruppe.
Dermed kan den gældende  

 retstilstand, hvor en direktør er direktør i flere beslægtede  

 investeringsforeninger, opretholdes.
Samtidig ligestilles en gruppe af  

 selvstændige foreninger med foreninger, der er opdelt i afdelinger, og en  

 gruppe af foreninger, der administreres af det samme administrationsselskab.
De interne revisions- og vicerevisionschefer omfattes også af  

 bestemmelsen.
For de interne revisions- og vicerevisionschefer gælder der et  

 absolut forbud mod at drive anden virksomhed eller varetage andre hverv uden  

 for foreningen, idet bestyrelsen efter forslaget ikke vil kunne give  

 tilladelse i medfør af de ovennævnte bestemmelser.
De interne revisions- og  

 vicerevisionschefer kan dog i medfør af stk. 6 være intern revisions- og  

 vicerevisionschef i et administrationsselskab som nævnt i § 62, stk. 4.
Til § 16 Bestemmelsen i § 16 fastslår, at en direktør med  

 bestyrelsens tilladelse kan være bestyrelsesmedlem i andre finansielle  

 virksomheder.
For vicedirektører, underdirektører og dermed ligestillede  

 gives tilladelsen af direktionen.
 Da foreninger ikke kan indgå i koncerner, er bestemmelsen vedrørende  

 koncernforhold, som findes i forslaget til ændring af regelsættene for de  

 øvrige finansielle virksomheder, ikke medtaget.
I modsætning til de foreslåede regler for penge- og realkreditinstitutter  

 samt fondsmæglerselskaber giver forslaget investeringsforeningers og  

 specialforeningers direktører m.fl. mulighed for at have bestyrelsesposter i  

 investeringsforeninger eller specialforeninger uden for den gruppe, hvor den  

 pågældende er direktør.
En tilsvarende adgang foreslås indført for ATP og LD.  

 Dette har baggrund i, at det er fundet ønskeligt, at sådanne  

 investeringsprægede finansielle institutter kan anvende disse foreninger til  

 investeringsformål.
I stk. 2 foreslås det, at den pågældende ikke kan være  

 bestyrelsesformand, og at der ikke må være personsammenfald for flertallet af  

 medlemmer i bestyrelserne.
Hvor der naturligt må være en gensidig afhængighed  

 mellem ledelsen i finansielle institutter, der indgår i en koncern, bør det  

 sikres, at finansielle institutter, der ikke er koncernforbundne har en  

 uafhængig ledelse.
Hvis et personsammenfald opstår på et senere tidspunkt, må  

 den pågældende udtræde af bestyrelsen ved den førstkommende  

 generalforsamling.
Stk. 3 præciserer, at beslutning i henhold til stk. 1 ligesom  

 andre beslutninger skal fremgå af forhandlingsprotokollen.
Bestemmelsen  

 sikrer, at der i bestyrelsens forhandlingsprotokol løbende optages bemærkning  

 om de tilladelser, der gives efter stk. 1. Bestemmelsen er af ordensmæssig  

 karakter.
 Forslaget i stk. 4 indebærer, at foreningens årsregnskab skal  

 indeholde oplysning om de nævnte hverv.
 Der henvises til bemærkningerne til forslaget til § 37, stk. 5.
Til § 17 Bestemmelsen medfører, at direktører med bestyrelsens  

 tilladelse kan være bestyrelsesmedlem i andre erhvervsvirksomheder, det vil  

 sige i ikke-finansielle virksomheder.
Direktionen kan give tilsvarende  

 tilladelse til vicedirektører, underdirektører og dermed ligestillede.  

 Tilladelse kan gives til bestyrelsesposter i alle former for  

 erhvervsvirksomheder.
Når bestyrelsen træffer beslutninger om tilladelse til,  

 at direktøren påtager sig hvervet som bestyrelsesmedlem, skal den være  

 opmærksom på og overholde bestemmelsen i § 62, stk. 2, og § 68, stk. 3,  

 hvorefter en forening hverken alene eller sammen med andre foreninger må eje  

 værdipapirer, sådan at de udøver betydelig indflydelse i et selskab, som det  

 investerer i.
 Bestemmelsen fra den øvrige finansielle sektor om, at bestyrelsesposten  

 ikke kan sammenblandes med lån til den pågældende erhvervsvirksomhed, er ikke  

 medtaget i forslaget, da foreninger overhovedet ikke må yde lån.
I stk. 2 foreslås det, at bestyrelsen kan tillade en direktør at  

 indtræde i bestyrelsen for fondsbørser, autoriserede markedspladser,  

 værdipapirmæglere, pengemarkedsmæglere, clearingcentraler og  

 værdipapircentraler.
Baggrunden herfor er det naturlige i at kunne varetage  

 foreningens interesser i disse selskaber.
Direktionen kan give tilsvarende  

 tilladelse til vicedirektører, underdirektører og dermed ligestillede.
 Med henvisningen i stk. 3 til forslaget til § 16, stk. 3 og 4,  

 finder disse bestemmelser tilsvarende anvendelse.
Til § 18 Bestemmelsen er ny og fastsætter et loft for, hvor mange  

 bestyrelsesposter en forenings direktør og andre ledelsespersoner må  

 varetage.
Herved søges det sikret, at foreningens direktør effektivt  

 varetager hvervet i foreningen.
 Ifølge forslaget kan den nævnte personkreds højst varetage 10 eksterne  

 bestyrelseshverv, heraf 5 bestyrelseshverv i virksomheder, der er  

 børsnoterede selskaber eller erhvervsvirksomheder med en egenkapital på over  

 50 mio. kr.
 Til § 19 Med bestemmelsen i stk. 1 foreslås det, at  

 direktører, vicedirektører, underdirektører og dermed ligestillede samt  

 interne revisions- og vicerevisionschefer i investeringsforeningers  

 administrationsselskaber omfattes af de samme regler, som den tilsvarende  

 personkreds i investeringsforeninger og specialforeninger er omfattet af.
 Med bestemmelsen i stk. 2 er det forudsat, at  

 administrationsselskabet er datterselskab af et andet pengeinstitut end  

 foreningens depotselskab.
 Til § 20 Stk. 1 svarer, bortset fra en redaktionel  

 ændring, til § 14 i den gældende lov.
Bestemmelsen i stk. 2 om, at bestyrelse, direktion og personale kun  

 må aflønnes med faste beløb.
Dog kan der udbetales tantieme med faste beløb.  

 Bestemmelsen medfører, at et administrationsselskab heller ikke kan honoreres  

 med beløb, der sættes i forhold til overskuddet eller størrelsen af formuen.
 Til § 21 Bestemmelsen i § 21, stk. 1, svarer til § 15, stk.  

 1, i den gældende lov.
 Stk. 2 svarer til den ændring af § 15, stk. 2, i den gældende lov, der er  

 vedtaget med lov nr. 376 af 22. maj 1996.
 Til § 22 Stk. 1 svarer, bortset fra en redaktionel  

 ændring, til § 16 i den gældende lov.
 Bestemmelsen i stk. 2, der skal ses i sammenhæng med § 14, stk. 2,  

 2. pkt., skal sikre, at der heller ikke er personsammenfald mellem  

 administrationsselskabets og depotselskabets ledelse, dels fordi  

 depotselskabet skal udføre de i kapitel 12 nævnte funktioner, dels fordi  

 administrationsselskabet refererer til foreningens bestyrelse.
Med forslaget understreges det, at et administrationsselskabs bestyrelse,  

 ud over det sædvanlige selskabsretlige ledelsesansvar har et særligt ansvar  

 over for foreningen, som administrationsselskabet fungerer som daglig ledelse  

 for.
Der er dog som hidtil ikke noget i vejen for fuldt personsammenfald  

 mellem bestyrelserne for foreningen og administrationsselskabet.
Til § 23 Bestemmelsen i stk. 1 svarer som udgangspunkt til  

 § 32 i den gældende lov.
Forslaget indebærer dog en mindre udvidelse af  

 personkredsen i forhold hertil.
Forslaget er et led i harmoniseringen af  

 reglerne om spekulation i de finansielle love.
 Efter den hidtil gældende fortolkning af spekulationsforbudet har det  

 været antaget, at sædvanlig formueforvaltning og porteføljepleje er tilladt.  

 Baggrunden er, at spekulationsforbudet ikke har skullet afskære ledende  

 medarbejdere fra at foretage investeringer med henblik på en rimelig  

 forrentning af deres formue.
Det har i praksis vist sig vanskeligt at foretage en klar afgrænsning  

 mellem sædvanlig formuepleje og spekulationsforretninger.
Der vil være  

 transaktioner, som klart falder ind under henholdsvis det forbudte eller det  

 tilladte område.
Der vil dog også være en række tvivlstilfælde, hvor  

 vurderingen er vanskelig.
 På den baggrund foreslås der indført en mere klar afgrænsning af forbudets  

 anvendelsesområde ved at indføre et forbud mod spekulationsforretninger og  

 samtidigt bemyndige Finanstilsynet til ved bekendtgørelse nærmere at afgrænse  

 hvilke formuedispositioner der udgør spekulationsforretninger.
I stk. 1 fastsættes et forbud mod at udføre eller deltage i  

 spekulationsforretninger.
Forbudet omfatter de spekulationsforretninger, som  

 beskrives i Finanstilsynets bekendtgørelse herom, jf. stk. 3.
 Personkredsen, der omfattes af forbudet tager udgangspunkt i den  

 personkreds, som blev fastsat ved ændringen af lov om forsikringsvirksomhed i  

 1996. Dog er interne revisions- og vicerevisionschefer også omfattet.
 Forbudet mod spekulation målrettes til den personkreds, hvor risikoen for  

 sammenblanding af foreningens interesser med egne interesser er til stede, og  

 et forbud derfor vil være relevant.
Det foreslås, at personer, der indtager en ledende stilling i foreningen,  

 sidestilles med direktører, vicedirektører og underdirektører.
Ved  

 »derved ligestillede« forstås medarbejdere med direkte reference  

 til direktionen og med et betydeligt ledelsesansvar.
 Afgrænsningen af denne personkreds skal i øvrigt fortolkes i  

 overensstemmelse med den gældende bank- og sparekasselovs § 19, stk. 5, og  

 realkreditlovens § 18, stk. 2.
Ud over medarbejdere med et betydeligt og overordnet ledelsesansvar  

 foreslås det, at også andre ledende medarbejdere med ansvar for fonds- eller  

 valutafunktioner omfattes.
Bestemmelsen omfatter medarbejdere med et  

 selvstændigt ledelsesansvar.
Der behøver ikke at være tale om ansvar for  

 personaleledelse, idet også et funktionsbestemt ledelsesansvar er omfattet.  

 Bestemmelsen omfatter både medarbejdere med ledelsesanvar for afdelinger der  

 har fonds- eller valutafunktioner og medarbejdere der i øvrigt har  

 ledelsesansvar for sådanne funktioner, som f.eks. fonds- og valutachefer.
Bestyrelsen fastsætter efter stk. 2 i interne retningslinier for,  

 hvilke øvrige personalekategorier forbudet mod spekulationsforretninger bør  

 gælde.
Medarbejdere, der har fonds- eller valutafunktioner, men som ikke har  

 ledelsesansvar, er omfattet af bestemmelsens stk. 2.
Bestemmelsen i stk. 3 giver Finanstilsynet bemyndigelse til at  

 afgrænse de forretninger, der er omfattet af forbudet i stk. 1 og 2.  

 Bemyndigelsen skal bruges til at lave en udtømmende liste over de  

 formuedispositioner, den af bestemmelserne omfattede personkreds ikke må  

 udføre eller deltage i.
De af listen omfattede formuedispositioner må ikke  

 udføres, uanset hvad hensigten eller formålet hermed måtte være. Ændringer af  

 bekendtgørelsen vil være fremadrettede.
 Det er hensigten med bestemmelsen at fastslå, at ansatte i  

 investeringsforeninger og specialforeninger kan udøve sædvanlig formuepleje.  

 Det har således ikke været hensigten at udvide det gældende  

 spekulationsforbud.
 Med fastlæggelsen af en sådan negativliste vil den omfattede personkreds  

 vide, hvorvidt en disposition er lovlig eller ej, i modsætning til de  

 gældende regler, som har skabt en vis usikkerhed, bl.a. fordi hensigten med  

 dispositionen spiller en væsentlig rolle for, hvorvidt der er tale om  

 spekulation eller ej.
Negativlisten vil omfatte dispositioner, som i visse tilfælde ikke vil  

 udgøre spekulation.
Det vil derfor være nødvendigt at fastsætte visse  

 undtagelser for de dispositioner, der efter bekendtgørelse vil være omfattet  

 af forbudet mod spekulation.
Disse undtagelser vil være af forskellig  

 karakter, alt efter hvilke dispositioner, der er tale om.
Der vil således  

 f.eks. være behov for undtagelse fra forbudet mod salg af værdipapirer inden  

 6 måneder efter anskaffelsen.
Undtagelsen skal f.eks. omfatte  

 trangssituationer eller situationer, hvor der inden for de 6 måneder  

 indtræder en negativ kursudvikling, der kan medføre et betydeligt økonomisk  

 tab.
Finanstilsynet skal generelt vejlede om fortolkningen af Tilsynets  

 bekendtgørelse om spekulationsforretninger og undtagelser herfra.
Tilsynet  

 skal derimod ikke udøve tilsynsmæssig kontrol med privatøkonomiske  

 dispositioner ved at påse lovens forbud mod spekulationsforretninger.
 Bestemmelsen i § 23, stk. 4, svarer til § 32, stk. 2, i den  

 gældende lov.
I stk. 5 foreslås det, svarende til bestemmelsen i  

 aktieselskabslovens § 58, at et bestyrelsesmedlem eller en direktør ikke må  

 deltage i behandlingen af spørgsmål om aftaler mellem foreningen og den  

 pågældende selv eller om søgsmål mod den pågældende selv eller om aftale  

 mellem foreningen og tredjemand eller søgsmål mod tredjemand, hvis  

 bestyrelsesmedlemmet eller direktøren deri har en væsentlig interesse, der  

 kan være stridende mod foreningens.
De inhabilitetshensyn, som gælder for  

 ledelsen i et aktieselskab eller en finansiel virksomhed, gør sig også  

 gældende for en investerings- eller specialforening.
Bestemmelsen i stk. 6 er ny og supplerer bestemmelserne i § 8 om  

 ledelsespersoners habilitet.
Efter § 8 kan Finanstilsynet nægte en forening  

 godkendelse, hvis et medlem af foreningens direktion i stilling eller erhverv  

 har udvist en sådan adfærd, at der er grund til at antage, at den pågældende  

 ikke vil varetage stillingen eller hvervet på forsvarlig måde.
 Ifølge forslaget præciseres, at en direktør ikke kan fortsætte sit hverv  

 under en betalingsstandsning m.v., idet en betalingsstandsning m.v. må anses  

 for særlig belastende for varetagelsen af den daglige ledelse af en forening.  

 Tilsvarende gælder det f.eks. for advokater, at retten til at udøve  

 advokatvirksomhed bortfalder, såfremt den pågældende har anmeldt  

 betalingsstandsning eller er under konkurs, jf. retsplejelovens § 137  

 sammenholdt med § 119, stk. 2, nr. 2.
 Bestemmelsen er ikke til hinder for, at en forenings direktør på et senere  

 tidspunkt tiltræder stillingen som direktør i en forening, såfremt den  

 pågældendes økonomiske stilling er forbedret.
Til § 24 Bestemmelsen i stk. 1 er ny, idet bestyrelsen skal  

 fastsætte interne retningslinier for direktører, vicedirektører,  

 underdirektører og dermed ligestillede om indberetning af formuedispositioner  

 omfattet af undtagelser i Finanstilsynets bekendtgørelse om  

 spekulationsforretninger.
Kravet om indberetning af formuedispositioner  

 gælder også hvis de nævnte ledende medarbejdere har ansvaret for en fonds-  

 eller valutaafdeling.
Derimod er der ikke fundet noget behov for et sådant  

 indberetningskrav for almindelige medarbejdere i sådanne afdelinger.  

 Indberetningsreglerne skal være udformet på en måde, der sikrer, at  

 revisionen kan føre betryggende kontrol med overholdelsen af Finanstilsynets  

 bekendtgørelse om formuedispositioner omfattet af forbudet mod  

 spekulationsforretninger.
Retningslinierne skal indeholde bestemmelser om,  

 hvortil indberetning skal ske.
Det bemærkes, at det indberettede skal tilgå  

 den valgte revision.
De interne retningslinier skal kontrolleres af den  

 valgte revision.
Efter den nye bekendtgørelse nr. 90 af 22. februar 1996 om  

 revisorerklæringer på årsregnskaber, hvorefter revisor skal afgive  

 supplerende oplysninger om forhold, som revisor er blevet bekendt med under  

 sit arbejde, og som giver en begrundet formodning om, at medlemmer af  

 ledelsen kan ifalde erstatnings- eller strafansvar.
Dette vil også omfatte  

 engagementer, som giver en begrundet formodning om, at forbudet mod  

 spekulationsforretninger er overtrådt.
Med den foreslåede udtømmende opregning af ulovlige  

 spekulationsforretninger og indberetningspligt for direktører,  

 vicedirektører, underdirektører og dermed ligestillede vil den eksterne  

 revisor få en nemmere adgang til at opfylde sin forpligtelse efter den nye  

 bekendtgørelse om revisorerklæringer.
Efter forslaget skal revisor foretage  

 en gennemgang af de modtagne indberetninger og sammenholde disse med  

 Finanstilsynets bekendtgørelse.
 Til § 25 Revisor skal en gang årligt gennemgå foreningens interne  

 retningslinier med henblik på at vurdere, om foreningens forretningsgange  

 vedr. indberetning af formuedispositioner er betryggende.
 Til § 26 Det foreslås at gennemføre tilsvarende spekulationsforbud  

 samt regler for indberetning af indgåede engagementer m.v. for den  

 tilsvarende personkreds som nævnt i § 23, stk. 1, i administrationsselskabet.
 Til § 27 Med bestemmelsen indføres en lovbestemt tavshedspligt for  

 alle, der som bestyrelsesmedlemmer, direktører, andre ansatte eller revisorer  

 har tilknytning til en forening eller dens administrationsselskab, svarende  

 til, hvad der gælder i de øvrige virksomhedslove.
Til kapitel 4 Almindelige bestemmelser Det foreslås, at alle bestemmelser i dette  

 kapitel skal gælde for såvel investeringsforeninger som specialforeninger  

 samt afdelinger i foreningerne.
 Til §§ 28 og 29 Bestemmelserne svarer med enkelte redaktionelle  

 ændringer til § 25 og § 26 i den gældende lov.
 Til § 30 Bestemmelsen i stk. 1, svarer til § 27, stk. 1, i  

 den gældende lov.
 Foreningerne skal ved aflæggelse af årsregnskabet enten udlodde et  

 eventuelt overskud til medlemmerne i form af udbytte eller henlægge  

 (akkumulere) overskuddet til forøgelse af formuen, jf. stk. 1, der ikke er  

 baseret på direktiv 85/611/EØF.
Det skal fremgå af foreningens vedtægter, hvorvidt der er tale om en  

 udloddende eller en akkumulerende forening eller afdeling.
Ligeledes skal  

 dette fremgå af foreningens prospekt.
For så vidt angår udloddende foreninger  

 giver den nuværende lov om investeringsforeninger mulighed for at tillade  

 udlodning af acontoudbytte flere gange årligt på baggrund af et  

 perioderegnskab med den årlige ordinære generalforsamlings efterfølgende  

 godkendelse.
Sondringen mellem akkumulerende og udbyttebetalende foreninger eller  

 afdelinger beror på en lang tradition i Danmark, og følger ikke af  

 direktivbestemmelser.
På de udenlandske markeder findes der ingen skarpe skel  

 mellem disse to typer af foreninger.
 I stk. 2 gives udloddende foreninger, der anbringer formuen i  

 obligationer, adgang til på baggrund af en af generalforsamlingen truffen  

 beslutning at overføre opgjort udbytte til udlodning til næste år helt eller  

 delvist.
 En sådan adgang skal fremgå af foreningens vedtægter.
Formålet med forslaget er at sikre en bred ramme for udvikling af danske  

 foreningers produkter.
Der er ikke tilsynsmæssige betænkeligheder ved, at en  

 udloddende forening kan overføre udlodningen helt eller delvist for  

 efterfølgende regnskabsår.
De skattemæssige betingelser for udloddende  

 foreninger vil dog begrænse udbredelsen af sådanne produkter.
 Skattemæssigt sondres der også mellem kontoførende foreninger og  

 bevisudstedende foreninger, ligesom der i relation til de bevisudstedende  

 foreninger sondres mellem akkumulerende og udloddende foreninger.
For så vidt angår de bevisudstedende foreninger indeholder de  

 skattemæssige regler selvstændige krav til de udloddende foreninger.
En  

 udloddende forening skal foretage udlodning og i henhold til foreningens  

 vedtægter være forpligtet til at foretage en nærmere opgjort  

 minimumsudlodning af årets udbytter.
Selve foreningen er ikke undergivet  

 beskatning.
Beskatningen af de udloddede udbytter sker derimod hos  

 foreningens medlemmer efter transparens-princippet, der betyder, at  

 beskatningen i stor udstrækning sker, som om medlemmet selv havde foretaget  

 en direkte investering i det pågældende værdipapir.
Det skattemæssige  

 udlodningskrav, som indebærer, at der skal beregnes en minimumsudlodning for  

 hvert indkomstår, bærer begrundelsen for skattefritagelsen for udloddende  

 foreninger.
 I forhold hertil betaler akkumulerende foreninger selskabsskat, og  

 udlodninger fra disse foreninger beskattes hos medlemmerne som aktieudbytte.
Såfremt en udloddende investeringsforening i henhold til de foreslåede nye  

 regler foretager en overførsel af udbytte til udlodning til næste år, vil det  

 skattemæssigt have den konsekvens, at foreningen fremover skal beskattes som  

 en akkumulerende forening.
En forening vil ikke efterfølgende kunne gå  

 tilbage til en beskatning som udloddende forening uden betydelige  

 skattemæssige konsekvenser.
Ved foreslaget er det ikke forudsat, at de skattemæssige regler for  

 udloddende foreninger ændres for at udfylde rammelovgivningen.
På denne  

 baggrund må det antages, at de nye regler ikke vil kunne udnyttes af  

 bevisudstedende foreninger.
Kontoførende foreninger, som skattemæssigt er undergivet lov om beskatning  

 af medlemmer af investeringsforeninger, er derimod ikke undergivet kravet om  

 minimumsudlodning.
I stedet sker beskatningen direkte hos det enkelte medlem.
Efter de gældende skattemæssige regler er der derfor ikke noget til hinder  

 for, at en kontoførende forening kan overføre en udlodning til efterfølgende  

 år.
Da medlemmet beskattes uanset udlodning, må det dog antages, at den nye  

 produkttype fortrinsvis vil kunne tilbydes udlændinge, der ikke er  

 skattepligtige her i landet.
Forslaget giver mulighed for på sigt at udvikle obligationsafdelinger, der  

 giver et på forhånd fastlagt årligt afkast i en flerårig periode, og som på  

 denne måde kan matche den traditionelle obligationsinvestering.
Det er en  

 type produkter, som forventes at have stor efterspørgsel, idet mange private  

 investorer vil have interesse i en konstant udlodning.
De skattemæssige  

 regler betyder, at de nye produkttyper kun kan udnyttes af kontoførende  

 foreninger.
 Forslaget åbner også op for, at danske internationalt markedsførte  

 produkter bedre kan bringes i overensstemmelse med konkurrerende produkter,  

 som tilbyder mange produkter med konstant udlodning.
 For at sikre opfyldelse af forudsigeligheden med hensyn til udlodningens  

 størrelse, er det i stk. 3 foreslået, at det af vedtægterne kan  

 fremgå, at der kan udloddes af formuen i de år, hvor investeringsafkastet  

 ikke til fulde modsvarer indtjeningsbehovet for at efterleve sigtet med en  

 stipuleret udlodningsprocent.
 Til § 31 Bestemmelserne i stk. 1 og 2 svarer til den  

 gældende lovs § 28, stk. 1 og 2, bortset fra henvisningerne i stk. 1 til  

 undtagelserne i § 2, idet en specialforening kan have bestemmelser i  

 vedtægterne om indskrænkninger i indløseligheden.
Som et hovedprincip fastslår stk. 1, at et medlem af en forening skal have  

 sine andele indløst på forlangende.
Indløsningsprisen fastsættes som angivet  

 i stk. 2.
Det foreslås imidlertid i stk. 3, at indløsningen kan udsættes  

 efter vedtægternes bestemmelser herom.
Foreningen skal senest 8 dage efter  

 udsættelsen have indgivet meddelelse herom til Finanstilsynet og til de  

 kompetente myndigheder i de andre medlemslande af Den Europæiske Union og  

 lande, som Fællesskabet har indgået aftale med, hvor investeringsforeningen  

 måtte markedsføre sine andele.
Denne adgang til udsættelse har til formål at skabe et roligt salg af  

 aktiver, således at der ikke skabes uro om foreningens forhold, f.eks. ved  

 turbulente markedsforhold.
Det vil være hensigtsmæssigt i vedtægterne at give  

 hjemmel til at udsætte indløsningen, indtil foreningen har afhændet aktiver  

 til fremskaffelse af de nødvendige likvide midler til indløsning, og  

 indløsningsprisen derefter er konstateret.
 Det foreslås i stk. 4, der svarer til den gældende lovs § 28, stk.  

 4, at Finanstilsynet kan kræve, at der sker udsættelse af indløsningen.  

 Baggrunden herfor kan dels være ekstraordinære situationer som politisk og  

 økonomisk uro, som generelt kan forhindre eller vanskeliggøre det for  

 foreningerne at udøve deres virksomhed på normal vis, dels skyldes forholdene  

 omkring en konkret forening.
 Finanstilsynet kan benytte sig af sin ret til at kræve udsættelse i andre  

 situationer, end når der er valutarisk eller politisk uro, f.eks. når dette  

 er påkrævet på baggrund af foreningens forhold, herunder formueforhold, eller  

 hvor forholdene i øvrigt tilsiger udsættelse, jf. betingelserne i  

 lovforslagets § 52 om tilbagekaldelse af godkendelse.
I disse situationer kan hensynet til en forenings medlemmer, såvel de  

 udtrædende som de tilbageblevne, gøre det påkrævet, at Finanstilsynet kræver  

 en udsættelse af indløsningen af andele, idet det kan være vanskeligt eller  

 umuligt at værdiansætte og sælge værdipapirer til priser, der svarer til  

 niveauet, da investor besluttede at udtræde.
Udsættelse vil derfor være i  

 alle medlemmers interesse, indtil forholdene normaliseres.
 Reglerne om indløsning er baseret på bestemmelserne i direktiv 85/611/EØF.
Det er foreslået i stk. 5, at såfremt en forenings eller afdelings  

 formue kommer under lovens mindstekrav på 10 mio. kr. eller eventuelt  

 vedtægternes højere krav til formuen, skal dette meddeles Finanstilsynet.
Når  

 Finanstilsynet har modtaget meddelelsen, kan Tilsynet enten fastsætte en  

 frist, inden for hvilken foreningen eller afdelingen igen skal opfylde lovens  

 krav, eller tilbagekalde godkendelsen med den virkning, at foreningen skal  

 opløses efter bestemmelserne i § 54 eller § 55. Der vil ligeledes i  

 sidstnævnte tilfælde skulle træffes beslutning om, hvorledes der skal  

 forholdes med indløsningen.
Det er i stk. 6 foreslået, at såfremt en imødekommelse af et  

 indløsningskrav vil bringe foreningens eller afdelingens formue under det  

 lovmæssige krav på 10 mio. kr., og ledelsen af foreningen eller afdelingen  

 skønner, at der herved opstår en risiko for, at der ikke kan ske fuld  

 indfrielse af investorerne og kreditorerne, påhviler det foreningen eller  

 afdelingen at udsætte indløsningen.
Samtidig skal Finanstilsynet have  

 indberetning om forholdet, og der skal samtidig gives meddelelse om, hvorvidt  

 minimumsformuen søges reetableret, eller om foreningen henholdsvis afdelingen  

 skal opløses.
 Til §§ 32, 33 og 34 Bestemmelserne i §§ 32, 33 og 34 svarer,  

 bortset fra redaktionelle ændringer, til den gældende lovs §§ 29, 30 og 31,  

 stk. 1.
Til kapitel 5 Regnskab og revision Med forslaget kommer reglerne om regnskab og revision  

 for investeringsforeninger og specialforeninger til at svare til  

 bestemmelserne i bank- og sparekasselovens kapitel 7 med tillempninger, der  

 skyldes foreningernes særlige forhold.
Reglerne om regnskab og revision i  

 bank- og sparekasseloven er udarbejdet på grundlag af bestemmelserne i lov om  

 visse selskabers aflæggelse af årsregnskab.
 Til § 35 Bestemmelsen svarer til bank- og sparekasselovens § 29,  

 idet foreningerne dog også af tilsynsmæssige grunde skal udarbejde en  

 formueopgørelse med udgangen af juni måned hvert år.
Stk. 2 fastslår, at en forening, der er opdelt i afdelinger, skal  

 udarbejde såvel årsregnskab som formueopgørelse for hver afdeling.
Baggrunden  

 for dette er, at afdelingerne i medfør af forslagets § 4, stk. 1, hver er  

 baseret på en bestemt del af aktiverne.
 Til § 36 Bestemmelsen svarer til § 30 i bank- og sparekasseloven.
Til § 37 Bestemmelsen svarer til § 31 i bank- og sparekasseloven.  

 Dog afviger stk. 4 fra bestemmelsen i bank- og sparekasseloven om  

 oplysninger om retshandler af større betydning i koncernforhold.
Ifølge  

 forslaget skal der gives oplysninger om usædvanlige retshandler af større  

 betydning mellem foreningen og depotselskabet og mellem foreningen og  

 administrationsselskabet.
Det samme gælder for sådanne retshandler mellem  

 foreningen og virksomheder, der indgår i koncernforhold med depotselskabet og  

 administrationsselskabet, jf. § 1, stk. 2, nr. 5, 7 og 8, i lov om visse  

 selskabers aflæggelse af årsregnskab.
Investeringsforeninger og specialforeninger indgår ikke i koncernforhold,  

 da det er medlemmerne, der ejer foreningen.
Imidlertid gør de hensyn, der  

 ligger til grund for bestemmelsen om oplysninger om retshandler i  

 koncernforhold, sig tilsvarende gældende for usædvanlige retshandler af  

 større betydning mellem en investeringsforening og dens eventuelle  

 administrationsselskab og depotselskab.
Med ordet »usædvanlige«  

 gøres det klart, at der ikke blot skal være tale om store værdipapirhandler,  

 der er sædvanlige for investeringsforeninger og også bliver det for  

 specialforeninger, men tale om retshandler, der er usædvanlige for  

 foreningerne.
Bestemmelsen er i øvrigt med til at understrege, at foreningens  

 ledelse skal varetage foreningens interesser.
 I stk. 5 foreslås det, at det i en note til årsregnskabet skal  

 angives, hvilke hverv, jf. §§ 16-18, direktører m.fl. har påtaget sig med  

 tilladelse fra bestyrelsen, samt navnene på de pågældende medarbejdere.
 Til § 38 Bestemmelsen svarer til bank- og sparekasselovens § 32.
 Til § 39 Bestemmelsen svarer til bank- og sparekasselovens § 33  

 bortset fra, at foreningerne ikke skal oplyse om væsentlige  

 udviklingsaktiviteter, der f.eks. kunne være planer om oprettelse af nye  

 afdelinger.
Der er ikke fastsat særlige bestemmelser for foreninger, hvis andele er  

 optaget til notering på en fondsbørs.
Disse foreninger skal opfylde de af  

 fondsbørsen fastsatte bestemmelser.
Til § 40 Det foreslås i overensstemmelse med ændringen af  

 årsregnskabs- og revisorlovgivningen ved lov nr. 377 af 22. maj 1996, at alle  

 revisorer fremover skal være enten statsautoriserede eller registrerede.  

 Herved opfyldes kravet i 8. EF-Selskabsretsdirektiv (EØF 84/253), hvorefter  

 alle selskabsrevisorer skal opfylde uddannelses- og habilitetskravene i  

 direktivet.
Det vil fortsat være et krav, at mindst en revisor er  

 statsautoriseret.
Med de foreslåede skærpede krav til revisors uddannelse vil  

 det ikke længere være nødvendigt at opretholde de hidtidige habilitetskrav  

 til revisorer, der hverken er statsautoriserede eller registrerede.
Disse EF-regler gør det ikke længere muligt for en investorrepræsentant at  

 fungere som selskabsrevisor.
Det må imidlertid antages, at de omhandlede  

 personer kan have andre funktioner til gavn for selskabet og dets  

 interessegrupper.
Der kan være tale om et særligt tillidshverv med henblik på  

 at fremme ledelsesetik (forvaltningsrevision) eller særlige formål i henhold  

 til selskabets vedtægter.
Der er altså intet i vejen for, at disse personer  

 kan fortsætte sådanne tillidshverv, blot de ikke udøver hvervet som  

 selskabsrevisorer eller deltager i ansvaret for den lovpligtige revision.  

 Hvorvidt der er behov for ændring af selskabers vedtægter for at tilgodese  

 dette forhold, må bero på de enkelte tilfælde.
 Finanstilsynets mulighed for i medfør af stk. 7 at foranstalte  

 ekstraordinær revision tænkes kun anvendt, hvis der er helt usædvanlige  

 problemer i en forening, dens eventuelle administrationsselskab eller dens  

 depotselskab.
Til § 41 Bestemmelsen svarer til bank- og sparekasselovens § 35.  

 Der skal være tale om forhold, der er af afgørende betydning for foreningens  

 eller afdelingens fortsatte virksomhed.
Der skal således kun gives meddelelse  

 til Finanstilsynet, når der er tale om begivenheder af væsentlig betydning,  

 som bringer den fortsatte virksomhed i fare.
Der kan f.eks. være tale om  

 usædvanlig store kurstab over en meget kort periode.
 Til § 42 Bestemmelsen svarer til § 36 i bank- og sparekasseloven  

 bortset fra bestemmelsen i § 36, stk. 2.
Til § 43 Bestemmelsen giver ligesom bank- og sparekasselovens § 37  

 Finanstilsynet hjemmel til at fastsætte regler om regnskabsaflæggelse,  

 regnskabsopstilling, resultatopgørelsens og balancens poster m.v., idet det  

 kun er de overordnede regnskabsprincipper, der fastsættes i loven.
Derfor  

 bliver de specifikationer, der fremgår af årsregnskabsloven, fastsat i  

 regnskabsbekendtgørelsen i det omfang, de skal gælde for  

 investeringsforeninger og specialforeninger.
Det gælder f.eks. bestemmelserne  

 i årsregnskabslovens § 51 om, at der skal gives oplysning om det  

 gennemsnitlige antal beskæftigede i regnskabsåret.
Endvidere fastsættes der  

 bestemmelser om lønninger m.v.
Til kapitel 6 Prospekt, oplysninger til investorerne og offentliggørelse af emissions-  

 og indløsningsprisen Til § 44 Bestemmelsen svarer i hovedtræk til den gældende lovs § 40.
 Ved et prospekt forstås en skriftlig indbydelse til tegning af andele.
 Prospektet skal foreligge i underskrevet stand klar til udlevering senest  

 samtidigt med, at udbud af andele påbegyndes.
 Bestemmelsen om prospekters udarbejdelse og indhold er en implementering  

 af direktiv 85/611/EØF (afdeling VI om forpligtelser med hensyn til  

 oplysninger til investorerne).
Det fremgår af direktivets artikel 30, at de væsentligste dele af  

 prospektet, hvilke må antages blandt andet at være oplysninger om navne- og  

 formueforhold og lignende, skal holdes ajour.
Det fremgår desuden af artikel  

 32, at et investeringsinstitut skal forelægge sit prospekt og ændringer heri  

 for de kompetente myndigheder.
 Det foreslås derfor at præcisere i stk. 1, at prospektet skal ajourføres  

 løbende.
 Det foreslås i stk. 2, at bestemmelsen skal gælde for prospekter  

 for såvel investeringsforeninger som specialforeninger.
 I de regler, der skal udstedes om specialforeningers prospekter, skal der  

 være krav om, at prospekterne beskriver disse foreningers særlige egenskaber.  

 Dette medfører, at prospekter for erhvervsudviklingsforeninger skal oplyse,  

 at investeringen er behæftet med større risici end investering i andre  

 foreninger.
 Det forudsættes, at Finanstilsynet fastsætter regler, hvorefter  

 specialforeningerne skal oplyse om deres særlige investeringsstrategi, samt  

 at pengemarkedsforeninger ikke er omfattet af lov om en indskydergarantifond,  

 da investeringer i disse foreninger kan være et alternativ til indskud i  

 pengeinstitutter.
 De øvrige ændringer er af redaktionel karakter.
Til §§ 45 og 46 Bestemmelserne i §§ 45 og 46 svarer for  

 investeringsforeninger, bortset fra en enkelt konsekvensrettelse, til §§ 41  

 og 42 i den gældende lov.
I § 46, stk. 1, er der foreslået en  

 ligestilling mellem investeringsforeninger og specialforeninger, der  

 henvender sig til en videre kreds eller offentligheden, med hensyn til  

 offentliggørelse.
For andre specialforeninger foreslås, at de skal oplyse  

 emissions- og indløsningsprisen på medlemmernes forlangende. Årsagen hertil  

 er, at specialforeningerne er så forskellige med hensyn til medlemskreds og  

 placeringsregler, at det i en række tilfælde ikke er meningsfyldt at  

 offentliggøre emissions- og indløsningsprisen.
For så vidt angår  

 specialforeninger, der ikke er åbne for emission og indløsning skal den indre  

 værdi oplyses.
Til kapitel 7 Investeringsbeviser m.v.
 Til § 47 I medfør af § 43 i den gældende lov skal en investeringsforening  

 enten udstede investeringsbeviser eller på anden måde udstede dokumentation  

 for medlemmets andel i formuen.
 En investeringsforening eller afdeling er enten bevisudstedende eller,  

 såfremt der gives anden form for dokumentation, f.eks. kontoudskrift,  

 kontoførende.
 Sondringen mellem bevisudstedende og kontoførende investeringsforeninger  

 er ikke baseret på direktiv 85/611/EØF om investeringsinstitutter.
 Ved udarbejdelsen af den nuværende lov om investeringsforeninger i  

 slutningen af 1980erne var de fleste investeringsforeninger bevisudstedende.
 I de senere år er der etableret stadig flere kontoførende foreninger.
 Set i relation til den udbredelse, de kontoførende investeringsforeninger  

 har fået, foreslås det præciseret, at en forening kan være kontoførende.
 Det skal klart fremgå af foreningens vedtægter, hvorvidt der er tale om en  

 bevisudstedende henholdsvis en kontoførende forening eller afdeling, jf.  

 lovforslagets § 10. En forening kan have såvel bevisudstedende som  

 kontoførende afdelinger.
 Det samme skal også fremgå af foreningens prospekter, således som det i  

 dag fremgår af § 2 i Finanstilsynets bekendtgørelse nr. 618 af 21. september  

 1989 om oplysninger i investeringsforeningers prospekter.
Til § 48 I medfør af § 43 a i den gældende lov skal  

 investeringsforeningen afholde samtlige omkostninger forbundet med  

 udstedelsen af andele m.v. gennem en værdipapircentral.
Foreningen skal indgå  

 aftale med et eller flere kontoførende institutter, jf.  

 værdipapirhandelslovens § 62, om, at medlemmerne på foreningens regning kan  

 få deres andele indskrevet og opbevaret der og få meddelelse om udbytte m.v.  

 samt årlig kontoudskrift.
 Medlemmerne har ret til selv at udpege et kontoførende institut, der på  

 foreningens regning udfører de nævnte opgaver, såfremt instituttet over for  

 foreningen påtager sig opgaven for samme udgift, som foreningen skulle have  

 afholdt til det kontoførende institut, foreningen har indgået aftale med.  

 Bestemmelsen svarer til aktieselskabslovens § 23 b.
Finanstilsynet har i forbindelse med godkendelse af vedtægter godkendt, at  

 bestyrelsen for så vidt angår børsnoterede investeringsforeningsandele som et  

 led i beslutningen om børsnotering tillige træffer beslutning om registrering  

 i en værdipapircentral med virkning for samtlige medlemmer.
Baggrunden herfor  

 er, at alle børsnoterede værdipapirer, bortset fra præmieobligationer, indtil  

 lov om værdipapirhandel m.v. trådte i kraft, skulle udstedes gennem  

 Værdipapircentralen.
 Endvidere har Finanstilsynet godkendt, at generalforsamlingen kan træffe  

 beslutning om frivillig registrering af unoterede  

 investeringsforeningsandele, idet det dog er tilsynets opfattelse, at  

 medlemmerne efter de nuværende bestemmelser ikke kan tvinges til at lade  

 deres unoterede andele registrere i en værdipapircentral.
 Erhvervs- og Selskabsstyrelsen har udtalt, at beslutning om registrering i  

 en værdipapircentral af unoterede aktier må antages at være et sådant led i  

 den almindelige drift, at bestyrelsen kan træffe beslutning herom.
Endvidere har Erhvervs- og Selskabsstyrelsen udtalt, at det i  

 aktieselskabslovens § 21 er bestemt, at medmindre et selskab udsteder sine  

 aktier gennem en værdipapircentral, skal der udstedes aktiebreve for samtlige  

 aktier på forlangende af blot en aktionær.
Styrelsen lægger vægt på, at der  

 er en ensartet ordning i det enkelte selskab.
Dette hensyn må ligeledes  

 antages at gælde ved registrering af et selskabs aktier i en  

 værdipapircentral.
Da de samme hensyn gør sig gældende for investerings- og  

 specialforeninger, foreslås det i stk. 1, at foreningen afholder alle  

 omkostninger, der følger af, at foreningens bestyrelse har truffet beslutning  

 om, at andelene skal registreres i en værdipapircentral.
Dette gælder, hvad  

 enten der er tale om børsnoterede eller unoterede andele.
Alle medlemmerne er  

 tvunget til at lade deres beviser registrere i en værdipapircentral, når  

 bestyrelsen har truffet beslutning herom, men de kan i medfør af stk. 2 selv  

 vælge det kontoførende institut, der skal føre kontoen for dem, hvis det kan  

 gøre det lige så billigt som det af foreningen udpegede.
 Stk. 2 svarer til andet afsnit i § 43 a i den gældende lov.
 Til § 49 Bestemmelsen svarer, bortset fra en redaktionel ændring,  

 til § 44 i den gældende lov.
 Til §§ 50 og 51 Bestemmelserne svarer til §§ 45 og 46 i den  

 gældende lov.
Til kapitel 8 Tilbagekaldelse af godkendelse, opløsning, fusion og spaltning Til § 52 Bestemmelsen svarer til § 52, stk. 1 og stk. 2, 1. pkt., i den  

 gældende lov. § 52, stk. 2, 2. pkt., og stk. 3, der omhandler adgangen til at  

 begære domstolsprøvelse ved henvendelse til Finanstilsynet, er ikke medtaget,  

 svarende til hvad der gælder for andre finansielle virksomheder.
 Til § 53 Bestemmelsen svarer til § 53 i den gældende lov.
Til § 54 Bestemmelsen svarer i hovedtræk til § 54 i den gældende  

 lov.
Det præciseres dog, at anvendelsesområdet er alle foreninger omfattet af  

 loven samt disses afdelinger.
 Investeringsforeninger - og efter praksis afdelinger heraf - opløses efter  

 den gældende lov efter de for aktieselskaber gældende regler, jf.  

 aktieselskabslovens kapitel 14, med de tillempelser, som  

 investeringsforeningernes særlige forhold tilsiger.
 Proklama i overensstemmelse med aktieselskabslovens § 123 er et almindelig  

 kendt retsmiddel til sikring af kreditorer, herunder indskydere og  

 investorer, der gælder for såvel almindelige virksomheder som finansielle  

 virksomheder under tilsyn.
 Det foreslås derfor i § 54, at opløsningsproceduren som hovedregel finder  

 anvendelse på såvel foreninger som afdelinger af foreninger, og at  

 aktieselskabslovens § 123 ikke kan fraviges.
 Til § 55 Da aktieselskabslovens bestemmelser om opløsning  

 medfører, at medlemmerne ikke kan få indløst deres andele på forlangende, men  

 skal vente til proklamaet er udløbet, det vil sige i mindst 3 måneder,  

 foreslås det i § 55, at Finanstilsynet kan tillade, at foreningen kan opløses  

 ved en enklere procedure end den i § 54 angivne, svarende til, hvad der nu  

 gælder for anpartsselskaber.
Det er i stk. 1 foreslået, at Finanstilsynet kan tillade en anden  

 form for opløsning.
Dette kræver, at foreningen udarbejder en afviklingsplan,  

 der kan godkendes, og at depotselskabet erklærer at ville hæfte for al gæld.
 Depotselskabet skal i medfør af § 74, nr. 1, påse, at indløsning af  

 medlemsandele foretages i overensstemmelse med lovens og vedtægternes  

 bestemmelser herom.
 Når indløsning af andele foretages korrekt, og lovens bestemmelser i  

 øvrigt overholdes, bør der ikke være risici for depotselskabet ved at erklære  

 at ville hæfte for eventuelle krav.
Den endelige opløsning kan efter stk. 2 først finde sted, når der  

 foreligger erklæring om, at al gæld er betalt.
For skattepligtige foreninger  

 eller afdelinger skal der inden den endelige opløsning foreligge bekræftelse  

 fra told- og skattemyndighederne om, at de ikke har krav mod foreningen eller  

 afdelingen.
 Til §§ 56 og 57 Bestemmelserne svarer til §§ 55 og 56 i den  

 gældende lov.
Til § 58 Fusion af to eller flere foreninger eller afdelinger er  

 kun gyldig med Finanstilsynets tilladelse.
Finanstilsynet har som grundlag  

 for sin tilladelse stillet krav om, at aktieselskabslovens kapitel 15 om  

 fusion var iagttaget.
Således udarbejdes en fusionsplan, fusionsredegørelse  

 og vurderingserklæring af en uafhængig vurderingsmand.
Investeringsforeningen  

 skal sørge for offentliggørelse herom i Statstidende og fremlægge materialet  

 på foreningens kontor.
Der er herved lagt vægt på, at der til grund for Finanstilsynets  

 tilladelse ligger en procedure, der er almindeligt anerkendt til sikring af  

 foreningens kreditorer, herunder investorer.
Det foreslås, at denne praksis  

 lovfæstes.
Endelig har investeringsforeningerne ønsket mulighed for at foretage  

 spaltning af en investeringsforening, typisk ved at foreningens enkelte  

 afdelinger ved spaltning bliver selvstændige investeringsforeninger eller  

 overgår til en anden forening.
Som grundlag for godkendelse af en sådan  

 spaltning af en investeringsforenings afdelinger til selvstændige foreninger  

 har Finanstilsynet, svarende til hvad der gælder ved likvidation og fusion,  

 stillet krav om, at aktieselskabslovens kapitel 15 om spaltning var  

 iagttaget.
 Det foreslås derfor, at regler svarende til denne praksis indsættes i  

 loven, idet det forudsættes, at en forening, der ikke er opdelt i en afdeling  

 også kan spaltes.
Det bemærkes, at fusion henholdsvis spaltning i selskabsretlig forstand  

 ikke i alle tilfælde indebærer en fusion henholdsvis spaltning i skattemæssig  

 henseende.
Fusionsskatteloven indeholder ikke regler om skattefri spaltning  

 af investeringsforeninger.
For investeringsforeninger, der er opdelt i  

 afdelinger, kan skattepligten imidlertid bedømmes for hver afdeling for sig.
Til kapitel 9 Investeringsforeningers anbringelse af midler og likviditet m.v.
 Til § 59 Bestemmelsen i § 59 svarer til § 20 i den gældende lov, bortset  

 fra redaktionelle ændringer.
Investeringsforeninger kan i dag anbringe midler i finansielle  

 instrumenter efter regler fastsat i Finanstilsynets bekendtgørelse nr. 455 af  

 19. juni 1990 om investeringsforeningers adgang til at anbringe midler i  

 finansielle instrumenter samt indgå terminsforretninger.
Bekendtgørelsen er  

 udstedt med hjemmel i § 20, stk. 1, nr. 1, sidste pkt., i den gældende lov om  

 investeringsforeninger, der er baseret på direktiv 85/611/EØF.
Hjemlen til at  

 udstede bekendtgørelsen er nu indsat i stk. 3.
 Til §§ 60, 61 og 62 Bestemmelserne svarer, bortset fra få redaktionelle  

 ændringer, til §§ 21, 22 og 23 i den gældende lov.
 Til § 63 I medfør af den gældende lov om investeringsforeninger  

 kan placeringsgrænserne i lovens § 20, stk. 2, § 21, stk. 1 og 2, samt § 22,  

 stk. 1 (lovforslagets § 59, stk. 2, § 60, stk. 1 og 2, samt § 61, stk. 1),  

 overskrides, såfremt dette følger af kursstigninger på de værdipapirer, der  

 indgår i formuen, eller udnyttelse af tegningsrettigheder knyttet til  

 værdipapirerne i formuen eller af formuens formindskelse som følge af  

 indløsning.
Reglen har hidtil ikke fundet anvendelse på placeringsgrænserne i relation  

 til placering i obligationer udstedt af realkreditinstitutter og lignende  

 kreditinstitutter, jf. den gældende § 21, stk. 3 (lovforslagets § 60, stk.  

 3), og Finanstilsynets bekendtgørelse nr. 620 af 21. september 1989 om  

 investeringsforeningers placering af formuen i realkreditobligationer,  

 statsobligationer m.m.
Bestemmelserne er baseret på direktiv 85/611/EØF.
 Da der ikke foreligger hverken direktivbaserede eller reale grunde til, at  

 overskridelse af placeringsgrænserne i relation til disse værdipapirer ikke  

 skal kunne accepteres i disse situationer, som foreningen ingen indflydelse  

 har på, foreslås det at lade dem omfatte af undtagelsesreglen i § 63.
 Bestemmelsen er også udvidet som følge af, at forslaget benytter ordet  

 »kursændringer« i stedet for ½kursstigninger'. Derved omfatter  

 bestemmelsen også overskridelser, som følger af, at kursværdien på nogle  

 værdipapirer udgør en større andel end hidtil, fordi kursen på andre er  

 faldet.
Til kapitel 10 Specialforeningers anbringelse af midler og likviditet m.v.
Placeringsforeninger Til § 64 I § 64 foreslås regler om anbringelse af formuen for  

 placeringsforeninger, der ligner reglerne for investeringsforeningerne.
Der  

 er tale om specialforeninger, der har til formål at anbringe midlerne i  

 værdipapirer, svarende til investeringsforeningerne, men som afviger fra  

 disse, f.eks. ved at de retter henvendelse til en begrænset kreds eller ved,  

 at der ikke gælder de placeringsbegrænsninger, som gælder for  

 investeringsforeningerne.
Stk. 1 og 2 vedrører anbringelse i  

 obligationer og stk. 4 anbringelse i aktier.
 I stk. 2 foreslås det, at placeringsforeninger må investere i de i nr.  

 1-4, nævnte værdipapirer uden de i § 60, stk. 1 og 2, nævnte begrænsninger på  

 5 og 10 pct.
 Baggrunden for denne undtagelse er, udover ønsket om større fleksibilitet,  

 at det ved investering i realkreditobligationer er vanskeligt at opnå den  

 tilstrækkelige spredning på grund af det beskedne antal  

 realkreditinstitutter.
Der er ikke foreslået en begrænsning for investering i de i nr. 1-3 nævnte  

 værdipapirer, da disse er udstedt og garanteret af stater eller  

 internationale institutioner af offentlig karakter.
Værdipapirerne nævnt  

 under pkt. 2 og 3 skal godkendes af Finanstilsynet svarende til, hvad der er  

 fastsat i Finanstilsynets bekendtgørelse nr. 620 af 21. september 1989 om  

 investeringsforeningers placering i realkreditobligationer og  

 statsobligationer m.m.
 I stk. 3 er det foreslået, at en placeringsforening må anbringe  

 højst 30 pct. af sin formue i værdipapirer udstedt af en enkelt udsteder  

 omfattet af stk. 2, nr. 4. Dette vil give mulighed for, at en  

 placeringsforening eller afdeling kan anbringe sine midler udelukkende i  

 værdipapirer udstedt af realkreditinstitutter.
I stk. 4 får placeringsforeninger mulighed for at investere i aktier,  

 således at foreningen følger et anerkendt aktieindeks uden de i § 60, stk. 1  

 og 2, nævnte begrænsninger på 5 og 10 pct.
Dette betyder, at begrænsningen  

 følger aktieindekset, hvilket skal fremgå af vedtægterne.
Da investeringsstrategien er knyttet til aktieindekset, kan risikoen  

 aldrig blive større end på de underliggende papirer.
Derfor er det ikke  

 nødvendigt at anvende de sædvanlige begrænsninger.
Pengemarkedsforeninger Til § 65 I henhold til § 20, stk. 1, nr. 4, i den gældende lov om  

 investeringsforeninger kan investeringsforeninger alene placere formuen i  

 likvide midler i accessorisk omfang.
Det vil sige i det omfang, den daglige  

 drift, indløsning af investeringsforeningsandele m.v. stiller krav til, at  

 investeringsforeninger ligger inde med en likvid beholdning.
 Den øgede konkurrencesituation på markedet har medført et ønske om, at  

 investeringsforeninger kan placere en større del af formuen i likviditet i  

 form af pengemarkedsrelaterede værdipapirer.
 Der er således behov for at kunne etablere egentlige  

 pengemarkedsforeninger, da investeringsforeninger omfattet af lov om  

 investeringsforeninger i medfør af EU-direktiv 85/611/EØF ikke har adgang til  

 at placere hele formuen i pengemarkedsrelaterede værdipapirer.
I § 65 foreslås derfor i overensstemmelse med artikel 19 i forslag til  

 ændringsdirektivet, at en pengemarkedsforening skal placere sine midler i  

 pengemarkedsrelaterede værdipapirer.
Direktivforslaget nævner  

 »pengemarkedsinstrumenter«.
 Ved pengemarkedsinstrumenter forstås ifølge direktivforslaget de  

 kategorier af instrumenter, der normalt omsættes på pengemarkedet, og som  

 anses for at være likvide og at kunne værdiansættes på et hvilket som helst  

 tidspunkt (minimum 2 gange månedligt).
 Der vil først og fremmest være tale om børsnoterede,  

 pengemarkedsrelaterede værdipapirer.
 I stk. 1 defineres, hvad der i forslaget forstås ved  

 pengemarkedsrelaterede værdipapirer.
 I stk. 2 foreslås det, at de pengemarkedsrelaterede værdipapirer,  

 herunder virksomhedscertifikater, skal være optaget til notering på et af de  

 markeder, der er nævnt som nr. 1 og 2. Listen svarer til listen i § 16, stk.  

 1, i lov om værdipapirhandel m.v., om end »bestemmelserne« ikke er  

 enslydende.
 Såfremt de pågældende værdipapirer ikke er optaget til notering på en  

 fondsbørs eller ikke omsættes på andre regulerede, regelmæssigt fungerende,  

 anerkendte og offentligt tilgængelige markeder, foreslås det, at de skal være  

 udstedt af de i nr. 3-8 nævnte særligt kvalificerede udstedere.
Til § 66 I stk. 1 er det foreslået, at  

 pengemarkedsforeninger i lighed med placeringsforeninger højst må anbringe 30  

 pct. af sin formue i pengemarkedsrelaterede værdipapirer udstedt af den samme  

 udsteder.
I andet punktum i stk. 1 foreslås grænsen for  

 virksomhedscertifikater fastsat til 5 pct.
Dette svarer til begrænsningen i §  

 60, stk. 1, for investeringsforeningers anbringelse af formuen i værdipapirer  

 udstedt af en enkelt udsteder.
 I stk. 2 foreslås det, at en pengemarkedsforening kan investere  

 ubegrænset i pengemarkedsrelaterede værdipapirer udstedt af den danske stat,  

 andre statsobligationer eller obligationer udstedt eller garanteret af en  

 international organisation samt centralbanker m.v.
 Der er desuden i stk. 3 foreslået en begrænsning for placering af  

 formuen på 20 pct. i virksomhedscertifikater.
Investeringsinstitutforeninger Til § 67 I medfør af § 22 i den gældende lov kan investeringsforeninger  

 alene placere 5 pct. af deres formue i andre investeringsforeninger.
Som et led i en liberalisering er det derfor i ændringsdirektivet  

 foreslået, at der skal kunne etableres en særlig type investeringsforeninger,  

 der kan placere midler i andre investeringsforeninger.
Disse benævnes i  

 udkast til ændring af direktivet som investeringsinstitutforeninger (funds of  

 funds).
 Funds of funds er allerede kendt i flere EU-lande, herunder Belgien,  

 England og Frankrig, hvor de er reguleret ved national lovgivning og dermed  

 er NON-UCITS.
 Det foreslås i stk. 1 , at en investeringsinstitutforening må  

 placere formuen i såvel investeringsforeninger som specialforeninger,  

 herunder erhvervsudviklingsforeninger samt i disse foreningers afdelinger.  

 Der kan tillige investeres i foreninger eller afdelinger, som foreningen har  

 fælles administrationsselskab med.
Det er i stk. 2 foreslået, at en investeringsinstitutforening højst  

 må placere 20 pct. af sin formue i en og samme forening eller afdeling.
Dette  

 svarer til ændringsdirektivets forslag.
Dette vil indebære, at der kan  

 investeres mere end 20 pct. i en forening, der har flere afdelinger.
 For at sikre den fornødne risikospredning er det i stk. 2, 2. pkt.  

 , foreslået, at investeringsinstitutforeninger højst må placere 20 pct. af  

 deres formue i erhvervsudviklingsforeninger.
 Det skal fremgå af vedtægterne, at omkostningerne ikke må blive fordoblet  

 i de tilfælde, hvor f.eks. en afdeling i en specialforening investerer i  

 foreningens andre afdelinger.
Erhvervsudviklingsforeninger Til § 68 Der henvises til bemærkningerne til § 2, stk. 2, nr. 4.
 Det forudsættes, at en erhvervsudviklingsforening skal investere med  

 henblik på, efter en eventuel opbygningsfase, at mere end halvdelen af  

 formuen er placeret i aktier og anparter i unoterede selskaber.
 Da formålet med erhvervsudviklingsforeningerne er at formidle kapital til  

 mindre og mellemstore virksomheder, der på grund af vækst har behov for at få  

 tilført egenkapital, er disse foreningers investeringer mere risikofyldte end  

 investeringer i børsnoterede værdipapirer.
 Spredningskravene for erhvervsudviklingsforeningerne skal sikre, at  

 risikoen ved investeringen begrænses.
Der er derfor i stk. 2 foreslået en højeste grænse på 10 pct. på  

 investeringstidspunktet for placeringen af formuen i et selskab.
Den del af  

 formuen, der ikke er investeret i unoterede aktier og anparter, skal placeres  

 i værdipapirer i overensstemmelse med bestemmelserne i kapitel 9.
 Med henvisningen i stk. 3 til § 62, stk. 2, skal det pointeres, at  

 også for erhvervsudviklingsforeningers investeringer i aktier og anparter  

 gælder den ejerbegrænsning, der gælder for investeringsforeninger i relation  

 til den enkelte virksomhed, således at foreningen ikke via sin investering  

 opnår en betydelig indflydelse over selskabet og hermed kommer til at drive  

 anden virksomhed.
 Ifølge stk. 4 skal Finanstilsynet fastsætte regler om, hvilke  

 oplysninger foreningen skal give om de selskaber, som formuen placeres i.  

 Beskrivelse af selskabets produkter, produktudviklingen, markedets størrelse,  

 om udviklingen af produkterne følger planerne, og om budgetterne følges,  

 tillægges lige så stor betydning som regnskabsoplysningerne.
Fælles regler for specialforeninger Til § 69 I stk. 1, er det foreslået, at specialforeninger i lighed  

 med investeringsforeninger, jf. § 59, stk. 1, nr. 4, kun må have likvide  

 midler i accessorisk omfang.
I stk. 2 er det foreslået, at Finanstilsynet kan fastsætte regler  

 for specialforeningers adgang til at anbringe midler i finansielle  

 instrumenter.
Bestemmelsen svarer til forslagets § 59, stk. 3, om  

 investeringsforeninger.
Til § 70 Bestemmelsen svarer til § 63 om investeringsforeningers  

 overskridelse af investeringsgrænser.
For erhvervsudviklingsforeningers  

 vedkommende kan der blive tale om, at Finanstilsynet skal forlænge fristen i  

 medfør af stk. 2, fordi en eller flere af de virksomheder, der er  

 investeret i, går dårligt, standser betalingerne eller mister i værdi, fordi  

 produktudviklingen slår fejl, eller at en virksomhed er gået så godt, at den  

 bliver solgt før det oprindeligt var planlagt.
Til kapitel 11 Grænseoverskridende virksomhed Til § 71 Bestemmelsen svarer til § 8 i den gældende lov.
 Til § 72 Bestemmelsen svarer til § 31 a i den gældende lov.
Til kapitel 12 Depotselskabet Til §§ 73-75 Bestemmelserne svarer, bortset fra enkelte redaktionelle  

 ændringer, til §§ 17-19 i den gældende lov.
Der er desuden indsat i § 74, nr.  

 7, den bestemmelse, der findes i den gældende lovs § 31, stk. 2.
Til kapitel 13 Tilsyn Til §§ 76 og 77 Bestemmelserne svarer, bortset fra enkelte redaktionelle  

 ændringer, til §§ 47 og 48 i den gældende lov.
Dog er bank- og  

 sparekasselovens tavshedsbestemmelser indsat i § 77, stk. 2.
Bestemmelsen i § 77, stk. 3, der svarer til § 31, stk. 4, i lov om  

 fondsmæglerselskaber, er ny.
Med denne bestemmelse får Finanstilsynet hjemmel  

 til at indhente oplysninger hos virksomheder til afgørelse af, om de er  

 omfattet af lovens bestemmelser.
Til § 78 I § 78 er det foreslået, at såvel foreningen som dens  

 revisorer har indberetningspligt om forhold, der er af afgørende betydning  

 for foreningens fortsatte virksomhed.
Denne bestemmelse svarer ligeledes til,  

 hvad der gælder for andre finansielle virksomheder.
Til §§ 79-81 Bestemmelserne svarer, bortset fra enkelte  

 redaktionelle ændringer, til §§ 49-51 i den gældende lov.
Dog er  

 spekulationsreglerne for medarbejdere i Finanstilsynet ændret, således at §  

 51 i lov om banker og sparekasser m.v. finder tilsvarende anvendelse i  

 Finanstilsynet, når det gælder Tilsynets virksomhed efter denne lov.
 Til § 82 Bestemmelsen i § 82 svarer til § 51 a i den gældende lov.
Til kapitel 14 Delegations- og klagebestemmelser Til §§ 83 og 84 Bestemmelserne i §§ 83 og 84 svarer, med undtagelse af en  

 enkelt korrekturrettelse, til §§ 57 a og 57 b i den gældende lov.
Til kapitel 15 Straffebestemmelser Til §§ 85 og 86 Forslaget til §§ 85 og 86 er i hovedtræk en videreførelse  

 af §§ 58 og 59 i den gældende lov.
 De i forhold til den gældende lov foretagne ændringer er en konsekvens af  

 udvidelsen af det regulerede område.
Til kapitel 16 Ikrafttrædelses- og overgangsbestemmelser Til § 87 Det foreslås i § 87, at loven træder i kraft den 1. januar 1998,  

 og at den gældende lov om investeringsforeninger ophæves fra samme tidspunkt.
 Da lovforslaget også omfatter specialforeninger, vil det medføre behov for  

 ændringer i de eksisterende bekendtgørelser.
Det er derfor foreslået i stk. 3, at de eksisterende  

 bekendtgørelser forbliver i kraft, til de erstattes.
Det vil således være  

 hensigtsmæssigt, at bekendtgørelser om regnskabsaflæggelse og revisionens  

 gennemførelse først træder i kraft ved årsskiftet 1998/99 af hensyn til  

 årsregnskaberne.
 Til § 88 Det foreslås i § 88, at der gives  

 investeringsforeningerne en frist på et år til at ændre deres vedtægter,  

 således at de bliver overensstemmende med lovens nye krav.
 Det foreslås endvidere at optage en bestemmelse om den nødvendige  

 stemmeflerhed, således at de fornødne vedtægtsændringer anses for vedtaget,  

 når der på generalforsamlingen ikke er opnået et så stort flertal imod  

 ændringerne, som efter loven og foreningernes vedtægter vil være nødvendigt  

 til at få foreningen opløst.
 Det foreslås i stk. 3, at direktører m.fl.'s indberetning om  

 indgåede engagementer m.v., jf. § 24, skal være foretaget inden den 1. marts  

 1998. Interne retningslinier for denne indberetning, jf. § 25, stk. 1, samt  

 for hvilke øvrige medarbejdere, der ikke må udføre spekulationsforretninger,  

 jf. § 25, stk. 2, skal være udarbejdet af bestyrelsen ligeledes pr. 1. marts  

 1998.
Notekravet i stk. 4 skal finde anvendelse på regnskabsår, der  

 begynder den 1. januar 1998 eller senere.
Da investeringsforeninger og  

 specialforeninger har kalenderåret som regnskabsår, skal notekravet i § 37,  

 stk. 5 og 6, første gang opfyldes i årsregnskabet for 1998.
Skriftlig fremsættelse Økonomiministeren (Marianne Jelved):
 Hermed har jeg den ære for det høje Folketing at fremsætte:
 Forslag til lov om investeringsforeninger og specialforeninger.
(Lovforslag nr.
L 220).
Formålet med lovforslaget er at øge udbuddet af finansielle produkter, som  

 investorerne kan vælge imellem.
Det vil øge konkurrencen til gavn for såvel  

 private som professionelle investorer.
Forslaget kan desuden medvirke til at  

 øge investeringerne i små og mellemstore virksomheder.
Den væsentligste nyskabelse i loven er, at der gives mulighed for at  

 etablere specialforeninger.
Specialforeningerne har en række af  

 investeringsforeningernes karakteristika med henblik på investorbeskyttelse,  

 men kan placere deres formue på en anden måde end investeringsforeningerne  

 kan.
 Specialforeningerne findes allerede i en række andre EU-lande.  

 Specialforeninger kan i øjeblikket kun markedsføre på de nationale markeder.  

 Imidlertid arbejder EU-kommissionen på at ændre direktivet om  

 investeringsforeninger, således at specialforeninger får mulighed for at  

 markedsføre sig i andre lande.
Lovforslaget giver de danske foreninger samme vilkår, som udenlandske  

 konkurrenter.
Dermed vil de danske foreninger være bedre rustet til at tage  

 konkurrencen op fra udenlandske foreninger.
 Det foreslås derfor, at der kan etableres specialforeninger, der betegnes  

placeringsforeninger, pengemarkedsforeninger,  

 investeringsinstitutforeninger og erhvervsudviklingsforeninger.
Endelig moderniserer lovforslaget de lovgivningsmæssige rammer for  

 investeringsforeninger.
Herunder foreslås ledelsesbestemmelserne ændret i  

 overensstemmelse med det samtidigt fremsatte lovforslag, som gennemfører  

 folketingsbeslutning B 13 af 30. oktober 1995 om harmonisering af reglerne  

 for bestyrelsesmedlemmers og direktørers m.fl.s ansvar, pligter og  

 rettigheder i finansielle virksomheder.
 Under det lovforberedende arbejde har der været rejst spørgsmålet om  

 beskyttelse af investorerne mod misbrug som følge af interessesammenblanding.  

 Dette spørgsmål er også relevant på andre opsparingsområder end opsparing i  

 investeringsforeninger - f.eks pengeinstitutternes puljepensioner.
Det er derfor besluttet at nedsætte et udvalg under Økonomiministeriet med  

 ekstern deltagelse.
Dette udvalg skal se på hvordan man bedst sikrer  

 investorernes interesser og en hensigtsmæssig markedsudvikling, når det  

 gælder forvaltning af og rådgivning om langsigtet opsparing indenfor den  

 finansielle sektor.
Et sådant udvalgsarbejde forventes afsluttet, så et  

 lovforslag kan fremsættes i folketingssamlingen 1997/98.
 Det bemærkes, at lovforslaget fremsættes uden for de normale frister som  

 følge af ressortomlægningen.
 Med disse bemærkninger og idet jeg i øvrigt henviser til bemærkningerne  

 til lovforslaget, skal jeg hermed anbefale lovforslaget til Folketingets  

 velvillige behandling.
Efter 2. behandling den 27. maj 1997 Kapitel 1 Indledende bestemmelser § 1. Denne lov finder anvendelse på investeringsforeninger, 1) som har til formål fra en videre kreds eller offentligheden at modtage  

 midler, som under iagttagelse af et princip om risikospredning anbringes i  

 værdipapirer i overensstemmelse med reglerne i kapitel 9, og 2) som på forlangende af en deltager skal indløse deltagerens andel af  

 formuen med midler, der hidrører fra denne.
§ 2. Loven finder endvidere anvendelse på specialforeninger, 1) som har til formål fra et eller flere medlemmer, en videre kreds eller  

 offentligheden at modtage midler, som under iagttagelse af et princip om  

 risikospredning anbringes i værdipapirer i overensstemmelse med reglerne i  

 kapitel 10, og 2) som indløser en deltagers andel af formuen efter vedtægternes  

 bestemmelse herom, jf. stk. 4-6.
Stk. 2. Ved specialforeninger forstås 1) placeringsforeninger, som placerer deres midler i overensstemmelse med  

 § 64, 2) pengemarkedsforeninger, som anbringer de modtagne midler i  

 pengemarkedsrelaterede værdipapirer, jf. § 65 og § 66, 3) investeringsinstitutforeninger, som anbringer de modtagne midler i  

 andre investeringsforeningers, pengemarkedsforeningers,  

 erhvervsudviklingsforeningers og placeringsforeningers andele, jf. § 67, 4) erhvervsudviklingsforeninger, som fortrinsvis anbringer de modtagne  

 midler i unoterede kapitalandele i aktie- eller anpartsselskaber, jf. § 68.
 Stk. 3. Vedtægterne for en specialforening skal indeholde  

 bestemmelser om, hvorvidt foreningen henvender sig til et eller flere  

 medlemmer, en videre kreds eller offentligheden.
 Stk. 4. Det kan i vedtægterne for de i stk. 2, nr. 1-3, nævnte  

 specialforeninger fastsættes, at emission og indløsning ikke kan finde sted i  

 en forud fastlagt periode.
 Stk. 5. Efter emissionsperiodens udløb kan bestyrelsen i de i stk.  

 4 nævnte specialforeninger efter vedtægternes bestemmelse herom dog træffe  

 beslutning om, at foreningen skal være åben for emission eller indløsning i  

 bestemte perioder.
Stk. 6. Vedtægterne for de i stk. 2, nr. 4, nævnte  

 specialforeninger skal indeholde bestemmelse om, at foreningen ikke er åben  

 for emission, og at intet medlem kan kræve sig indløst.
Dog kan det på  

 generalforsamlingen med samme majoritet som til vedtægtsændring, jf. § 13,  

 besluttes, at der kan ske nyemission eller indløsning på nærmere angivne  

 tidspunkter.
Ved indløsning i disse tilfælde skal medlemmerne have indløst  

 forholdsvis lige store andele af formuen.
§ 3. Virksomhed som nævnt i §§ 1 og 2 skal organiseres i  

 foreningsform.
Medlem af foreningen er enhver ejer af en andel af foreningens  

 formue.
 Stk. 2. Enhver andel i en forenings formue skal medføre samme  

 rettigheder, jf. dog § 12.
 Stk. 3. En investeringsforening kan ikke drive anden virksomhed  

 end nævnt i § 1, og en specialforening kan ikke drive anden virksomhed end  

 nævnt i § 2.
 § 4. En forening kan opdeles i afdelinger, hver baseret på en  

 bestemt del af aktiverne.
Stk. 2. Er en forening opdelt i afdelinger, hæfter hver afdeling  

 kun for egne forpligtelser.
Dog hæfter hver afdeling principalt for sin andel  

 af de fælles omkostninger.
Er der foretaget forgæves retsforfølgning, eller  

 er det på anden måde godtgjort, at afdelingen ikke kan opfylde sine  

 forpligtigelser, hæftes der dog subsidiært solidarisk for fælles  

 omkostninger.
 § 5. Investeringsforeninger og specialforeninger er eneberettigede  

 til at henvende sig til en videre kreds eller offentligheden med henblik på  

 at modtage midler til en virksomhed som nævnt i henholdsvis § 1 og § 2.
Stk. 2. Foreningerne er forpligtede og eneberettigede til i deres  

 navn at benytte ordene »investeringsforening« eller  

 »specialforening« henholdsvis »placeringsforening«,  

 »pengemarkedsforening«, »investeringsinstitutforening«  

 eller »erhvervsudviklingsforening«.
Andre virksomheder må ikke i  

 deres navn eller til betegnelse af virksomheden benytte ordene  

 »investeringsforening« eller »specialforening«  

 henholdsvis »placeringsforening«, »pengemarkedsforening«,  

 »investeringsinstitutforening« eller  

 »erhvervsudviklingsforening« eller betegnelser, der er egnet til at  

 fremkalde det indtryk, at de er sådanne foreninger.
Kapitel 2 Godkendelse, vedtægter m.v.
 § 6. En forening eller afdeling skal for at kunne udøve virksomhed  

 godkendes af Finanstilsynet og registreres i Erhvervs- og Selskabsstyrelsen.
 Stk. 2. For anmeldelse og registrering gælder aktieselskabslovens  

 bestemmelser tilsvarende.
Stk. 3. Godkendelse er, foruden det, der er nævnt i § 7 og § 8,  

 betinget af, at 1) foreningen eller afdelingen er gyldigt stiftet, 2) foreningen eller afdelingen har en formue på mindst 10 mio. kr. og 3) foreningens valg af depotselskab og eventuelle valg af  

 administrationsselskab er godkendt af Finanstilsynet.
 Stk. 4. Godkendelse er for investeringsforeninger desuden betinget  

 af, at investeringsforeningens vedtægter er godkendt af Finanstilsynet.
 Stk. 5. Godkendelse er for specialforeninger desuden betinget af,  

 at Finanstilsynet ikke har bemærkninger til specialforeningens vedtægter, og  

 at de i et eksemplar er indsendt til Erhvervs- og Selskabsstyrelsen.
 § 7. Foreningens eller afdelingens minimumsformue skal enten være  

 tegnet på den stiftende generalforsamling, eller også skal der stilles en  

 ubetinget garanti af et pengeinstitut om tegning af investeringsandele for  

 minimumsbeløbet.
§ 8. Finanstilsynet kan nægte godkendelse af en forening, hvis et  

 medlem af direktionen eller bestyrelsen 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold og det udviste forhold begrunder en  

 nærliggende fare for misbrug af stillingen eller hvervet eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
§ 9. Afslag på ansøgning om godkendelse skal begrundes og meddeles  

 foreningen senest 6 måneder efter ansøgningens modtagelse eller, hvis  

 ansøgningen er ufuldstændig, senest 6 måneder efter, at foreningen har  

 fremsendt de oplysninger, der er nødvendige for at træffe afgørelse.
Der  

 træffes under alle omstændigheder afgørelse senest 12 måneder efter  

 ansøgningens modtagelse.
§ 10. En forenings vedtægter skal indeholde bestemmelser om 1) foreningens navn og eventuelle binavne, 2) den kommune her i landet, hvor foreningen skal have hjemsted  

 (hovedkontor), 3) foreningens eventuelle opdeling i afdelinger, 4) valg og udskiftning af foreningens depotselskab, 5) indkaldelse til generalforsamlinger, herunder om tid og sted for disse, 6) hvilke anliggender der skal behandles på den ordinære  

 generalforsamling, 7) stemmeretten og dennes udøvelse, herunder eventuelle begrænsninger i  

 stemmeretten, 8) vedtagelse af forslag på generalforsamlingen, herunder om ændring af  

 vedtægter og om foreningens opløsning, 9) bestyrelse, direktion eller administrationsselskab samt revision, 10) hvem der har ret til at tegne foreningen, herunder hvem der udøver  

 stemmeretten på foreningens værdipapirer, 11) hvorvidt foreningen eller afdelingen er bevisudstedende eller  

 kontoførende, 12) foreningsandelenes størrelse (pålydende) og udformning af eventuelle  

 beviser, 13) hvorvidt foreningsandelene skal lyde på navn eller kan lyde på  

 ihændehaver, og om der gælder begrænsninger i foreningsandelenes  

 omsættelighed, 14) emission og indløsning af foreningsandele, herunder om der i  

 specialforeninger gælder indskrænkninger heri, 15) hvorledes der skal forholdes med foreningens overskud, 16) hæftelsesform for foreningen, for eventuelle afdelinger samt for det  

 enkelte medlem, 17) hvorledes foreningens aktiver værdiansættes, jf. § 38, 18) hvorledes emissions- og indløsningsprisen for foreningsandelene  

 fastsættes, jf. §§ 29 og 31, 19) hvilke omkostninger der påhviler foreningen samt et maksimum for, hvor  

 stor en andel omkostningerne må udgøre af den højeste formue i regnskabsåret, 20) regnskabsaflæggelse og fordeling af årsoverskud og 21) revision af årsregnskabet samt offentlighedens adgang til at gøre sig  

 bekendt med dette.
 Stk. 2. En investeringsforenings vedtægter skal desuden indeholde  

 bestemmelser om de almindelige regler for investeringsforeningers anbringelse  

 af formuen, herunder angivelse af de offentlige myndigheder eller  

 internationale institutioner af offentlig karakter, som udsteder eller  

 garanterer de værdipapirer, hvori investeringsforeningen agter at investere  

 mere end 35 pct. af sin formue.
Stk. 3. En specialforenings vedtægter skal desuden indeholde  

 bestemmelser om 1) de almindelige regler for specialforeningers anbringelse af formuen, og 2) hvem en specialforening henvender sig til.
Kapitel 3 Generalforsamling, ledelse m.v.
 § 11. Generalforsamlingen er foreningens øverste myndighed.
 Stk. 2. Medlemmernes ret til at træffe beslutning i foreningen  

 udøves på generalforsamlingen, jf. dog stk. 3.
Stk. 3. De beføjelser, der udøves af foreningens  

 generalforsamling, tilkommer på generalforsamlingen en afdelings medlemmer,  

 for så vidt angår 1) godkendelse af afdelingens årsregnskab, 2) ændring af vedtægternes regler for anbringelse af afdelingens formue og 3) afdelingens opløsning, fusion eller spaltning.
 Stk. 4. Ved beslutninger i henhold til stk. 3 finder stk. 1, 2, 5  

 og 6 samt §§ 12 og 13 tilsvarende anvendelse.
 Stk. 5. Ethvert medlem har ret til i overensstemmelse med  

 vedtægternes regler herom at kræve et bestemt emne optaget på dagsordenen.
 Stk. 6. Bestyrelsen og direktionen skal, når det forlanges af et  

 medlem og det efter bestyrelsens skøn kan ske uden væsentlig skade for  

 foreningen, meddele til rådighed stående oplysninger på generalforsamlingen  

 om alle forhold, som er af betydning for bedømmelsen af årsregnskabet og  

 foreningens stilling i øvrigt eller for spørgsmål, hvorom beslutning skal  

 træffes på generalforsamlingen.
§ 12. Ethvert medlem skal sikres stemmeret på generalforsamlingen  

 i forhold til sin andel.
Ethvert medlem skal dog mindst have en stemme.
Det  

 kan i vedtægterne bestemmes, at intet medlem kan afgive stemme for mere end  

 en vis procentdel af formuen eller for mere end et bestemt beløb.
 Stk. 2. Er stemmeret betinget af notering i foreningens protokol,  

 kan noteringsfristen ikke være længere end 4 uger.
§ 13. Til vedtagelse af beslutning om ændring af vedtægterne  

 kræves, at mindst halvdelen af formuen er repræsenteret på  

 generalforsamlingen, og at beslutningen vedtages med mindst to tredjedele af  

 de afgivne stemmer.
Er halvdelen af formuen ikke repræsenteret på  

 generalforsamlingen, men stemmer to tredjedele af de afgivne stemmer for  

 forslaget, kan forslaget vedtages på en ekstraordinær generalforsamling, der  

 indkaldes med mindst 3 ugers varsel.
På den ekstraordinære generalforsamling  

 kan forslaget vedtages med to tredjedele af de afgivne stemmer uden hensyn  

 til, hvor stor en del af formuen der er repræsenteret.
 Stk. 2. Ændring af vedtægterne for en investeringsforening og  

 ændring af vedtægterne for en specialforening, for så vidt angår stiftelse af  

 nye afdelinger, kan ikke træde i kraft, før ændringen er godkendt af  

 Finanstilsynet.
 § 14. Bestyrelsen og direktionen forestår ledelsen af foreningens  

 anliggender, jf. dog § 15, stk. 2.
Stk. 2. Bestyrelsen skal bestå af mindst 3 medlemmer, der vælges  

 af generalforsamlingen.
Flertallet af bestyrelsens medlemmer må hverken være  

 medlemmer af depotselskabets bestyrelse eller ansat i depotselskabet eller i  

 andre selskaber i en koncern, som depotselskabet er en del af.
Stk. 3. Bestyrelsen skal sørge for en forsvarlig organisation af  

 foreningens virksomhed, der skal udøves i overensstemmelse med loven og  

 foreningens vedtægter.
Bestyrelsen skal tage stilling til, om foreningens  

 formueforhold til enhver tid er forsvarlige i forhold til foreningens drift.  

 Bestyrelsen skal påse, at bogføring og formueforvaltning kontrolleres på en  

 efter foreningens forhold tilfredsstillende måde.
 Stk. 4. Bestyrelsen skal ved en forretningsorden træffe nærmere  

 bestemmelse om udøvelsen af sit hverv.
 Stk. 5. Bestyrelsen skal udfærdige skriftlige retningslinjer for  

 foreningens væsentligste aktivitetsområder, hvori arbejdsdelingen mellem  

 bestyrelsen og direktionen fastlægges.
 Stk. 6. Et eksemplar af de i stk. 5 nævnte retningslinjer skal  

 indsendes til Finanstilsynet, der ligeledes skal orienteres skriftligt om  

 eventuelle ændringer heri.
§ 15. Bestyrelsen ansætter en direktion, der varetager den daglige  

 ledelse af foreningen.
Direktionen skal derved følge de retningslinjer og  

 anvisninger, som bestyrelsen har givet.
Den daglige ledelse omfatter ikke  

 dispositioner, der efter foreningens forhold er af usædvanlig art eller af  

 stor betydning.
Sådanne dispositioner kan direktionen kun foretage efter  

 særlig bemyndigelse fra bestyrelsen, medmindre bestyrelsens beslutning ikke  

 kan afventes uden væsentlig ulempe for foreningens virksomhed.
Bestyrelsen  

 skal i så fald snarest muligt underrettes om den trufne disposition.
Stk. 2. Den daglige ledelse kan i stedet overlades til et af  

 Finanstilsynet godkendt administrationsselskab med hjemsted her i landet,  

 således at de opgaver, der påhviler en forenings direktør, udføres af  

 administrationsselskabets direktør.
Dette skal være et aktieselskab og må  

 ikke drive anden virksomhed end daglig ledelse af investeringsforeninger og  

 daglig ledelse af specialforeninger.
Bestemmelserne i stk. 1 og 3 samt i §  

 14, stk. 3-6, finder tilsvarende anvendelse på administrationsselskabet.
Stk. 3. Direktører, vicedirektører, underdirektører og dermed  

 ligestillede samt interne revisions- og vicerevisionschefer må ikke eje eller  

 drive selvstændig erhvervsvirksomhed eller som bestyrelsesmedlem, funktionær  

 eller på anden måde deltage i ledelsen eller driften af anden  

 erhvervsvirksomhed end foreningen, jf. dog stk. 4-6 og §§ 16-18. De kan dog  

 eje, drive og deltage i administrationen af fast ejendom.
Endvidere kan  

 direktører med bestyrelsens tilladelse midlertidigt eje eller drive  

 selvstændig erhvervsvirksomhed, som de ejer ved tiltrædelsen af deres  

 stilling i foreningen eller senere arver, hvis en umiddelbar afhændelse af  

 erhvervsvirksomheden vil være forbundet med et økonomisk tab.
Direktionen kan  

 give tilsvarende tilladelse til vicedirektører, underdirektører og dermed  

 ligestillede samt interne revisions- og vicerevisionschefer.
 Stk. 4. Forbudet i stk. 3 gælder ikke for hverv i foreninger,  

 institutioner, råd, nævn og lignende, der ikke har til formål at fremme  

 deltagernes økonomiske interesser gennem erhvervsdrift.
 Stk. 5. I foreninger, hvor direktøren er eneste ansatte eller ikke  

 har fuldtidsbeskæftigelse, finder stk. 3 ikke anvendelse.
Stk. 6. De i stk. 3 nævnte personer kan dog varetage tilsvarende  

 stillinger i andre investeringsforeninger og specialforeninger inden for  

 samme gruppe.
Endvidere kan de interne revisions- og vicerevisionschefer  

 uanset stk. 3 være intern revisions- og vicerevisionschef i et selskab som  

 nævnt i § 62, stk. 4.
§ 16. Bestyrelsen kan tillade, at en direktør kan være  

 bestyrelsesmedlem i et pengeinstitut, et realkreditinstitut, et  

 forsikringsselskab eller et fondsmæglerselskab, jf. dog § 18. Endvidere kan  

 bestyrelsen tillade, at direktører kan være bestyrelsesmedlem i en  

 investeringsforening eller specialforening uden for den i § 15, stk. 6,  

 nævnte gruppe af foreninger, jf. dog § 18. Direktionen kan give tilsvarende  

 tilladelse til vicedirektører, underdirektører og dermed ligestillede.
Den  

 pågældende må dog ikke varetage hvervet som bestyrelsesformand.
 Stk. 2. Hvervet kan kun bestrides, såfremt der ikke er  

 personsammenfald for flertallet af medlemmerne i bestyrelsen for det  

 pågældende selskab og foreningens bestyrelse.
 Stk. 3. Samtlige tilladelser givet af bestyrelsen i medfør af stk.  

 1 skal fremgå af bestyrelsens forhandlingsprotokol.
 Stk. 4. Foreningens årsregnskab skal indeholde oplysning om de i  

 stk. 1 nævnte hverv, jf. § 37, stk. 5.
 § 17. Bestyrelsen kan tillade, at direktører kan være  

 bestyrelsesmedlem i andre erhvervsvirksomheder end de i § 16 nævnte  

 institutter og virksomheder, jf. dog § 18. Direktionen kan give tilsvarende  

 tilladelse til vicedirektører, underdirektører og dermed ligestillede.
 Stk. 2. Bestyrelsen kan desuden tillade, at en direktør kan være  

 bestyrelsesmedlem i de i § 7 i lov om værdipapirhandel m.v. nævnte selskaber,  

 jf. dog § 18. Direktionen kan give tilsvarende tilladelse til vicedirektører,  

 underdirektører og dermed ligestillede.
 Stk. 3. § 16, stk. 3 og 4, finder tilsvarende anvendelse.
 § 18. En direktør, vicedirektør, underdirektør og en dermed  

 ligestillet kan højst være medlem af 10 bestyrelser i de  

 erhvervsvirksomheder, der er omfattet af §§ 16 og 17, heraf 5 bestyrelser i  

 erhvervsvirksomheder, der er børsnoterede eller har en egenkapital på over 50  

 mio. kr.
§ 19. § 15, stk. 3 og 4, og §§ 16-18 samt § 37, stk. 5, gælder  

 tilsvarende for administrationsselskabers ledelse og interne revisions- og  

 vicerevisionschefer, dersom foreningens daglige ledelse varetages af  

 administrationsselskabet.
En direktør kan dog ikke være direktør i andre  

 administrationsselskaber.
 Stk. 2. Såfremt administrationsselskabet er datterselskab af et  

 pengeinstitut, kan den interne revisions- eller vicerevisionschef uanset stk.  

 1 være intern revisions- eller vicerevisionschef i andre virksomheder inden  

 for koncernen efter de regler, der er fastsat efter § 34, stk. 5, i bank- og  

 sparekasseloven.
§ 20. Bestyrelsesmedlemmer og direktører skal være myndige og have  

 bopæl her i landet.
Kravet om bopæl anvendes ikke i det omfang, andet er  

 fastsat i eller i medfør af international aftale eller ved bestemmelser  

 fastsat af økonomiministeren.
Stk. 2. Bestyrelse, direktion og personale må kun aflønnes med  

 faste beløb.
Dog kan der udbetales tantieme med faste beløb.
Overlades  

 ledelsen af en forening til et administrationsselskab, må dette ligeledes kun  

 honoreres med faste beløb og tantieme med faste beløb.
§ 21. Hvervet som bestyrelsesmedlem kan hverken forenes med  

 stillingen som direktør i foreningen eller i dennes eventuelle  

 administrationsselskab.
Dog kan bestyrelsen i en direktørs forfald  

 midlertidigt beskikke et af sine medlemmer til direktør.
Den pågældende kan i  

 så fald ikke udøve stemmeret i de nævnte organer.
Stk. 2. Der skal senest 4 uger efter ansættelse, valg og afgang af  

 direktion, bestyrelsesmedlemmer og revision gives meddelelse til  

 Finanstilsynet.
Meddelelsen skal være modtaget i Finanstilsynet senest ved  

 fristens udløb.
 § 22. Varetages foreningens daglige ledelse af et  

 administrationsselskab, finder § 20 og § 21, stk. 2, tilsvarende anvendelse.
 Stk. 2. Flertallet af medlemmerne i administrationsselskabets  

 bestyrelse må hverken være medlemmer af depotselskabets bestyrelse eller  

 ansat i depotselskabet eller i et selskab i en koncern, som depotselskabet er  

 en del af.
§ 23. Direktører, vicedirektører, underdirektører og dermed  

 ligestillede samt interne revisions- og vicerevisionschefer i en forening må  

 ikke for egen regning udføre eller deltage i spekulationsforretninger.
Det  

 samme gælder for andre ledende medarbejdere med et særligt ansvar for fonds-  

 eller valutafunktioner.
Stk. 2. Bestyrelsen er forpligtet til at udarbejde interne  

 retningslinjer for, hvilke andre medarbejdere der ikke for egen regning må  

 udføre eller deltage i spekulationsforretninger.
Retningslinjerne skal  

 omfatte ledende medarbejdere med ansvar for fonds- eller valutafunktioner,  

 der ikke er omfattet af stk. 1.
 Stk. 3. Finanstilsynet fastsætter nærmere regler om, hvilke  

 formuedispositioner der udgør spekulationsforretninger.
Stk. 4. Medlemmer af ledelsen af en forening, af dens depotselskab  

 eller eventuelle administrationsselskab må ikke uden samtykke fra foreningens  

 bestyrelse overdrage værdipapirer eller andet til foreningen eller erhverve  

 sådanne aktiver fra foreningen.
Samtykke skal gives i hvert enkelt tilfælde  

 og indføres i bestyrelsens forhandlingsprotokol.
 Stk. 5. Et bestyrelsesmedlem eller en direktør må ikke deltage i  

 behandling af spørgsmål om aftaler mellem foreningen og den pågældende selv  

 eller om søgsmål mod den pågældende selv eller søgsmål mod tredjemand eller  

 om aftale mellem foreningen og tredjemand, hvis bestyrelsesmedlemmet eller  

 direktøren deri har en væsentlig interesse, der kan være stridende mod  

 foreningens.
 Stk. 6. En direktør kan ikke bestride hverv som direktør i en  

 forening, såfremt den pågældende har anmeldt betalingsstandsning, er under  

 konkursbehandling, har indgivet begæring om gældssanering, eller der er  

 indledt forhandling om tvangsakkord.
 § 24. Bestyrelsen skal for direktører, vicedirektører,  

 underdirektører og dermed ligestillede udarbejde retningslinjer om  

 indberetning af formuedispositioner omfattet af de særlige undtagelser, som  

 fremgår af bekendtgørelsen udstedt i medfør af § 23, stk. 3.
 Stk. 2. På baggrund af de foretagne indberetninger skal den valgte  

 revision i revisionsprotokollen vedrørende årsregnskabet afgive erklæring om,  

 hvorvidt indberetningerne har givet anledning til bemærkninger, jf. § 23,  

 stk. 3.
 § 25. Den valgte revision skal en gang om året gennemgå  

 foreningens interne retningslinjer vedrørende indberetning efter § 24, stk.  

 1, og afgive erklæring i revisionsprotokollen vedrørende årsregnskabet om,  

 hvorvidt selskabets forretningsgange på dette område er betryggende.
 § 26. § 23, stk. 1-3, og §§ 24 og 25 gælder tilsvarende for  

 administrationsselskabets ledelse og interne revisions- og vicerevisionschef,  

 dersom foreningens daglige ledelse varetages af et administrationsselskab.
 § 27. Bestyrelsesmedlemmer, revisorer, direktører og de øvrige  

 ansatte i en forening, i dets depotselskab og i dets eventuelle  

 administrationsselskab må ikke uberettiget røbe, hvad de under udøvelse af  

 deres stilling eller hverv har fået kundskab om.
Kapitel 4 Almindelige bestemmelser § 28. En forening eller afdeling må ikke optage lån.
Stk. 2. Finanstilsynet kan dog tillade, at en forening eller  

 afdeling 1) optager kortfristede lån på højst 10 pct. af formuen for at indløse  

 medlemsandele eller for at udnytte tegningsrettigheder og 2) optager lån på højst 10 pct. af formuen til erhvervelse af ejendomme,  

 der er nødvendige til udøvelse af dens virksomhed.
 Stk. 3. De i stk. 2, nr. 1 og 2, omhandlede lån må i alt højst  

 udgøre 15 pct. af foreningens eller afdelingens formue.
 § 29. Andele i en forening eller afdeling kan kun tegnes mod  

 samtidig indbetaling af emissionsprisen.
Stk. 2. Emissionsprisen fastsættes ved at dividere formuens værdi  

 på emissionstidspunktet med den nominelle værdi af tegnede andele.
Der  

 tillægges et beløb til dækning af udgifter ved køb af værdipapirer og  

 nødvendige omkostninger ved emissionen.
 Stk. 3. Stk. 1 omfatter ikke fondsandele.
 § 30. En forenings eller afdelings overskud (nettoindtægt) skal  

 enten udloddes til medlemmerne i form af udbytte eller henlægges til  

 forøgelse af formuen i overensstemmelse med vedtægternes bestemmelser herom.  

 Mindst en gang om året skal foreningen eller afdelingen udbetale udbytte  

 eller i tilfælde af henlæggelse underrette medlemmerne om det henlagte beløbs  

 størrelse.
 Stk. 2. Generalforsamlingen i udbyttebetalende foreninger eller  

 afdelinger, der anbringer formuen i obligationer, kan efter vedtægternes  

 bestemmelser herom beslutte, at den efter stk. 1 opgjorte udlodning helt  

 eller delvis overføres til udlodning for efterfølgende regnskabsår.
 Stk. 3. Vedtægterne kan bestemme, at en forening eller afdeling ud  

 over den i stk. 1 og 2 besluttede udlodning kan udlodde af formuen for at  

 sikre en stabil udlodningsprocent.
§ 31. En forening eller afdeling skal på et medlems forlangende  

 indløse andele.
Vedtægterne i en specialforening kan indeholde anden  

 bestemmelse, jf. § 2, stk. 4-6.
Stk. 2. Indløsningsprisen udregnes på grundlag af en opgørelse  

 svarende til den i § 29, stk. 2, 1. pkt., nævnte foretaget på  

 indløsningstidspunktet.
Der gøres fradrag i indløsningsprisen for udgifter  

 ved salg af værdipapirer samt for nødvendige omkostninger ved indløsningen.
Stk. 3. Indløsning kan udsættes efter vedtægternes bestemmelser  

 herom.
Foreningen skal senest 8 dage efter udsættelsen have indgivet  

 meddelelse herom til Finanstilsynet.
Investeringsforeninger skal inden for  

 samme tidsfrist tillige have indgivet meddelelse om udsættelsen til de  

 kompetente myndigheder i andre medlemsstater af Den Europæiske Union eller  

 lande, som Fællesskabet har indgået aftale med, i hvilke  

 investeringsforeningen markedsfører sine andele.
 Stk. 4. Finanstilsynet kan kræve, at foreningen udsætter  

 indløsningen af andele.
Stk. 5. Finanstilsynet skal have meddelelse, såfremt en forenings  

 eller afdelings formue ikke længere opfylder lovens eller vedtægternes  

 mindstekrav.
Finanstilsynet kan fastsætte en frist til at bringe formuen i  

 overensstemmelse med mindstekravet eller kan beslutte, at foreningen eller  

 afdelingen skal afvikles.
Stk. 6. Såfremt bestyrelsen i en forening eller afdeling skønner,  

 at imødekommelse af et indløsningskrav, hvorved den resterende formue vil  

 komme under lovens eller vedtægternes mindstekrav, kan betyde en risiko for,  

 at alle andele ikke kan indfries fuldt ud, eller for forskelsbehandling af  

 investorerne og foreningens øvrige kreditorer, skal foreningen udsætte  

 indløsningen og indberette det til Finanstilsynet.
Samtidig skal der gives  

 meddelelse om, hvorvidt foreningen henholdsvis afdelingen søges videreført  

 ved reetablering af formuen, jf. § 6, stk. 3, nr. 2, eller om bestyrelsen vil  

 forelægge et forslag til beslutning om opløsning af foreningen eller  

 afdelingen for generalforsamlingen.
 § 32. En forening eller afdeling må ikke yde lån eller stille  

 garanti.
 § 33. En forening eller afdeling må ikke udføre eller deltage i  

 spekulationsforretninger.
 § 34. Værdipapirer, der noteres på en fondsbørs eller handles på  

 et andet reguleret marked som nævnt i § 59, stk. 1, nr. 1, og § 65, stk. 2,  

 skal, såfremt de handles uden for fondsbørsen eller markedet, handles til  

 samme eller en mere fordelagtig pris end den, der omsætningens størrelse  

 taget i betragtning kunne opnås på fondsbørsen eller det regulerede marked.
Kapitel 5 Regnskab og revision § 35. For hvert regnskabsår udarbejder bestyrelse og direktion  

 eller direktionen i administrationsselskabet i overensstemmelse med  

 lovgivningens og vedtægternes regler herom et årsregnskab bestående af  

 resultatopgørelse, balance og noter.
Endvidere udarbejdes en årsberetning.
De  

 opregnede dele udgør en helhed.
Endelig skal der hvert år pr. 30. juni  

 udarbejdes en formueopgørelse.
 Stk. 2. Er foreningen opdelt i afdelinger, skal årsregnskabet og  

 formueopgørelsen udarbejdes særskilt for hver afdeling.
 Stk. 3. Årsregnskab og årsberetning skal underskrives af  

 bestyrelsen og af direktionen eller direktionen i administrationsselskabet.  

 Mener et bestyrelsesmedlem, en direktør eller en direktør i  

 administrationsselskabet, at årsregnskabet eller årsberetningen ikke bør  

 godkendes, eller har vedkommende andre indvendinger mod disse, som  

 vedkommende ønsker at gøre generalforsamlingen bekendt med, skal vedkommende  

 gøre rede herfor i sin påtegning.
§ 36. Regnskabsåret er kalenderåret.
Dog kan den første  

 regnskabsperiode omfatte et kortere eller længere tidsrum, dog højst atten  

 måneder.
 § 37. Årsregnskabet skal opstilles på overskuelig måde i  

 overensstemmelse med denne lov og forskrifter udstedt i medfør af loven.
 Stk. 2. Årsregnskabet skal give et retvisende billede af  

 foreningens henholdsvis afdelingens aktiver og passiver, dens økonomiske  

 stilling samt resultatet.
 Stk. 3. Hvis anvendelsen af bestemmelser i denne lov eller  

 forskrifter udstedt i medfør af loven ikke er tilstrækkelige til at give et  

 retvisende billede som nævnt i stk. 2, skal der gives yderligere oplysninger  

 i årsregnskabet.
 Stk. 4. Årsregnskabet skal indeholde oplysninger om usædvanlige  

 retshandler af større betydning, som har fundet sted mellem foreningen og  

 dens administrationsselskab eller foreningen og dens depotselskab samt mellem  

 foreningen og de virksomheder, som er direkte eller indirekte forbundet med  

 foreningens administrationsselskab og depotselskab, jf. § 1, stk. 2, nr. 5, 7  

 og 10, i lov om visse selskabers aflæggelse af årsregnskab.
 Stk. 5. I en note til årsregnskabet skal der gives oplysninger om  

 hverv, som bestyrelsen har godkendt, jf. §§ 16-18. Oplysningerne, som skal  

 vedrøre samtlige hverv i det pågældende regnskabsår, skal omfatte en  

 angivelse af hvervet samt navnet på den pågældende, som har påtaget sig  

 dette.
 § 38. Posterne i årsregnskabet værdiansættes i overensstemmelse  

 med følgende almindelige principper:
 1) Foreningen formodes at fortsætte sin virksomhed.
 2) Værdiansættelsesmetoderne må ikke ændres fra det ene regnskabsår til  

 det næste.
3) Værdiansættelsen skal i alle tilfælde ske under udvisning af behørig  

 forsigtighed og især således, a) at kun den fortjeneste, der er konstateret på balancetidspunktet,  

 medtages, jf. dog stk. 2, b) at der tages hensyn til alle forudsigelige risici og eventuelle tab,  

 som er opstået i løbet af det regnskabsår, årsregnskabet vedrører, eller i et  

 tidligere regnskabsår, selv om disse risici eller tab først bliver kendt  

 mellem balancetidspunktet og det tidspunkt, på hvilket årsregnskabet  

 udarbejdes, og c) at der tages hensyn til enhver værdiforringelse, hvad enten  

 årsregnskabet udviser tab eller fortjeneste.
 4) Der skal tages hensyn til indtægter og udgifter vedrørende det år, som  

 regnskabet omfatter, uanset betalingstidspunkt.
 5) Aktiv- og passivposternes bestanddele skal værdiansættes hver for sig.
 6) Åbningsbalancen for hvert år skal svare til balancen for det foregående  

 år.
 Stk. 2. Finanstilsynet kan uanset stk. 1, nr. 3, litra a og b,  

 fastsætte regler, hvorefter værdipapirer, andre aktiver, gældsposter og  

 finansielle instrumenter opføres til markedsværdien.
Stk. 3. De almindelige principper i stk. 1 kan fraviges i  

 undtagelsestilfælde.
Eventuelle fravigelser skal anføres i noterne og  

 behørigt begrundes tillige med angivelse af deres beløbsmæssige indvirkning  

 på foreningens aktiver og passiver, dens økonomiske stilling og resultatet.
§ 39. Årsberetningen skal indeholde en redegørelse for udviklingen  

 i foreningens økonomiske aktiviteter og forhold.
Hvis årsregnskabet i  

 væsentlig grad er påvirket af usædvanlige forhold, samt hvis der er væsentlig  

 usikkerhed ved opgørelsen af årsregnskabet, skal der gives oplysning herom i  

 en særskilt del af beretningen.
Oplysningerne skal gives hver for sig og om  

 muligt med beløbsangivelse.
Stk. 2. Årsberetningen skal endvidere indeholde omtale af 1) betydningsfulde hændelser indtruffet efter regnskabsårets afslutning og 2) foreningens forventede udvikling.
 Stk. 3. Bestyrelsen skal i årsberetningen eller i tilknytning til  

 resultatopgørelsen eller balancen stille forslag til beslutning vedrørende  

 anvendelse af foreningens overskud.
 § 40. En forenings henholdsvis afdelings årsregnskab skal  

 revideres af mindst to revisorer, hvoraf den ene skal være statsautoriseret.  

 De øvrige revisorer skal være statsautoriserede eller registrerede.
 Stk. 2. De for aktieselskaber gældende revisionsbestemmelser i  

 årsregnskabsloven finder tilsvarende anvendelse på foreninger.
 Stk. 3. Finanstilsynet kan fastsætte bestemmelser om revisionens  

 gennemførelse i foreninger.
 Stk. 4. Finanstilsynet kan afskedige en revisor, der findes  

 åbenbart uegnet til sit hverv, og i stedet udpege en anden revisor, jf.  

 herved stk. 1, der fungerer, indtil nyt valg kan foretages.
 Stk. 5. Ved revisorskifte skal foreningen og revisor give  

 Finanstilsynet hver sin redegørelse, hvis skiftet skyldes særlige forhold.
 Stk. 6. Finanstilsynet kan pålægge revisorerne at give oplysninger  

 om foreningens forhold.
Stk. 7. Finanstilsynet kan foranstalte en ekstraordinær revision i  

 en forening.
Foreningen kan pålægges at betale for revisionens udførelse.  

 Finanstilsynet godkender honorarets størrelse.
§ 41. Foreningen skal meddele Finanstilsynet oplysninger om  

 forhold, der er af afgørende betydning for foreningens eller afdelingens  

 fortsatte virksomhed.
De valgte revisorer skal påse, at foreningen overholder  

 denne forpligtelse.
§ 42. Det reviderede og godkendte årsregnskab og årsberetningen  

 skal senest 10 dage efter afholdelse af den generalforsamling, hvor  

 regnskabet er forelagt til godkendelse, og senest 4 måneder efter  

 regnskabsperiodens afslutning være modtaget i Finanstilsynet i to  

 eksemplarer.
En kopi af revisionsprotokollen skal samtidig indsendes til  

 Finanstilsynet.
Stk. 2. Finanstilsynet fremsender årsregnskabet og årsberetningen  

 til Erhvervs- og Selskabsstyrelsen, der bekendtgør modtagelsen i sit  

 edb-informationssystem.
De modtagne årsregnskaber og årsberetninger er  

 offentligt tilgængelige i Erhvervs- og Selskabsstyrelsen.
 Stk. 3. Formueopgørelse pr. 30. juni skal fremsendes til  

 Finanstilsynet senest 2 måneder efter halvårets udløb.
 § 43. Finanstilsynet fastsætter regler om foreningens  

 regnskabsaflæggelse, herunder om årsregnskabets opstilling, indhold af  

 resultatopgørelsens og balancens poster, ikkebalanceførte poster, noter,  

 værdiansættelser af de enkelte poster, årsberetning samt foreløbige  

 årsregnskaber.
 Stk. 2. Finanstilsynet fastsætter endvidere regler om  

 formueopgørelse pr. 30. juni.
 Stk. 3. Ved regnskabsårets slutning skal enhver forening give  

 Finanstilsynet alle oplysninger, som efter bestemmelse af Finanstilsynet er  

 fornødne til tilvejebringelse af en foreningsstatistik.
Kapitel 6 Prospekt, oplysninger til investorerne og offentliggørelse af  

 emissions- og indløsningsprisen § 44. Ved udbud af andele skal foreningen eller afdelingen  

 udarbejde et prospekt.
Prospektet skal holdes ajour.
 Stk. 2. Finanstilsynet fastsætter bestemmelser om de oplysninger,  

 prospektet skal indeholde for investeringsforeninger og specialforeninger,  

 samt anden information til investorerne.
 Stk. 3. Prospektet skal senest dagen efter offentliggørelsen være  

 modtaget i Finanstilsynet.
 § 45. Enhver opfordring fra en forening til køb af andele i  

 foreningen skal indeholde oplysninger om prospektet og dets udleveringssted.
 Stk. 2. Prospektet, det seneste reviderede årsregnskab og den  

 seneste halvårsopgørelse skal i en af Finanstilsynet godkendt form på  

 begæring udleveres vederlagsfrit.
§ 46. En investeringsforening og en specialforening, der henvender  

 sig til en videre kreds eller offentligheden, skal offentliggøre  

 emissionsprisen og prisen ved indløsning mindst 2 gange om måneden.
Andre  

 specialforeninger, deres eventuelle administrationsselskaber og deres  

 depotselskaber skal på et medlems forlangende oplyse emissionsprisen og  

 prisen ved indløsning og, for så vidt angår specialforeninger, der ikke er  

 åbne for emission og indløsning, den indre værdi.
 Stk. 2. Finanstilsynet kan tillade, at den i stk. 1, 1. pkt.,  

 nævnte offentliggørelse kun finder sted en gang om måneden.
 Stk. 3. Ved enhver tegning eller indløsning af andele skal der  

 gives oplysning om emissionsprisen eller prisen ved indløsning.
Kapitel 7 Investeringsbeviser m.v.
 § 47. En forening eller afdeling skal til ethvert medlem udstede  

 et eller flere investeringsbeviser, hvis foreningen eller afdelingen er  

 bevisudstedende, eller anden dokumentation, hvis foreningen eller afdelingen  

 er kontoførende, for medlemmets andel af foreningens formue.
§ 48. Udstedes foreningens andele efter bestyrelsens beslutning  

 gennem en værdipapircentral, afholdes alle omkostninger i forbindelse hermed  

 af foreningen.
Foreningen skal indgå aftale med et eller flere kontoførende  

 institutter om, at medlemmerne på foreningens regning kan få 1) deres andele m.v. indskrevet og opbevaret der og 2) meddelelse om udbytte m.v. samt årlig kontoudskrift.
 Stk. 2. Medlemmerne har ret til selv at udpege et kontoførende  

 institut, der på foreningens regning udfører de i stk. 1, nr. 1 og 2, nævnte  

 opgaver, såfremt instituttet over for foreningen påtager sig opgaverne for  

 samme udgift, som foreningen skulle have afholdt til det institut, foreningen  

 har indgået aftale med.
§ 49. Overdrages et investeringsbevis til eje eller pant, finder §  

 14, stk. 1 og 2, i lov om gældsbreve tilsvarende anvendelse.
Dette gælder dog  

 ikke, hvis der i henhold til en bestemmelse i foreningens vedtægter er taget  

 utvetydigt og iøjnefaldende forbehold i investeringsbeviset lydende på, at  

 det ikke er et omsætningsbevis.
 § 50. Et til ihændehaveren udstedt investeringsbevis bliver ved  

 med at være et ihændehaverpapir, selv om det forsynes med foreningens  

 påtegning om, at ejerens navn er noteret, hvis navnet ikke er påført beviset.
 Stk. 2. På udbyttekuponer finder §§ 24 og 25 i lov om gældsbreve  

 tilsvarende anvendelse.
§ 51. Mortifikation af investeringsbeviser uden dom kan kun ske,  

 såfremt foreningens vedtægter og investeringsbeviser indeholder bestemmelser  

 herom.
Mortifikationsindkaldelse skal indrykkes i Statstidende i det første  

 nummer i et kvartal med følgende varsel:
 1) Mindst 4 uger ved mortifikation af investeringsbeviser, der ikke er  

 omsætningspapirer.
 2) Mindst 6 måneder ved mortifikation af andre investeringsbeviser.
Stk. 2. Bestemmelserne i stk. 1 finder tilsvarende anvendelse på  

 kuponer.
Kuponark kan mortificeres uden dom sammen med et investeringsbevis,  

 hvortil de hører, såfremt vedtægterne ikke bestemmer andet.
Kapitel 8 Tilbagekaldelse af godkendelse, opløsning, fusion og spaltning § 52. Finanstilsynet kan tilbagekalde en forenings eller afdelings  

 godkendelse, hvis 1) foreningen eller afdelingen ikke længere opfylder betingelserne for at  

 få godkendelse, jf. §§ 6-8, 2) foreningen eller afdelingen gør sig skyldig i grov eller gentagen  

 overtrædelse af bestemmelser i denne lov eller af forskrifter udstedt i  

 medfør af loven, 3) foreningens eller afdelingens virksomhed ikke påbegyndes senest 12  

 måneder efter godkendelsens meddelelse eller 4) foreningens eller afdelingens virksomhed ikke udøves i en periode på  

 over 6 måneder.
 Stk. 2. Afgørelser om tilbagekaldelse af godkendelse skal  

 begrundes og meddeles foreningen.
 § 53. Tilbagekaldes godkendelsen af en forening eller afdeling,  

 skal foreningen eller afdelingen opløses.
Stk. 2. Er der ikke fastsat andet i lovgivningen, træffes  

 beslutning om opløsning af en forening af generalforsamlingen og gennemføres  

 ved likvidation.
Finanstilsynet kan fastsætte en frist for denne beslutnings  

 vedtagelse.
Overskrides fristen, kan Finanstilsynet beslutte, at foreningen  

 træder i likvidation.
§ 54. De for aktieselskaber gældende opløsningsbestemmelser finder  

 med de fornødne tillempelser tilsvarende anvendelse på foreninger omfattet af  

 denne lov samt afdelinger heraf.
Aktieselskabslovens § 123 kan ikke fraviges.
 § 55. Finanstilsynet kan dog tillade anden form for afvikling  

 eller opløsning af en forening eller afdeling, såfremt foreningen fremlægger  

 en afviklingsplan, og depotselskabet erklærer at ville hæfte for såvel  

 forfalden og uforfalden som omtvistet gæld.
Stk. 2. Inden opløsning efter stk. 1 skal ledelsen til  

 Finanstilsynet indsende en erklæring om, at al gæld er betalt.
Såfremt  

 foreningen eller afdelingen er skattepligtig, skal der endvidere vedlægges en  

 erklæring fra told- og skattemyndighederne om, at der ikke foreligger skatte-  

 og afgiftskrav vedrørende foreningen eller afdelingen.
 § 56. Finanstilsynet kan udnævne en likvidator til sammen med den  

 eller de af generalforsamlingen valgte at foretage likvidationen, såfremt  

 hensynet til foreningens medlemmer eller kreditorer taler herfor, jf. § 54.
 § 57. Bestemmelserne i denne lov om Finanstilsynets beføjelser og  

 om foreningernes pligter over for Finanstilsynet finder tilsvarende  

 anvendelse på foreninger, der er under opløsning.
 § 58. En beslutning om fusion af to eller flere foreninger eller  

 af to eller flere afdelinger af samme forening samt beslutning om spaltning  

 af en forening eller en afdeling heraf er ikke gyldig, før Finanstilsynet har  

 givet tilladelse til fusionen eller spaltningen.
 Stk. 2. De for aktieselskaber gældende bestemmelser om fusion og  

 spaltning i aktieselskabsloven finder tilsvarende anvendelse på foreninger og  

 afdelinger heraf.
Kapitel 9 Investeringsforeningers anbringelse af midler og likviditet m.v.
 § 59. En investeringsforenings formue må bortset fra de i stk. 2,  

 3 og 5 nævnte aktiver udelukkende bestå af:
1) Værdipapirer, der er optaget til notering på en fondsbørs, eller som  

 handles på et andet reguleret marked, der er offentligt anerkendt,  

 regelmæssigt arbejdende og åbent for offentligheden.
Såfremt fondsbørsen  

 eller markedet befinder sig i en stat, der ikke er medlem af Den Europæiske  

 Union, eller i lande, som Fællesskabet har indgået aftale med, skal  

 fondsbørsen eller markedet være godkendt af Finanstilsynet eller fastsat i  

 investeringsforeningens vedtægter.
 2) Nyemitterede værdipapirer under forudsætning af opfyldelse af følgende  

 to betingelser:
a) At der i emissionsbestemmelserne gives tilsagn om, at der vil blive  

 fremsat begæring om optagelse til notering på en fondsbørs eller handel på et  

 andet reguleret marked, der er offentligt anerkendt, regelmæssigt arbejdende  

 og åbent for offentligheden.
Såfremt fondsbørsen eller markedet befinder sig  

 i en stat, der ikke er medlem af Den Europæiske Union, eller i lande, som  

 Fællesskabet har indgået aftale med, skal fondsbørsen eller markedet dog være  

 godkendt af Finanstilsynet, eller det skal fremgå af investeringsforeningens  

 vedtægter, at foreningen investerer i værdipapirer, der er noteret på den  

 pågældende fondsbørs eller omsættes på markedet.
 b) Der opnås tilladelse til optagelse til notering inden udløbet af et år  

 fra emissionen.
3) Tinglyste pantebreve i dansk fast ejendom, for så vidt de ved  

 erhvervelsen enten har panteret inden for 80 pct. af ejendommens handelsværdi  

 eller er sikret ved garanti.
Finanstilsynet fastsætter nærmere regler for  

 godkendelse af garantier, fastsættelse af handelsværdien og opgørelse af den  

 foranstående gæld.
 4) Likvide midler i accessorisk omfang.
 Stk. 2. En investeringsforening eller afdeling kan investere  

 indtil 10 pct. af sin formue i andre værdipapirer end de i stk. 1 nævnte.  

 Investeringsforeningen kan endvidere erhverve løsøre og fast ejendom, som er  

 påkrævet for udøvelse af dens virksomhed.
 Stk. 3. Finanstilsynet kan fastsætte nærmere regler for en  

 investeringsforenings adgang til at anbringe midler i finansielle  

 instrumenter.
 Stk. 4. En investeringsforening må hverken investere i ædle  

 metaller eller certifikater for disse.
Stk. 5. En investeringsforening, der besidder tinglyste pantebreve  

 af den i stk. 1, nr. 3, nævnte art, kan ved misligholdelse af pantebrevet  

 midlertidigt overtage den pantsatte ejendom på tvangsauktion.
Indberetning  

 herom skal gives til Finanstilsynet.
 § 60. En investeringsforening eller en afdeling må højst investere  

 5 pct. af sin formue i værdipapirer udstedt af en enkelt udsteder.
 Stk. 2. En investeringsforening eller en afdeling kan dog  

 investere indtil 10 pct. af sin formue i værdipapirer udstedt af samme  

 udsteder, såfremt den samlede værdi af sådanne værdipapirer ikke overstiger  

 40 pct. af formuen.
 Stk. 3. Finanstilsynet kan fastsætte bestemmelser om, at stk. 1 og  

 2 ikke finder anvendelse på værdipapirer udstedt eller garanteret af  

 offentlige myndigheder samt på obligationer udstedt af realkreditinstitutter  

 og lignende kreditinstitutter.
 § 61. En investeringsforening eller afdeling må højst investere 5  

 pct. af sin formue i andele i andre investeringsforeninger, såfremt disse  

 opfylder betingelserne i § 1 og § 3, stk. 3, og hovedsageligt investerer i  

 værdipapirer af den i § 59, stk. 1, nævnte art.
Stk. 2. En investeringsforening må ikke investere i andele i andre  

 investeringsforeninger, der har samme ledelse eller administrationsselskab  

 eller på anden måde er nærstående med investeringsforeningen, medmindre  

 Finanstilsynet giver tilladelse hertil.
Finanstilsynet kan fastsætte nærmere  

 regler for tilladelse til at foretage sådanne investeringer.
 § 62. En investeringsforening må eje indtil 15 pct. af aktier  

 udstedt af det samme aktieselskab.
Stk. 2. Uanset stk. 1 må en investeringsforening ikke eje aktier i  

 et enkelt aktieselskab i et sådant omfang, at besiddelsen giver mulighed for  

 at udøve en betydelig indflydelse på selskabet.
Flere investeringsforeninger,  

 der har samme ledelse eller administrationsselskab eller på anden måde er  

 nærstående, må heller ikke tilsammen kunne udøve en betydelig indflydelse på  

 et enkelt aktieselskab.
 Stk. 3. En investeringsforening må eje indtil 10 pct. af andre  

 kategorier af værdipapirer udstedt af en enkelt udsteder.
 Stk. 4. Bestemmelserne i stk. 1 og 2 finder ikke anvendelse på  

 aktier i selskaber, der udelukkende udøver administrations-, investerings-  

 eller markedsføringsvirksomhed for den eller de pågældende  

 investeringsforeninger.
 Stk. 5. Bestemmelsen i stk. 3 finder ikke anvendelse på  

 obligationer udstedt eller garanteret af offentlige myndigheder samt de i §  

 59, stk. 1, nr. 3, omhandlede pantebreve.
§ 63. De ved § 59, stk. 2, § 60, stk. 1-3, og § 61, stk. 1,  

 fastsatte grænser kan overskrides, hvor sådanne overskridelser følger af, at 1) der efterfølgende er kursændringer på værdipapirer, der indgår i  

 investeringsforeningens eller afdelingens formue, 2) investeringsforeningen eller afdelingen udnytter tegningsrettigheder  

 knyttet til værdipapirer, der indgår i foreningens eller afdelingens formue,  

 eller 3) investeringsforeningens eller afdelingens formue formindskes som følge  

 af indløsning af andele.
Stk. 2. Overstiger de samlede overskridelser 10 pct. af formuen,  

 skal de senest 6 måneder efter være nedbragt til 10 pct.
Finanstilsynet kan i  

 det enkelte tilfælde fastsætte en kortere eller længere frist.
Kapitel 10 Specialforeningers anbringelse af midler og likviditet m.v.
Placeringsforeninger § 64. En placeringsforening kan investere sine midler i  

 værdipapirer i overensstemmelse med de i kapitel 9 angivne regler.
 Stk. 2. En placeringsforening kan investere sine midler i følgende  

 værdipapirer uden de begrænsninger, der er fastsat i § 60, stk. 1 og 2:
 1) Værdipapirer udstedt eller garanteret af den danske stat eller andre  

 medlemsstater af Den Europæiske Union eller af stater, som Fællesskabet har  

 indgået aftale med.
 2) Værdipapirer udstedt eller garanteret af en stat, der ikke er medlem af  

 Den Europæiske Union, eller lande, som Fællesskabet har indgået aftale med,  

 såfremt værdipapirerne er godkendt af Finanstilsynet.
 3) Værdipapirer udstedt eller garanteret af en international institution  

 af offentlig karakter, som en eller flere medlemsstater deltager i, såfremt  

 værdipapirerne er godkendt af Finanstilsynet.
 4) Værdipapirer udstedt af Kreditforeningen af Kommuner i Danmark, danske  

 realkreditinstitutter og lignende kreditinstitutter godkendt af en stat, der  

 er medlem af Den Europæiske Union, eller lande, som Fællesskabet har indgået  

 aftale med, når institutterne er optaget på en af Kommissionen udarbejdet  

 liste.
 Stk. 3. En placeringsforening eller afdeling må dog højst anbringe  

 30 pct. af sin formue i værdipapirer udstedt af en enkelt udsteder omfattet  

 af stk. 2, nr. 4.
 Stk. 4. En placeringsforening, hvis investeringsstrategi helt  

 eller delvis er baseret på at følge et anerkendt aktieindeks, kan investere i  

 aktier, der indgår i et aktieindeks, ud over de begrænsninger, der fremgår af  

 § 60, stk. 1 og 2, men aldrig mere end den vægt, som aktien indgår med i  

 indekset.
Pengemarkedsforeninger § 65. Ved pengemarkedsrelaterede værdipapirer forstås:
 1) Renterelaterede værdipapirer med udløb inden for 12 måneder.
 2) Renterelaterede værdipapirer med en løbetid på 12 måneder.
 3) Certifikater udstedt af virksomheder, hvis egenkapital ifølge det  

 senest afsluttede årsregnskab udgør mindst 100 mio. kr., og med udløb inden  

 for 12 måneder eller en løbetid på 12 måneder.
 4) Variabelt forrentede obligationer, hvor renten tilpasses  

 markedsniveauet mindst en gang om året.
Stk. 2. En pengemarkedsforenings formue må bortset fra de i § 69  

 nævnte aktiver udelukkende bestå af pengemarkedsrelaterede værdipapirer, der 1) er optaget til notering eller handel på en fondsbørs eller et  

 tilsvarende reguleret marked i et land inden for Den Europæiske Union eller  

 lande, som Fællesskabet har indgået aftale med, 2) er optaget til notering eller handel på et af Finanstilsynet anerkendt  

 tilsvarende reguleret marked uden for Den Europæiske Union eller lande, som  

 Fællesskabet har indgået aftale med, 3) er udstedt eller garanteret af en centraladministration eller en  

 centralbank i en medlemsstat inden for Den Europæiske Union eller lande, som  

 Fællesskabet har indgået aftale med, 4) er udstedt eller garanteret af Den Europæiske Investeringsbank, 5) er udstedt eller garanteret af et tredjeland eller, i tilfælde af  

 forbundsstater, disses delstater, såfremt værdipapirerne er godkendt af  

 Finanstilsynet, 6) er udstedt eller garanteret af en anden international institution af  

 offentlig karakter, i hvilken en eller flere medlemsstater deltager, såfremt  

 værdipapirerne er godkendt af Finanstilsynet, 7) er udstedt af Kreditforeningen af Kommuner i Danmark eller 8) er udstedt af danske realkreditinstitutter og lignende  

 kreditinstitutter godkendt af en stat, der er medlem af Den Europæiske Union,  

 eller lande, som Fællesskabet har indgået aftale med, når institutterne er  

 optaget på en af Kommissionen udarbejdet liste.
§ 66. En pengemarkedsforening må højst anbringe 30 pct. af formuen  

 i pengemarkedsrelaterede værdipapirer udstedt af den samme udsteder.
For  

 virksomhedscertifikater udstedt af den samme udsteder er grænsen dog højst 5  

 pct.
 Stk. 2. De i stk. 1 nævnte grænser gælder ikke for  

 pengemarkedsrelaterede værdipapirer udstedt af de i § 65, stk. 2, nr. 3-6,  

 nævnte udstedere.
 Stk. 3. En pengemarkedsforening må højst investere 20 pct. af  

 formuen i de i stk. 1, 2. pkt., nævnte virksomhedscertifikater.
Investeringsinstitutforeninger § 67. En investeringsinstitutforening må anbringe de modtagne  

 midler i andre investeringsforeningers, pengemarkedsforeningers,  

 erhvervsudviklingsforeningers og placeringsforeningers andele eller andele i  

 disse foreningers afdelinger.
Stk. 2. En investeringsinstitutforening eller afdeling må højst  

 investere 20 pct. af sin formue i en og samme forening eller afdeling.
Der må  

 højst placeres 20 pct. af investeringsinstitutforeningens formue i andele i  

 erhvervsudviklingsforeninger, jf. § 68.
Erhvervsudviklingsforeninger § 68. En erhvervsudviklingsforening skal fortrinsvis investere sin  

 formue i aktier og anparter i unoterede aktieselskaber og anpartsselskaber.  

 Endvidere kan den investere i værdipapirer som nævnt i kapitel 9.
Stk. 2. Højst 10 pct. af formuen kan på investeringstidspunktet  

 investeres i unoterede aktier og anparter udstedt af det samme selskab.
For  

 investering i andre værdipapirer gælder de i kapitel 9 nævnte begrænsninger.
 Stk. 3. Bestemmelserne i § 62, stk. 2, om betydelig indflydelse  

 finder tillige anvendelse på erhvervsudviklingsforeningers investeringer i  

 såvel noterede som unoterede aktier og anparter.
 Stk. 4. Finanstilsynet fastsætter regler om foreningens  

 informationspligt, herunder om de oplysninger, foreningen skal give om de  

 selskaber, i hvilke formuen placeres.
Fælles regler for specialforeninger § 69. En specialforening kan anbringe likvide midler i accessorisk  

 omfang som indskud i et pengeinstitut.
 Stk. 2. Finanstilsynet kan fastsætte nærmere regler for en  

 specialforenings adgang til at anbringe midler i finansielle instrumenter.
§ 70. De ved § 64, stk. 3, § 66, stk. 1 og 3, § 67, stk. 2, og §  

 68, stk. 2, fastsatte grænser kan overskrides, hvor sådanne overskridelser  

 følger af, at 1) der efterfølgende er kursændringer på værdipapirer, der indgår i  

 specialforeningens eller afdelingens formue, 2) specialforeningen eller afdelingen udnytter tegningsrettigheder knyttet  

 til værdipapirer, der indgår i foreningens eller afdelingens formue, eller 3) specialforeningens eller afdelingens formue formindskes som følge af  

 indløsning af andele.
Stk. 2. Overstiger de samlede overskridelser 10 pct. af formuen,  

 skal de senest 6 måneder efter være nedbragt til 10 pct.
Finanstilsynet kan i  

 det enkelte tilfælde fastsætte en kortere eller længere frist.
Kapitel 11 Grænseoverskridende virksomhed § 71. Et udenlandsk investeringsinstitut, der opfylder  

 betingelserne i § 3, stk. 3, og § 59, kan markedsføre sine andele her i  

 landet, såfremt dette er hjemlet i international aftale eller ved  

 bestemmelser fastsat af Finanstilsynet, eller såfremt Finanstilsynet giver  

 tilladelse hertil.
 Stk. 2. Finanstilsynet fastsætter regler om udenlandske  

 investeringsinstitutters adgang til at drive virksomhed her i landet,  

 herunder oprettelse af salgskontorer og ekspeditionssteder, samt om  

 offentliggørelse af prospekt og regnskab.
 § 72. En dansk investeringsforening, der agter at markedsføre sine  

 andele i en anden medlemsstat af Den Europæiske Union eller lande, som  

 Fællesskabet har indgået aftale med, skal give meddelelse herom til  

 Finanstilsynet samt til de kompetente myndigheder i den anden medlemsstat.
Kapitel 12 Depotselskabet § 73. En forenings værdipapirer og likvide midler skal forvaltes  

 og opbevares særskilt af et af Finanstilsynet godkendt depotselskab.
 Stk. 2. Værdipapirer skal forvaltes særskilt for foreningen.
 Stk. 3. Som depotselskab kan godkendes banker og sparekasser med  

 hjemsted her i landet samt herværende filialer af tilsvarende udenlandske  

 kreditinstitutter.
§ 74. Depotselskabet skal påse, at 1) foreningens udstedelse og indløsning af medlemsandele foretages i  

 overensstemmelse med reglerne i denne lov og vedtægterne, 2) værdipapirer, der sælges for foreningens regning, kun udleveres mod, at  

 salgssummen (modydelsen) indbetales til depotselskabet, 3) betaling for værdipapirer, der købes for foreningens regning, kun  

 finder sted mod levering af disse til depotselskabet, 4) udbetaling af udbytte eller henlæggelse af overskud til forøgelse af  

 formuen foregår i overensstemmelse med vedtægternes regler herom, 5) værdiansættelsen af en forenings beholdning af pantebreve sker i  

 overensstemmelse med reglerne herom, 6) en forenings køb og salg af værdipapirer sker i overensstemmelse med §  

 34, og 7) køb og salg af andre værdier, herunder pantebreve, sker til priser, der  

 ikke er mindre fordelagtige end priserne i handel og vandel.
 § 75. Depotselskabet er ansvarlig efter dansk rets almindelige  

 regler over for foreningen for enhver skade, foreningen måtte lide som følge  

 af manglende eller mangelfuld opfyldelse af selskabets forpligtelser.  

 Depotselskabet er ansvarligt, selv om depotselskabet overlader opbevaring af  

 foreningens formue eller en del heraf til et andet kreditinstitut.  

 Depotselskabet kan ikke ved aftale fraskrive sig dette ansvar.
 Stk. 2. Depotselskabet skal i sin egenskab af depotselskab  

 udelukkende handle i foreningens interesse.
Kapitel 13 Tilsyn § 76. Finanstilsynet påser overholdelsen af loven og af de  

 bestemmelser, der er udstedt i medfør af loven undtagen § 23, stk. 1 og 3.  

 Erhvervs- og Selskabsstyrelsen påser overholdelsen af § 6, stk. 2.
§ 77. Foreningerne skal give Finanstilsynet de oplysninger, der er  

 nødvendige for tilsynets virksomhed.
Finanstilsynet er berettiget til at  

 foretage undersøgelser på stedet af foreningens virkemåde og forhold.  

 Tilsvarende gælder for foreningens depotselskab og eventuelle  

 administrationsselskab.
 Stk. 2. § 50, stk. 1, og § 50 b i lov om banker og sparekasser  

 m.v. finder tilsvarende anvendelse på Finanstilsynets tilsyn efter denne lov.
 Stk. 3. Finanstilsynet kan kræve alle oplysninger, herunder  

 regnskaber og regnskabsmateriale, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en juridisk person er omfattet af  

 lovens bestemmelser.
§ 78. Foreningen og de valgte revisorer skal straks meddele  

 Finanstilsynet oplysninger om forhold, der er af afgørende betydning for  

 foreningens fortsatte virksomhed.
Pligten gælder tilsvarende for forhold, som  

 de valgte revisorer konstaterer som led i hvervet som revisor i et selskab,  

 som medvirker ved investeringsforeningens aktiviteter, jf. § 15, stk. 2, og §  

 73.
§ 79. Finanstilsynet afgiver en årlig beretning til  

 økonomiministeren om sin virksomhed.
Beretningen skal herunder angive de  

 foreninger, der er omfattet af denne lov, og indeholde en sammenstilling af  

 foreningernes indberetninger og regnskaber. Økonomiministeren bestemmer, i  

 hvilket omfang beretningen skal offentliggøres.
 § 80. § 51 i lov om banker og sparekasser m.v. finder tilsvarende  

 anvendelse på medarbejdere i Finanstilsynet, når det gælder tilsynets  

 virksomhed efter denne lov.
§ 81. De af loven omfattede foreninger dækker udgifterne ved  

 Finanstilsynets virke i henhold til denne lov.
Bidragene fastsættes af  

 Finanstilsynet i forhold til de samlede aktiver, dog kan der fastsættes et  

 minimumsbeløb.
Bidragene tillægges udpantningsret.
§ 82. De frister, der er fastsat i eller i henhold til denne lov,  

 begynder at løbe fra og med dagen efter den dag, hvor den begivenhed, som  

 udløser fristen, finder sted.
Dette gælder ved beregning af såvel dage- som  

 uge-, måneds- og årsfrister.
 Stk. 2. Er fristen angivet i uger, udløber fristen, jf. stk. 1, på  

 ugedagen for den dag, hvor den begivenhed, som udløste fristen, fandt sted.
Stk. 3. Er fristen angivet i måneder, udløber fristen, jf. stk. 1,  

 på månedsdagen for den dag, hvor den begivenhed, som udløste fristen, fandt  

 sted.
Hvis den dag, hvor den begivenhed, som udløste fristen, fandt sted, er  

 den sidste dag i en måned, eller hvis fristen udløber på en månedsdato, som  

 ikke findes, udløber fristen altid på den sidste dag i måneden uanset dens  

 længde.
 Stk. 4. Er fristen angivet i år, udløber fristen, jf. stk. 1, på  

 årsdagen for den dag, hvor den begivenhed, som udløste fristen, fandt sted.
 Stk. 5. Udløber en frist i en weekend, på en helligdag,  

 grundlovsdag, juleaftensdag eller nytårsaftensdag, udstrækkes fristen til den  

 førstkommende hverdag.
Kapitel 14 Delegations- og klagebestemmelser § 83. Henlægger økonomiministeren sine beføjelser efter loven til  

 Finanstilsynet, kan ministeren fastsætte regler om klageadgangen, herunder at  

 klager ikke kan indbringes for højere administrativ myndighed.
 § 84. Afgørelser truffet af Finanstilsynet eller af Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Erhvervsministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 15 Straffebestemmelser m.v.
 § 85. Undlader en forenings bestyrelse, direktion, revisor,  

 administrationsselskab eller depotselskab i rette tid at efterkomme de  

 pligter, der efter loven påhviler dem over for Finanstilsynet eller Erhvervs-  

 og Selskabsstyrelsen, kan Finanstilsynet som tvangsmiddel pålægge de  

 pågældende daglige eller ugentlige bøder.
 § 86. Medmindre højere straf er forskyldt efter straffeloven,  

 straffes overtrædelse af bestemmelserne i § 3, stk. 3, § 5, § 6, stk. 1, §  

 14, stk. 4 og 6, § 15, § 16, stk. 2-5, § 17, stk. 2, § 19, §§ 23-27, § 28,  

 stk. 1, § 29, stk. 1 og 2, § 31, stk. 2, 5 og 6, §§ 32 og 33, §§ 35-39, § 40,  

 stk. 1, 5 og 6, § 41, § 44, stk. 1 og 3, § 46, stk. 1, § 47, stk. 1, § 59,  

 stk. 1, 2, 4 og 5, § 60, stk. 1 og 2, § 61, § 62, stk. 1-3, § 63, stk. 2, §  

 64, stk. 2-4, § 65, stk. 2, § 66, stk. 1 og 3, § 67, stk. 2, § 68, stk. 2 og  

 3, § 70, stk. 2, § 72, § 74 og § 75, stk. 2, med bøde eller hæfte.
 Stk. 2. Medmindre højere straf er forskyldt efter straffeloven,  

 straffes personer, der er knyttet til en forening, og som giver urigtige  

 eller vildledende oplysninger om forhold vedrørende foreningen til  

 Finanstilsynet, andre offentlige myndigheder eller til noget foreningsorgan,  

 med bøde eller hæfte.
 Stk. 3. På samme måde straffes personer, som er knyttet til en  

 forening, og som med forsæt eller grov uagtsomhed giver urigtige eller  

 vildledende oplysninger til offentligheden eller til foreningens medlemmer  

 eller påfører eller fremkalder nærliggende fare for, at der påføres  

 foreningen et tab ved dens virksomhed.
 Stk. 4. Stk. 3 finder tilsvarende anvendelse på oplysninger, der  

 afgives af en person, der er knyttet til et depot- eller  

 administrationsselskab om forhold vedrørende selskabet, såfremt oplysningerne  

 tillige har betydning for foreningen.
 Stk. 5. Den, der forsætligt eller groft uagtsomt undlader at  

 afgive oplysninger eller afgiver urigtige eller vildledende oplysninger i  

 henhold til § 77, stk. 3, straffes med bøde eller hæfte, for så vidt højere  

 straf ikke er forskyldt efter anden lovgivning.
 Stk. 6. I forskrifter, der udstedes af Finanstilsynet i medfør af  

 denne lov, kan der fastsættes straf af bøde for overtrædelse af  

 bestemmelserne i forskrifterne.
 Stk. 7. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 16 Ikrafttrædelses- og overgangsbestemmelser § 87. Loven træder i kraft den 1. januar 1998.
 Stk. 2. Samtidig ophæves lov om investeringsforeninger, jf.  

 lovbekendtgørelse nr. 85 af 12. februar 1990.
Stk. 3. De bekendtgørelser, der er udstedt i medfør af lov om  

 investeringsforeninger, jf. lovbekendtgørelse nr. 85 af 12. februar 1990,  

 forbliver i kraft, til de erstattes.
Disse bekendtgørelser finder tilsvarende  

 anvendelse på specialforeninger.
 § 88. De ved lovens ikrafttræden bestående investeringsforeninger  

 skal inden den 1. januar 1999 bringe deres vedtægter i overensstemmelse med  

 kravene i denne lov.
 Stk. 2. Vedtægtsændringer, som er nødvendige for at bringe  

 vedtægterne i overensstemmelse med forskrifterne i denne lov, men som ikke  

 har opnået vedtagelse på en generalforsamling, skal anses som gyldigt  

 vedtaget af generalforsamlingen, såfremt der på denne ikke er afgivet så  

 stort et antal stemmer imod ændringerne, som efter vedtægterne kræves til  

 beslutning om foreningens opløsning.
 Stk. 3. Senest den 1. marts 1998 skal der foretages indberetning  

 om indgåede engagementer m.v., jf. § 24, samt være udarbejdet interne  

 retningslinjer ifølge § 25.
 Stk. 4. Bestemmelsen i § 37, stk. 5, finder anvendelse på  

 regnskabsår, der begynder den 1. januar 1998 eller senere.
 § 89. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
(* 1) Loven indeholder bestemmelser, der implementerer Rådets direktiv nr. 85/611/EØF af 20. december 1985 om samordning af love og administrative bestemmelser om visse institutter for kollektiv investering i værdipapirer (investeringsinstitutter), EF-Tidende nr.
L 375, s. 3, Rådets direktiv nr. 88/220/EØF af 22. marts 1988, EF-Tidende nr.
L 100, s. 31 (ændret investeringspolitik), og Europa-Parlamentets og Rådets direktiv nr. 95/26/EF af 29. juni 1995, EF-Tidende nr.
L 168, s. 7 (styrkelse af tilsynet - »BCCI-direktivet«).
