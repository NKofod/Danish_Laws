Kapitel 1   Anvendelsesområde Kapitel 2   Definitioner og kategorier Kapitel 3   Indførsel og fremstilling af fyrværkeri og andre pyrotekniske artikler Kapitel 4   Placering, indretning og brug af virksomheder og steder hvor der fremstilles fyrværkeri og andre pyrotekniske artikler Kapitel 5   Opbevaring og håndtering af fyrværkeri og andre pyrotekniske artikler Kapitel 6   Overdragelse af fyrværkeri og andre pyrotekniske artikler og salg af visse kemikalier Kapitel 7   Erhvervelse af fyrværkeri og andre pyrotekniske artikler Kapitel 8   Anvendelse af fyrværkeri og andre pyrotekniske artikler Kapitel 9 Kapitel 10   Fælles regler for ansøgninger, tilladelser og godkendelser Kapitel 11   Bortfald og tilbagekaldelse af godkendelser og tilladelser samt ændring af vilkår Kapitel 12   Kontrol og håndhævelse mv.
Kapitel 13   Klageadgang Kapitel 14   Straffebestemmelser Kapitel 15   Ikrafttrædelse og overgangsbestemmelser Bilag 1 Bekendtgørelse om indførsel, fremstilling, opbevaring, overdragelse, erhvervelse og anvendelse af fyrværkeri og andre pyrotekniske artikler1) I medfør af § 1, stk. 4 og 6, § 2, stk. 5, § 3, nr. 1-7 og nr. 9-13, § 3a, stk. 3 og 4, § 5, § 7, stk. 2, og § 11 i lov nr. 193 af 24. maj 1972 om fyrværkeri og andre pyrotekniske artikler, som ændret ved lov nr. 1096 af 21. december 1994, lov nr. 458 af 10. juni 2003, lov nr. 1060 af 9. november 2005 og lov nr. 1600 af 20. december 2006, fastsættes efter bemyndigelse:
Kapitel 1 Anvendelsesområde § 1. Denne bekendtgørelse finder anvendelse på indførsel, fremstilling, opbevaring, overdragelse, erhvervelse og anvendelse af fyrværkeri og andre pyrotekniske artikler.
 Stk. 2. Bekendtgørelsen fastsætter endvidere aldersgrænser for salg af visse kemikalier.
 Stk. 3. Fyrværkeri og andre pyrotekniske artikler skal opfylde kravene i bekendtgørelse nr. 1422 af 16. december 2009 om krav til fyrværkeri og andre pyrotekniske artikler.
 Stk. 4. Godkendelse af festfyrværkere skal ske i overensstemmelse med reglerne i bekendtgørelse nr. 1426 af 16. december 2009 om godkendelse som festfyrværker.
 Stk. 5. For personer, der er statsborgere i et EU- eller EØS-land eller i et land, som EU har indgået aftale med om adgang til udøvelse af lovregulerede erhverv, og som midlertidigt eller lejlighedsvist ønsker at udøve erhverv eller udøver erhverv som festfyrværker i Danmark, eller som agter at etablere sig som festfyrværker i Danmark, gælder bekendtgørelse nr. 1422 af 16. december 2009 om godkendelse og udøvelse af erhverv som festfyrværker på baggrund af udenlandske erhvervsmæssige kvalifikationer.
 § 2. Krav om tilladelser eller godkendelser efter denne bekendtgørelse gælder ikke for offentlige myndigheder, såfremt myndighederne ved deres normale virke har behov for indførsel, fremstilling, overdragelse, erhvervelse, anvendelse eller opbevaring af fyrværkeri eller andre pyrotekniske artikler, jf. lovens § 6, stk. 1.
Kapitel 2 Definitioner og kategorier § 3. Ved anvendelse af bestemmelserne i denne bekendtgørelse lægges følgende definitioner til grund:
 1) Pyroteknisk artikel: En artikel, der indeholder eksplosivstoffer eller en eksplosiv blanding af stoffer beregnet til at udvikle varme, lys, lyd, gas eller røg eller en kombination heraf ved hjælp af eksoterme kemiske reaktioner, der holder sig selv i gang.
 2) Fyrværkeri: Pyroteknisk artikel beregnet til underholdning.
 3) Professionelt fyrværkeri: Fyrværkeri der er beregnet til anvendelse af personer, der har godkendelse som festfyrværkere eller scenefyrværkere, og som ikke omfattes af begrebet konsumfyrværkeri.
 4) Scenefyrværkeri: Pyrotekniske artikler beregnet til indendørs eller udendørs scenebrug, herunder i forbindelse med film- og tv-produktioner og lignende. (Fyrværkeri i kategori T1 og T2).
 5) Konsumfyrværkeri: Fyrværkeri der er beregnet til anvendelse af forbrugere.
 6) Helårsfyrværkeri: Konsumfyrværkeri der er beregnet til anvendelse hele året.
 7) Festfyrværker: Person der har godkendelse til at håndtere og anvende professionelt fyrværkeri.
 8) Scenefyrværker: Person der alene har godkendelse til at håndtere og anvende scenefyrværkeri.
 9) Andre pyrotekniske artikler: Andre pyrotekniske artikler end fyrværkeri, herunder pyrotekniske artikler til køretøjer.
 10) Fabrikant: En fysisk eller juridisk person som konstruerer eller fremstiller en pyroteknisk artikel, eller som lader en sådan artikel konstruere eller fremstille under eget navn eller varemærke med henblik på at markedsføre den.
 11) Importør: Enhver fysisk eller juridisk person der er etableret i EU, og som bringer en pyroteknisk artikel med oprindelse i et tredjeland i omsætning i EU som led i sin erhvervsvirksomhed.
 12) Distributør: Enhver fysisk eller juridisk person i afsætningskæden, der gør en pyroteknisk artikel tilgængelig på markedet som led i sin erhvervsvirksomhed.
 13) Bemyndiget organ: Organ der er udpeget til at foretage vurdering af fyrværkeri og andre pyrotekniske artiklers overensstemmelse med de væsentlige sikkerhedskrav.
 14) Fjernsalg: Fjernsalg som defineret i lov om visse forbrugeraftaler.
 15) Transportklassifikation: Den kombination af en underklasse og en foreneligheds-gruppe, som en artikel, der er færdig emballeret til forsendelse, skal henføres til i henhold til Europæisk konvention om international transport af farligt gods ad vej (ADR).
 16) Container: Fragtcontainer eller lagercontainer.
 17) Pakkeafsnit: En container placeret i det fri, en bygning eller et rum, hvori der foretages pakning af enkeltartikler.
 18) Salgssted: Område, disk, bord, skranke eller lignende, hvorfra salg og udlevering finder sted.
 19) Ydre sikkerhedsafstand: Den påkrævede afstand fra fyrværkerioplag til enhver beboelsesbygning samt til bygning eller aktivitet, som er virksomheden uvedkommende.
 20) Udslag: Pyrotekniske blandinger i løs form eller som pyrotekniske enheder i fyrværkeriartikler, hvis funktion er at frembringe en lydeffekt eller indgår som spredningssats.
 21) NEM: Nettoeksplosivstofmængde.
Kategorier af fyrværkeri og andre pyrotekniske artikler § 4. Fyrværkeri inddeles i følgende kategorier:
 1) Kategori 1: Fyrværkeri forbundet med lav risiko og minimalt støjniveau, som er beregnet til anvendelse i fysisk afgrænsede områder, herunder fyrværkeri til indendørs brug i boliger.
 2) Kategori 2: Fyrværkeri forbundet med lav risiko og lavt støjniveau, som er beregnet til udendørs anvendelse i fysisk afgrænsede områder.
3) Kategori 3: Fyrværkeri forbundet med mellemhøj risiko, som er beregnet til udendørs anvendelse i større, fysisk åbne områder.
Disse artiklers støjniveau må ikke være sundhedsskadeligt.
4) Kategori 4: Fyrværkeri forbundet med høj risiko, som er beregnet til kun at blive anvendt af festfyrværkere.
Disse artiklers støjniveau må ikke være sundhedsskadeligt.
 5) Kategori T1: Scenefyrværkeri med lav risiko.
 6) Kategori T2: Scenefyrværkeri, som er beregnet til kun at blive anvendt af personer, der er godkendt som scene- eller festfyrværkere.
 Stk. 2. Andre pyrotekniske artikler inddeles i følgende kategorier:
 1) Kategori P1: Andre pyrotekniske artikler, som er forbundet med lav risiko.
 2) Kategori P2: Andre pyrotekniske artikler, som er beregnet til kun at blive håndteret eller anvendt af personer med særlig viden om de pågældende artikler.
 § 5. Konsumfyrværkeri udgøres af:
1) fyrværkeri i kategori 1, 2) fyrværkeri i kategori 2, 3) fontæner i kategori 3 med en NEM på indtil 750 gram, og 4) Batterier og kombinationer i kategori 3 med en samlet NEM på indtil 1000 gram, hvis de elementer, der indgår, kan kategoriseres som kategori 2. Batterier og kombinationer må ikke indeholde delelementer, som består i fyrværkeri, der er konstrueret med ren knaldeffekt som for eksempel kanonslag, dobbelte kanonslag, kanonslag med blitzknald og knaldfrøer, eller fyrværkeri, der er konstrueret med knaldeffekt som dominerende effekt.
 Stk. 2. Helårsfyrværkeri udgøres af bengalske fakler, knallerter, isfontæner, håndholdte stjernekastere, ikke håndholdte stjernekastere, trækbordbomber, bordbomber, knaldperler, hundepropper, knaldbånd og knaldhætter, i det omfang de nævnte artikler er omfattet af kategori 1.
 § 6. Professionelt fyrværkeri udgøres af:
1) fyrværkeri i kategori 3, der ikke er konsumfyrværkeri, jf. § 5, 2) fyrværkeri i kategori 4, og 3) scenefyrværkeri i kategori T1 og T2.
Kapitel 3 Indførsel og fremstilling af fyrværkeri og andre pyrotekniske artikler Virksomhedsgodkendelse § 7. Den, der fremstiller eller indfører fyrværkeri eller andre pyrotekniske artikler, skal godkendes af Sikkerhedsstyrelsen, jf. lovens § 1, stk. 1.
 Stk. 2. Stk. 1 gælder ikke for fremstilling og indførsel af helårsfyrværkeri og pyrotekniske artikler, der er beregnet til anvendelse som udløsermekanisme i sikkerhedsudstyr og selvoppusteligt redningsudstyr.
 Stk. 3. Godkendelse efter stk. 1 meddeles til virksomhedens forretningsområde ved fremstilling eller indførsel af henholdsvis kategori 1-4 fyrværkeri, scenefyrværkeri eller andre pyrotekniske artikler.
 § 8. For at få en godkendelse efter § 7, stk. 1, skal ansøgeren dokumentere, at virksomheden har udformet et kvalitetsstyringssystem, der er tilpasset virksomhedens forretningsområde, og som indeholder:
 1) Beskrivelse af virksomhedens arbejdsområde og arbejdsprocesser.
 2) Procedure for udførelse af egenkontrol med, at artiklerne er fuldt funktionsdygtige og ikke beskadigede efter transport, og at artiklerne overholder mærkningskravene samt øvrige særlige krav.
 3) Procedure for håndtering af fyrværkeriet eller andre pyrotekniske artikler, herunder beskrivelse af virksomhedens arbejdsrutiner.
 4) Procedure til sikring af, at krav til opbevaring af fyrværkeri og andre pyrotekniske artikler overholdes.
 5) Procedure til sikring af, at krav til optegnelse over vareleveringer, salg og oplag, jf. § 55, overholdes.
 6) Fortegnelse over medarbejdernes faglige viden vedrørende fyrværkeri eller andre pyrotekniske artikler, herunder procedure til sikring af vedligeholdelse af medarbejdernes faglige viden.
 7) Procedure for behandling af afvigelser og udførelse af korrigerende handlinger.
 8) Procedure for virksomhedens egen efterprøvning af kvalitetsstyringssystemets egnethed og effektivitet.
Stk. 2. Kvalitetsstyringssystemet skal dokumenteres i form af en manual eller en samling af dokumenter, der på systematisk og overskuelig måde redegør for de i stk. 1 nævnte betingelser.
Dokumentationen kan opbevares elektronisk.
 Stk. 3. Sikkerhedsstyrelsen kan fastsætte nærmere retningslinier for opfyldelse af de i stk. 1 nævnte betingelser.
 Stk. 4. Sikkerhedsstyrelsen kan dispensere fra de i stk. 1 og stk. 2 nævnte betingelser.
 § 9. For at få en godkendelse efter § 7, stk. 1, skal ansøgeren, ud over det i § 8 anførte, dokumentere:
1) at der er medarbejdere i virksomheden, der i form af pyroteknisk uddannelse eller erfaring har relevant faglig viden om kravene til konstruktion, håndtering og opbevaring af fyrværkeri eller andre pyrotekniske artikler i forhold til virksomhedens forretningsområde, og 2) at det indførte eller fremstillede fyrværkeri eller andre pyrotekniske artikler lovligt kan opbevares.
 Stk. 2. Sikkerhedsstyrelsen kan fastsætte nærmere retningslinier for opfyldelse af den i stk. 1, nr. 1, nævnte betingelse.
 Stk. 3. Sikkerhedsstyrelsen kan dispensere fra den i stk. 1, nr. 1, nævnte betingelse.
 § 10. Godkendelse efter § 7, stk. 1, meddeles på vilkår af, at fyrværkeri eller andre pyrotekniske artikler, der indføres eller fremstilles, lever op til kravene i bekendtgørelse om krav til fyrværkeri og andre pyrotekniske artikler, og at artiklerne kun overdrages til virksomheder eller personer, der lovligt kan erhverve de pågældende artikler.
Stk. 2. Godkendelse efter § 7, stk. 1, kan uanset stk. 1 meddeles til fremstilling og indførsel af fyrværkeriartikler eller andre pyrotekniske artikler, der ikke lovligt kan bringes i omsætning i Danmark.
Godkendelse meddeles som en selvstændig godkendelse og kan meddeles på følgende vilkår:
 1) At alle indførsler og overdragelser af artikler, der ikke lovligt kan bringes i omsætning i Danmark, 14 dage før indførslen eller overdragelsen anmeldes til Sikkerhedsstyrelsen.
 2) At eksport af artikler, der ikke lovligt kan bringes i omsætning i Danmark, dokumenteres overfor Sikkerhedsstyrelsen i henhold til styrelsens anvisninger.
 § 11. Offentlige myndigheder, der er undtaget fra krav om tilladelser og godkendelser efter denne bekendtgørelse i medfør af § 2, skal give meddelelse til kommunalbestyrelsen, når de fremstiller fyrværkeri og andre pyrotekniske artikler, jf. lovens § 6, stk. 2.
Kapitel 4 Placering, indretning og brug af virksomheder og steder hvor der fremstilles fyrværkeri og andre pyrotekniske artikler § 12. Placering, indretning og brug af virksomheder og steder, hvor der fremstilles fyrværkeri eller andre pyrotekniske artikler, må ikke ske uden kommunalbestyrelsens tilladelse.
Stk. 2. Tilladelse efter stk. 1 meddeles af kommunalbestyrelsen i den kommune, hvor fremstillingen finder sted.
Tilladelse meddeles efter indhentet udtalelse fra Sikkerhedsstyrelsen og meddeles som en generel tilladelse.
Kapitel 5 Opbevaring og håndtering af fyrværkeri og andre pyrotekniske artikler Generelle bestemmelser § 13. Fyrværkeri og andre pyrotekniske artikler må ikke opbevares uden kommunalbestyrelsens tilladelse, jf. dog stk. 2.
 Stk. 2. Stk. 1 gælder ikke for:
 1) Opbevaring af højst 5 kg NEM konsumfyrværkeri og andre pyrotekniske artikler, der i henhold til Europæisk konvention om international transport af farligt gods ad vej (ADR) er transportklassificeret som 1.3G, 1.4G eller 1.4S.
 2) Opbevaring i detailleddet af konsumfyrværkeri og andre pyrotekniske artikler, såfremt opbevaringen sker i overensstemmelse med § 20 og § 21.
 3) Opbevaring af pyrotekniske udløsermekanismer, der er monteret i sikkerhedsudstyr og oppusteligt redningsudstyr.
 4) Opbevaring ombord på skibe af typegodkendte nødsignaler, linekastningsapparater og andre pyrotekniske artikler beregnet til redningsformål.
Stk. 3. I tilfælde, hvor stk. 2, nr. 2, finder anvendelse, skal opbevaringen af fyrværkeriet anmeldes til kommunalbestyrelsen i den kommune, hvor opbevaringen skal finde sted.
Anmeldelse skal indsendes til kommunalbestyrelsen senest 14 dage før, opbevaringen påbegyndes.
 § 14. Tilladelse efter § 13, stk. 1, gives af kommunalbestyrelsen i den kommune, hvor opbevaringen skal finde sted.
 Stk. 2. Tilladelse efter § 13, stk. 1, til opbevaring af en samlet mængde fyrværkeri eller andre pyrotekniske artikler, der gør, at opbevaringen omfattes af Miljøstyrelsens bekendtgørelse om kontrol med risikoen for større uheld med farlige stoffer, meddeles af kommunalbestyrelsen efter indhentet udtalelse fra Sikkerhedsstyrelsen.
 § 15. Ansøgning om tilladelser efter § 13, stk. 1, skal være vedlagt det fornødne tegningsmateriale, en beskrivelse af virksomhedens arbejdsmæssige rutiner og af opbevaringsforhold.
Stk. 2. Tilladelse efter § 13, stk. 1, til opbevaring i detailleddet af konsumfyrværkeri og andre pyrotekniske artikler meddeles som tilladelse for perioden fra den 24. november til og med 1. februar det følgende år.
Der kan dog meddeles tilladelse til opbevaring af helårsfyrværkeri hele året.
 § 16. Offentlige myndigheder, der er undtaget fra krav om tilladelser og godkendelser efter denne bekendtgørelse i medfør af § 2, skal give meddelelse til kommunalbestyrelsen, når de opbevarer fyrværkeri og andre pyrotekniske artikler, jf. lovens § 6, stk. 2.
§ 17. Ved enhver form for opbevaring af fyrværkeri og andre pyrotekniske artikler skal der udvises forsigtighed.
Opbevaring skal ske i overensstemmelse med reglerne i de tekniske forskrifter i bilag 1.
 § 18. Sikkerhedsstyrelsen kan dispensere fra reglerne i de tekniske forskrifter i bilag 1, hvis særlige forhold taler herfor, og hvor det skønnes sikkerhedsmæssigt forsvarligt.
Oplysningspligt i forbindelse med opbevaring af fyrværkeri og andre pyrotekniske artikler for andre § 19. Den, som har tilladelse til at opbevare fyrværkeri og andre pyrotekniske artikler jf. § 13, stk. 1, og som opbevarer fyrværkeri eller andre pyrotekniske artikler for andre, skal oplyse den pågældende om:
1) de brancheorganisationer, som indehaveren af tilladelsen er medlem af, 2) kontaktoplysninger på den kommunalbestyrelse, der har meddelt tilladelsen til opbevaring, jf. § 13, stk. 1, og 3) eventuelle erhvervsansvarsforsikringer og garantier, som indehaveren af tilladelsen har tegnet eller fået stillet, kontaktoplysninger på forsikringsselskabet eller garantistiller og oplysning om forsikringens eller garantiens geografiske dækning.
 Stk. 2. Hvis den, der får opbevaret fyrværkeri eller andre pyrotekniske artikler anmoder om det, skal indehaveren af tilladelsen oplyse om de regler, der gælder for opbevaringen af fyrværkeri og andre pyrotekniske artikler, og hvordan den pågældende får adgang til dem.
Opbevaring og håndtering i detailleddet § 20. Der må ikke i detailleddet opbevares andet fyrværkeri end konsumfyrværkeri eller andre pyrotekniske artikler, der er omfattet af P1, og som i henhold til Europæisk konvention om international transport af farligt gods ad vej (ADR) er transportklassificeret som 1.3G, 1.4G eller 1.4S.
 Stk. 2. Fyrværkeri må kun forefindes i salgslokaler og på salgssteder i detailleddet i perioden fra den 1. december til og med den 31. december.
 Stk. 3. I perioden fra den 24. november til og med den 30. november skal fyrværkeri i detailleddet opbevares i ubrudt transportemballage i et tilstødende lokale eller på andet godkendt opbevaringssted i detailleddet.
 Stk. 4. I perioden fra den 1. januar til og med den 1. februar skal fyrværkeri opbevares i et tilstødende lokale eller på andet godkendt opbevaringssted i detailleddet.
 Stk. 5. Stk. 2-4 gælder ikke for helårsfyrværkeri.
 § 21. I butikker må der højst opbevares:
1) 12,5 kg NEM konsumfyrværkeri og andre pyrotekniske artikler ved salgssted i en butiks salgslokale, 2) 12,5 kg NEM af helårsfyrværkeri i salgslokalet i en afstand af mindst 5 meter fra salgsstedet, og 3) 12,5 kg NEM konsumfyrværkeri og andre pyrotekniske artikler i tilstødende lokaler, der er adskilt fra salgslokalet og med tætsluttende dør hertil, såfremt der i lokalerne ikke findes brandfarlige væsker eller F-gas, eller 4) 25 kg NEM konsumfyrværkeri og andre pyrotekniske artikler i tilstødende lokaler, der er adskilt fra salgslokalet og med tætsluttende dør hertil, såfremt der i lokalerne ikke findes brandfarlige væsker eller F-gas samt andet brandfarligt oplag.
Kapitel 6 Overdragelse af fyrværkeri og andre pyrotekniske artikler og salg af visse kemikalier Tilladelse til overdragelse af fyrværkeri og andre pyrotekniske artikler § 22. Fyrværkeri og andre pyrotekniske artikler må ikke overdrages uden kommunalbestyrelsens tilladelse, jf. lovens § 2, stk. 1.
 Stk. 2. Stk. 1 gælder ikke konsumfyrværkeri og andre pyrotekniske artikler omfattet af kategori P1.
§ 23. Tilladelse til overdragelse af professionelt fyrværkeri og andre pyrotekniske artikler i kategorien P2, jf. § 22, stk. 1, meddeles af kommunalbestyrelsen i den kommune, hvor ansøgeren har forretningssted eller i mangel heraf, hvor ansøgeren har bopæl.
Tilladelse meddeles som generel tilladelse.
 Stk. 2. Hvis ansøgeren ikke har forretningssted eller bopæl i Danmark, meddeles tilladelsen af kommunalbestyrelsen i den kommune, hvor overdragelsen skal finde sted.
Overdragelse af konsumfyrværkeri § 24. Konsumfyrværkeri må kun sælges i detailsalg i perioden 1.- 31. december, jf. lovens § 2, stk. 3.
 Stk. 2. Stk. 1 gælder ikke helårsfyrværkeri.
 § 25. Konsumfyrværkeri må kun sælges til eller på anden måde stilles til rådighed for personer, der er fyldt 18 år, jf. dog stk. 2.
 Stk. 2. Helårsfyrværkeri må sælges til eller på anden måde stilles til rådighed for personer, der er fyldt 15 år.
 Stk. 3. Udsalgssteder skal være forsynet med tydelig skiltning af aldersgrænser for salg, jf. stk. 1-2.
 § 26. Konsumfyrværkeri må ikke sælges ved selvbetjening jf. dog stk. 2.
 Stk. 2. Stk. 1 gælder ikke for helårsfyrværkeri.
§ 27. Detailsalg af konsumfyrværkeri ved fjernsalg skal anmeldes til Sikkerhedsstyrelsen.
Anmeldelse skal ske senest 14 dage før, fjernsalget påbegyndes.
Stk. 2. Anmeldelsen, jf. stk. 1, skal indeholde oplysning om hvilke fyrværkeriartikler, der sælges.
Anmeldelsen skal tillige indeholde oplysning om, hvorledes det sikres, at forbuddet mod salg til personer under henholdsvis 15 år og 18 år, jf. § 25, overholdes.
 § 28. Leverandører af fyrværkeri til detailleddet skal sikre, at der medfølger en vejledning på dansk om håndtering og opbevaring af fyrværkeriet i butikken og på lageret.
 Stk. 2. Ved enhver overdragelse af fyrværkeri til forbrugere skal overdrageren af fyrværkeriet sikre, at der medfølger en generel sikkerhedsinformation på dansk om forhold vedrørende håndtering, opbevaring og anvendelse af fyrværkeriet.
Overdragelse af professionelt fyrværkeri og andre pyrotekniske artikler § 29. Den, der har opnået tilladelse efter § 22, stk. 1, til overdragelse af fyrværkeri eller andre pyrotekniske artikler, skal, før overdragelse finder sted, sikre sig dokumentation for, at erhververen har tilladelse til at erhverve fyrværkeriet, jf. § 31, stk. 1, eller at overdragelse sker til en offentlig myndighed omfattet af § 2.
 Stk. 2. Dokumentationen, jf. stk. 1, skal opbevares i en periode på 5 år.
Salg af visse kemikalier § 30. Følgende kemikalier må kun sælges til personer, der er fyldt 18 år:
 Stk. 2. Chlorater, perchlorater og nitrater af natrium, kalium, calcium, ammonium eller barium.
 Stk. 3. Kaliumpermanganat.
 Stk. 4. Rødt og gult phosphor.
 Stk. 5. Svovl.
 Stk. 6. Aluminium, magnesium- og zinkpulver.
Kapitel 7 Erhvervelse af fyrværkeri og andre pyrotekniske artikler § 31. Fyrværkeri og andre pyrotekniske artikler må ikke erhverves uden kommunalbestyrelsens tilladelse, jf. lovens § 2, stk. 1.
 Stk. 2. Stk. 1 gælder ikke konsumfyrværkeri og andre pyrotekniske artikler omfattet af kategori P1.
 Stk. 3. Stk. 1 gælder ikke erhvervelse af typegodkendte lovpligtige nødsignaler og linekastningsapparater til skibe, såfremt erhvervelsen sker hos skibsprovianterings-handlere eller forhandlere af skibsinventar mod forevisning af gyldig legitimation samt dokumentation for opførelse i skibsregisteret eller fartøjsfortegnelsen eller anden dokumentation for indehavelse af et skib.
 Stk. 4. Godkendte scene- og festfyrværkere må dog erhverve de artikler, som deres godkendelse berettiger dem til at håndtere og anvende.
Stk. 5. Stk. 1 gælder ikke for testlaboratorier, der er anerkendt til afprøvning og vurdering af fyrværkeri og andre pyrotekniske artikler, når erhvervelsen sker som led i vurderingen og afprøvningen.
Stk. 1 gælder endvidere ikke for bemyndigede organer.
§ 32. Tilladelse til erhvervelse af fyrværkeri eller andre pyrotekniske artikler omfattet af kategorien P2, jf. § 31, stk. 1, meddeles af kommunalbestyrelsen i den kommune, hvor ansøgeren har forretningssted, eller i mangel heraf, hvor ansøgeren har bopæl.
Tilladelse meddeles som generel tilladelse i overensstemmelse med, hvad der følger af stk. 3-4.
 Stk. 2. Hvis ansøgeren ikke har forretningssted eller bopæl i Danmark, meddeles tilladelsen af kommunalbestyrelsen i den kommune, hvor overdragelsen skal finde sted.
 Stk. 3. Generel tilladelse til erhvervelse af fyrværkeri efter stk. 1 meddeles, når ansøgeren kan godtgøre, at erhvervelse sker med henblik på videresalg, og at ansøgeren råder over personer med særlig viden om håndtering og anvendelse af den pågældende type fyrværkeri.
 Stk. 4. Tilladelse til erhvervelse af andre pyrotekniske artikler efter stk. 1 meddeles som generel eller som enkeltstående tilladelse, når:
1) ansøgeren råder over personer med en særlig viden om håndtering og anvendelse af den pågældende type af pyroteknisk artikel, og ansøger har et særligt behov for erhvervelsen, herunder fordi erhvervelse sker med henblik på videresalg, eller 2) ansøgeren har en særlig viden om håndtering af de pågældende artikler og har et særligt behov for erhvervelsen, herunder fordi erhvervelse sker med henblik på videresalg.
Kapitel 8 Anvendelse af fyrværkeri og andre pyrotekniske artikler Tilladelse til anvendelse af fyrværkeri og andre pyrotekniske artikler § 33. Fyrværkeri og andre pyrotekniske artikler må ikke anvendes uden kommunalbestyrelsens tilladelse, jf. lovens § 2, stk. 1.
 Stk. 2. Stk. 1 gælder ikke konsumfyrværkeri, jf. dog § 43.
 Stk. 3. Stk. 1 gælder ikke for anvendelse af andre pyrotekniske artikler, såfremt de anvendes til det formål, de er beregnet til.
 Stk. 4. Stk. 1 og stk. 3 gælder ikke for testlaboratorier, der er anerkendt til afprøvning og vurdering af fyrværkeri og andre pyrotekniske artikler, når anvendelsen sker som led i vurderingen og afprøvningen samt for bemyndigede organer.
 § 34. Tilladelse efter § 33, stk. 1, til anvendelse af fyrværkeri og andre pyrotekniske artikler, meddeles af kommunalbestyrelsen i den kommune, hvor fyrværkeriet og de andre pyrotekniske artikler skal anvendes.
 Stk. 2. Tilladelse efter § 33, stk. 1, til anvendelse af fyrværkeri meddeles som enkeltstående tilladelse til hvert arrangement. jf. dog stk. 3. Der kan dog ansøges om og meddeles tilladelse til flere på hinanden følgende sammenlignelige arrangementer.
 Stk. 3. Tilladelse til anvendelse i forbindelse med egenkontrol jf. § 35, nr. 1, eller anvendelse jf. § 37, stk. 1, nr. 1, og § 37, stk. 2, meddeles som en generel tilladelse.
 § 35. Tilladelse efter § 33, stk. 1, til anvendelse af professionelt fyrværkeri meddeles, når:
1) ansøgeren kan godtgøre en særlig interesse i anvendelse af fyrværkeriet, fx når fyrværkeriet ønskes anvendt i forlystelsesetablissementer, i forbindelse med fest-ligheder og lignende, eller i forbindelse med udførelse af egenkontrol, jf. § 8, stk. 1, nr. 2, og 2) ansøgeren er godkendt festfyrværker eller dokumenterer at have indgået aftale med en godkendt festfyrværker om anvendelse af fyrværkeriet.
 § 36. Ansøgning om tilladelse til anvendelse af fyrværkeri, jf. § 33, stk. 1, skal udover hvad der følger af § 37 - § 39, indeholde oplysninger om:
1) navn og adresse på ansøgeren, 2) hvor fyrværkeriet ønskes anvendt, 3) hvornår fyrværkeriet ønskes anvendt, 4) hvilke fyrværkeriartikler, herunder størrelsen af eventuelle luftbomber, der ønskes anvendt, 5) hvordan det sikres at kravene i § 40, § 41, § 46, § 47 og § 49 - § 54 opfyldes, og 6) oplysning om navn og godkendelsesnummer på den godkendte festfyrværker, der skal forestå anvendelsen samt navne på festfyrværkerens eventuelle hjælpere.
Tilladelse til anvendelse af fyrværkeri og andre pyrotekniske artikler, der ikke lever op til kravene i bekendtgørelse om krav til fyrværkeri og andre pyrotekniske artikler § 37. Tilladelse efter § 33, stk. 1, til anvendelse af fyrværkeri og andre pyrotekniske artikler, der ikke lever op til kravene i bekendtgørelse om krav til fyrværkeri og andre pyrotekniske artikler, meddeles, når ansøgeren er indehaver af en godkendelse til fremstilling eller indførsel af fyrværkeri eller andre pyrotekniske artikler, jf. § 7, stk. 1, og når ansøgeren kan godtgøre, at artiklerne:
1) alene skal anvendes i erhvervsmæssigt øjemed, fx når de skal anvendes som led i virksomhedens egenkontrol, jf. § 8, stk. 1, nr. 2, eller 2) skal anvendes til udstillings- eller demonstrationsmæssige formål.
 Stk. 2. Tilladelse efter stk. 1 kan på tilsvarende måde meddeles til indehavere af en godkendelse til fremstilling af fyrværkeri og andre pyrotekniske artikler, såfremt fyrværkeriet er fremstillet med henblik på forskning, udvikling og prøvning.
 § 38. Tilladelse efter § 37, stk. 1, nr. 2, meddeles på vilkår af, at der ved synlig skiltning tydeligt angives:
1) navn på og dato for den pågældende messe, udstilling eller demonstration, 2) at det pågældende fyrværkeri eller andre pyrotekniske artikler ikke er i overensstemmelse med kravene i bekendtgørelse om krav til fyrværkeri og andre pyrotekniske artikler, og 3) at artiklerne ikke kan erhverves, før fabrikanten eller importøren har bragt artiklerne i overensstemmelse med kravene i bekendtgørelse om krav til fyrværkeri og andre pyrotekniske artikler.
 § 39. Tilladelse efter § 37, stk. 2, meddeles på vilkår af, at der ved synlig skiltning tydeligt angives at:
1) det pågældende fyrværkeri eller andre pyrotekniske artikler ikke er i overensstemmelse med kravene i bekendtgørelse om krav til fyrværkeri og andre pyrotekniske artikler, og 2) artiklerne ikke kan erhverves til andre formål end forskning, udvikling og prøvning.
Generelle regler for anvendelse af fyrværkeri og andre pyrotekniske artikler § 40. Ved enhver anvendelse af fyrværkeri eller andre pyrotekniske artikler skal der udvises forsigtighed for at minimere risikoen for skader på personer og værdier og gener for det omgivende miljø.
 § 41. Anvendelse af fyrværkeri må ikke finde sted i mindre afstand end 100 meter fra landbrugsbygninger med hold af dyr, hundekenneler og andre dyrehold samt arealer med udegående dyr.
 § 42. Kommunalbestyrelsen kan for et nærmere afgrænset geografisk område forbyde eller fastsætte nærmere vilkår for enhver anvendelse af fyrværkeri eller andre pyrotekniske artikler i det fri i en nærmere angivet periode, såfremt dette på grund af tørke eller andre særlige forhold skønnes nødvendigt for at formindske risikoen for brand eller anden skade.
Særlige regler for anvendelse af konsumfyrværkeri § 43. Konsumfyrværkeri må kun anvendes i perioden 1. december - 5. januar, jf. lovens § 2, stk. 4.
 Stk. 2. Stk. 1 gælder ikke helårsfyrværkeri.
 Stk. 3. Stk. 1 gælder ikke, hvis fyrværkeriet anvendes erhvervsmæssigt af en godkendt festfyrværker.
 Stk. 4. Stk. 1 gælder ikke for virksomheder og personer, der er godkendt til fremstilling eller indførsel af konsumfyrværkeri, når fyrværkeriet anvendes som led i egenkontrol jf. § 8, stk. 1, nr. 2.
 Stk. 5. Stk. 1 gælder ikke for testlaboratorier anerkendt til afprøvning og vurdering af fyrværkeriartikler, når anvendelsen sker som led i vurderingen og afprøvningen, samt for bemyndigede organer.
 § 44. Anvendelse i henhold til § 43, stk. 3 og 4, skal anmeldes til kommunalbestyrelsen i den kommune, hvor fyrværkeriet ønskes anvendt.
 Stk. 2. Anmeldelse af anvendelse i henhold til § 43, stk. 3, skal sendes til kommunalbestyrelsen senest 14 dage før, fyrværkeriet ønskes anvendt.
 Stk. 3. Anmeldelse af anvendelse i henhold til § 43, stk. 4, skal sendes til kommunalbestyrelsen senest 14 dage før, fyrværkeriet ønskes anvendt første gang.
 § 45. For anvendelse af konsumfyrværkeri gælder ud over det, der følger af § 40 og § 41 følgende:
 1) Anvendelse af konsumfyrværkeri, må ikke finde sted i mindre afstand end:
a) 100 m fra bygninger med let antændeligt tag, stakke eller anden opbevaring i det fri af let antændelige stoffer, herunder fyrværkeri, større oplag af træ, brændsel, brændbar emballage og lignende, oplag af brandfarlige væsker, F-gas eller overjordiske naturgasinstallationer, og b) 100 m fra nåletræsbevoksninger, lyngklædte arealer eller anden brændbar vegetation.
 2) Anvendelse af raketter må ikke finde sted i mindre afstand end:
a) 10 m fra bygningers åbninger, b) 200 m fra bygninger med let antændeligt tag, stakke eller anden opbevaring i det fri af let antændelige stoffer, herunder fyrværkeri, større oplag af træ, brændsel, brændbar emballage og lignende, oplag af brandfarlige væsker, F-gas eller overjordiske naturgasinstallationer, og c) 200 m fra nåletræsbevoksninger, lyngklædte arealer eller anden brændbar vegetation.
 Stk. 2. I vindens retning fordobles de i stk. 1, nr. 1 og 2, angivne afstande.
 Stk. 3. Stk. 1 og 2 gælder ikke for helårsfyrværkeri.
 § 46. Ved festfyrværkeres erhvervsmæssige anvendelse af konsumfyrværkeri finder kravene i § 47 og § 49 - § 54 tilsvarende anvendelse.
Generelle regler for anvendelse af professionelt fyrværkeri § 47. Ved anvendelse af professionelt fyrværkeri gælder, udover det der følger af § 49 - § 54, følgende:
 1) Fyrværkeriartikler må ved anvendelse maksimalt give et lydtryksniveau på 120 dB(AImax) målt ved afspærringen til publikum.
2) Fyrværkeri, der er konstrueret med knaldeffekt som dominerende effekt, må ikke anvendes.
Dog tillades salutbomber (luftbomber med ren knaldeffekt) med en diameter på op til 75 mm samt knaldeffekter beregnet til brug som scenefyrværkeri.
 § 48. Ved anvendelse af fyrværkeri eller andre pyrotekniske artikler, der ikke er i overensstemmelse med kravene i bekendtgørelse om krav til fyrværkeri og andre pyrotekniske artikler, stiller kommunalbestyrelsen de nærmere vilkår for anvendelsen efter indhentet udtalelse fra Sikkerhedsstyrelsen.
Særlige regler for anvendelse af scenefyrværkeri § 49. Ved anvendelse af scenefyrværkeri gælder, ud over det der følger af § 40 og § 41, følgende:
 1) Scenefyrværkeri skal opbevares forsvarligt i en lukket trækasse eller godkendt transportemballage uden for det lokale, hvor fyrværkeriet skal anvendes, indtil montering finder sted.
 2) Artiklerne må først tages ud af emballagen umiddelbart før monteringen.
 3) Ledninger på artiklerne til det elektriske tændsystem skal være kortsluttet indtil monteringen.
 4) Under montering af det elektriske tændsystem til scenefyrværkeri skal strømforsyningen til forstærkere, højtalere og andre elektriske instrumenter enten være afbrudt eller sikret, således at disse ikke kan føre til utilsigtet antændelse.
 5) Tobaksrygning og brug af åben ild er ikke tilladt under monteringen og anvendelsen af fyrværkeriet.
6) På stedet, hvor fyrværkeriet monteres og anvendes eller i umiddelbar nærhed af dette, skal der være mindst ét håndsprøjtebatteri eller én trykvandsslukker, jf. de generelle bestemmelser i bilag 1, pkt. 1.14 til. 1.20 om brandslukningsmateriel.
En pulverslukker eller CO2-slukker kan dog anvendes til slukning af brand i det elektriske materiel.
7) Anvendelse af scenefyrværkeri må kun finde sted i lokaler, hvor loftshøjden er mindst 4 meter.
Når fyrværkeriet er opstillet, skal området i en afstand af mindst 3 meter til alle sider sikres ved afspærring eller på anden måde, således at uvedkommende hindres adgang.
 Stk. 2. Ved anvendelse af scenefyrværkeri udendørs finder reglerne i § 47 og § 50  § 54 endvidere anvendelse.
Særlige regler for anvendelse af professionelt fyrværkeri i kategori 3 og 4 § 50. Ved anvendelse af professionelt fyrværkeri i kategori 3 og 4 gælder, ud over det der følger af § 40 og § 41, følgende:
 1) Anvendelse skal ske på et afskydningsområde, der er effektivt afspærret fra publikum.
 2) Mængden og størrelsen af det benyttede fyrværkeri skal afpasses de givne forhold på pladsen, hvor fyrværkeriet skal anvendes.
 3) Afskydningsramper til raketter, opskydningsrør til luftbomber, stel til fontæner og lignende skal være af en tilstrækkelig solid konstruktion og forsvarligt fastgjorte fx ved nedgravning eller ved sikring med barduner.
 4) Der skal være frit udsyn over hele det afspærrede område.
5) Færdsel over det afspærrede afskydningsområde, hvorfra fyrværkeriet anvendes, jf. nr. 1, er forbudt for andre personer end de for afviklingen af fyrværkeriet nødvendige.
Forbuddet gælder fra det tidspunkt, hvor opsætning af fyrværkeriet påbegyndes, og indtil opstillingerne er fjernet efter afbrændingen.
 6) Beskyttelseshætter over lunter må først fjernes umiddelbart før antændelsen.
 7) Raketter og luftfyrværkeri skal altid opsendes i retning bort fra publikum og eventuel bebyggelse.
8) Efter anvendelsen skal samtlige komponenter kontrolleres for eventuelle forsagere.
Forsagere skal fjernes og destrueres på forsvarlig vis.
 9) På stedet, hvor fyrværkeriet anvendes eller i nærheden af dette, skal der være mindst ét håndsprøjtebatteri eller én trykvandsslukker, beregnet til slukning af brand i fyrværkeri, jf. de generelle bestemmelser om brandslukningsmateriel i bilag 1, pkt. 1.14 - 1.20.
 § 51. Ved anvendelse af professionelt fyrværkeri i kategori 3 og 4 skal følgende sikkerhedsafstande overholdes:
 1) Ved parterrefyrværkeri, hvorved forstås fyrværkeri, der ved anvendelsen holder sig ved jorden i niveau med publikum: Mindst 15 meter til publikum i alle retninger.
 2) Ved fyrværkeri med luftbomber på højst 60 mm i diameter eller hertil svarende artikler: Mindst 25 meter til publikum i alle retninger.
 3) Ved fyrværkeri med luftbomber over 60 mm og på højst 100 mm i diameter eller hertil svarende artikler: Mindst 50 meter til publikum i alle retninger.
 4) Ved fyrværkeri med luftbomber over 100 mm og på højst 150 mm i diameter eller hertil svarende artikler: Mindst 100 meter til publikum i alle retninger.
 5) Ved fyrværkeri med luftbomber på over 150 mm og på højst 200 mm i diameter eller hertil svarende artikler: Mindst 200 meter til publikum i alle retninger.
 Stk. 2. I vindens retning fordobles de i stk. 1, nr. 1-5, angivne afstande, når vindhastigheden overstiger 5 meter per sekund.
 § 52. Der må ikke anvendes luftbomber med større diameter end 200 mm eller cylinderbomber, der vejer over 4 kg, medmindre kommunalbestyrelsen, efter indhentet udtalelse fra Sikkerhedsstyrelsen, giver tilladelse hertil.
 § 53. Raketter må kun afskydes på pladser, hvor styrepindene ikke kan forvolde skade.
§ 54. Montering og anvendelse må ikke finde sted i mindre afstand end 1) 10 meter fra bygningers åbninger, 2) 200 meter fra bygninger med let antændeligt tag, stakke eller anden opbevaring i det fri af let antændelige stoffer, herunder fyrværkeri, større oplag af træ, brændsel, brændbar emballage og lignende, oplag af brandfarlige væsker, flaskegas eller overjordiske naturgasinstallationer og 3) 200 meter fra nåletræsbevoksninger, lyngklædte arealer eller anden brændbar vegetation.
Kapitel 9 Pligt til at føre optegnelser og til at anmelde tyveri § 55. Den, der fremstiller, indfører eller overdrager fyrværkeri eller andre pyrotekniske artikler, skal føre optegnelser over vareleveringer, salg og oplag af fyrværkeri og andre pyrotekniske artikler med dokumentation for:
 1) Fabrikanten.
 2) Distributøren.
 3) Fyrværkeriets kategori samt mængde og type af de enkelte artikler.
 4) Dato for erhvervelse og overdragelse.
 5) Navn og adresse på erhververen af fyrværkeriet eller de pyrotekniske artikler samt dokumentation for erhververens tilladelse til at erhverve fyrværkeriet eller de pyrotekniske artikler, jf. § 31, stk. 1.
 6) Dokumentation for CE-mærkning eller SIK-nummer.
 Stk. 2. Stk. 1 gælder ikke for detailhandel med konsumfyrværkeri og andre pyrotekniske artikler i kategori P1.
 Stk. 3. Sikkerhedsstyrelsen kan dispensere fra kravet i stk. 1, for så vidt angår andre pyrotekniske artikler.
 § 56. Den, der har tilladelse til anvendelse af professionelt fyrværkeri, skal føre optegnelser over modtagne leverancer med dokumentation på samme måde som efter § 55, stk. 1, nr. 1-4.
 Stk. 2. Ud over de i stk. 1 nævnte oplysninger, skal optegnelserne omfatte oplysninger om de enkelte arrangementer med angivelse af:
 1) Tidspunkt og sted for arrangementet.
 2) Anvendt fyrværkeri, herunder oplysninger om kategori, type og mængder af det anvendte fyrværkeri.
§ 57. De i § 55 og § 56 nævnte optegnelser skal opbevares i en periode på 5 år og skal efter anmodning fremsendes til kontrolmyndigheden.
Opbevaring og fremsendelse kan ske elektronisk.
 § 58. Den, der indfører, fremstiller, opbevarer, overdrager, erhverver eller anvender professionelt fyrværkeri, skal straks anmelde tyveri eller anden bortkomst af artikler til politiet.
Kapitel 10 Fælles regler for ansøgninger, tilladelser og godkendelser § 59. Sikkerhedsstyrelsen og kommunalbestyrelsen kan stille sikkerhedsmæssige og ordensmæssige vilkår for godkendelser og tilladelser meddelt i medfør af denne be-kendtgørelse samt vilkår med henblik på at sikre overholdelse af lov om fyrværkeri og andre pyrotekniske artikler eller denne bekendtgørelse.
 § 60. Anmeldelser og ansøgninger om godkendelser og tilladelser efter denne bekendtgørelse, herunder den for anmeldelsen eller ansøgningen nødvendige dokumen-tation mv., kan indsendes til myndighederne elektronisk.
§ 61. Sikkerhedsstyrelsen sender hurtigst muligt kvittering for modtagelse af en ansøgning om godkendelse efter § 7, stk. 1, til indførsel af fyrværkeri og andre pyrotekniske artikler.
Kvitteringen skal indeholde oplysninger om klagemulighed, sagsbehandlingsfristen i stk. 2 samt de i stk. 3-4 nævnte forhold.
 Stk. 2. Sikkerhedsstyrelsen træffer afgørelse om godkendelse efter § 7, stk. 1, senest 3 måneder efter modtagelse af ansøgning og fuldstændig dokumentation, jf. § 8, § 9 og § 63.
Stk. 3. Fristen i stk. 2 kan forlænges én gang, hvis sagens kompleksitet berettiger til det.
Sikkerhedsstyrelsen skal inden udløbet af fristen i stk. 2 begrunde forlængelsen overfor ansøgeren og oplyse en ny frist for, hvornår afgørelse vil blive truffet.
 Stk. 4. Selvom Sikkerhedsstyrelsen ikke svarer indenfor den i stk. 2 eller stk. 3 angivne frist, kan ansøgeren ikke betragte godkendelsen som meddelt.
 § 62. Kommunalbestyrelsen sender hurtigst muligt kvittering for modtagelse af en ansøgning om tilladelse til opbevaring efter § 13, stk. 1, til erhvervelse efter § 31, stk. 1, eller til anvendelse efter § 33, stk. 1. Kvitteringen skal indeholde oplysninger om klagemulighed, om de i stk. 2 - 4 nævnte sagsbehandlingsfrister og de i stk. 5 og 6 nævnte forhold.
 Stk. 2. Kommunalbestyrelsen træffer afgørelse om tilladelse til opbevaring efter § 13, stk. 1, senest 1 måned efter modtagelse af ansøgning og fuldstændig dokumentation, jf. § 15, stk. 1, og § 63.
 Stk. 3. Kommunalbestyrelsen træffer afgørelse om tilladelse til erhvervelse efter § 31, stk. 1, senest 1 måned efter modtagelse af ansøgning og fuldstændig dokumentation, jf. § 32, stk. 3 og 4.
 Stk. 4. Kommunalbestyrelsen træffer afgørelse om tilladelse til anvendelse efter § 33, stk. 1, senest 14 dage efter modtagelse af ansøgning og fuldstændig dokumentation jf. § 35 - § 37.
Stk. 5. Fristen i stk. 2 og stk. 3 kan forlænges én gang, hvis sagens kompleksitet berettiger til det.
Kommunalbestyrelsen skal inden udløbet af fristen begrunde forlængelsen overfor ansøgeren og oplyse en ny frist for, hvornår afgørelse vil blive truffet.
 Stk. 6. Selvom kommunalbestyrelsen ikke svarer indenfor de i stk. 2 -5 angivne frister, kan ansøgeren ikke betragte tilladelsen som givet.
 § 63. Det er en betingelse for at opnå godkendelse til indførsel og fremstilling af fyrværkeri efter § 8, stk. 1, tilladelse til opbevaring efter § 13, stk. 1, eller tilladelse til overdragelse efter § 22, stk. 1, at:
 1) Ansøgeren ikke er dømt for strafbart forhold, der begrunder en nærliggende fare for misbrug af tilladelsen, jf. straffelovens § 78, stk. 2.
 2) Ansøgeren dokumenterer at være myndig, jf. lovens § 2 a, stk. 1, nr. 2.
 3) Ansøgeren ikke har fået tilbagekaldt sin tilladelse i henhold til § 66.
 4) Ansøger dokumenterer ikke at være under konkursbehandling eller likvidation jf. lovens § 2 a, stk. 3.
 Stk. 2. Tilladelse til overdragelse er endvidere betinget af, at ansøger selv har eller råder over medarbejdere med faglig viden om den pågældende type fyrværkeri eller andre pyrotekniske artikler.
 Stk. 3. Er ansøgeren en virksomhed, gælder det i stk. 1, nr. 1, nævnte krav såvel for virksomheden, som virksomhedens indehaver eller administrerende direktør, og det i stk. 1, nr. 2, nævnte krav gælder for virksomhedens indehaver eller administrerende direktør.
 Stk. 4. Udover de i stk. 1-3 nævnte betingelser skal betingelserne i kapitel 3, 5 og 6 være opfyldt.
§ 64. Som dokumentation for at kravet i § 63, stk. 1, nr. 1, er opfyldt, kan Sikkerhedsstyrelsen eller kommunalbestyrelsen, efter samtykke fra ansøgeren, indhente oplysninger fra kriminalregistret.
Der kan herunder indhentes oplysninger om afgørelser, hvor der er idømt eller vedtaget en bøde på 1.000 kr. eller derover.
 Stk. 2. Nægtelse af godkendelse efter § 7, stk. 1, eller tilladelse efter § 13, stk. 1, eller § 22, stk. 1, begrundet i, at ansøgeren ikke opfylder betingelsen i § 63, stk. 1, nr. 1, skal på begæring af ansøgeren eller af myndigheden indbringes for domstolene af anklagemyndigheden, jf. straffelovens § 78, stk. 3. Sagen behandles i strafferetsplejens former, jf. lovens § 2 a, stk. 2.
Kapitel 11 Bortfald og tilbagekaldelse af godkendelser og tilladelser samt ændring af vilkår § 65. Godkendelse og tilladelse meddelt efter § 7, stk. 1, § 12, stk. 1, § 13, stk. 1, og § 22, stk. 1, bortfalder, såfremt indehaveren af godkendelsen eller tilladelsen kommer under konkursbehandling eller likvidation, jf. lovens § 2 a, stk. 4.
Stk. 2. Den myndighed, der har meddelt godkendelsen eller tilladelsen, kan dog efter ansøgning give tilladelse til midlertidig videreførelse af virksomheden eller erhvervet.
Sådan tilladelse kan gives i en periode af indtil 3 måneder.
Sikkerhedsstyrelsen kan forlænge denne periode således, at virksomheden eller erhvervet kan videreføres i op til et år i alt, jf. lovens § 2a, stk. 4.
§ 66. Den myndighed, der har meddelt en virksomhedsgodkendelse, jf. § 7, stk. 1, en tilladelse til placering, indretning og brug af virksomheder eller steder, hvor der fremstilles fyrværkeri eller andre pyrotekniske artikler, efter § 12, stk. 1, en tilladelse til opbevaring jf. § 13, stk. 1, en tilladelse til overdragelse, jf. § 22, stk. 1, eller en tilladelse til erhvervelse, jf. § 31, stk. 1, kan tilbagekalde godkendelsen eller tilladelsen, hvis der foreligger grov eller gentagen overtrædelse af lov om fyrværkeri og andre pyrotekniske artikler, af regler udstedt i medfør af lov om fyrværkeri og andre pyrotekniske artikler eller af vilkår for godkendelsen, jf. lovens § 2a, stk. 5, såfremt det udviste forhold begrunder en nærliggende fare for misbrug af stillingen eller erhvervet.
Tilbagekaldelsen kan ske for en periode på mellem 1 og 5 år.
 Stk. 2. Under samme betingelser, som nævnt stk. 1, kan en godkendelse eller tilladelse eller vilkår for en godkendelse eller tilladelse ændres.
 Stk. 3. Tilbagekaldelse og ændring af vilkår, jf. stk. 1 og stk. 2, kan kun ske, hvis mindre indgribende foranstaltninger ikke er tilstrækkelige, og hvis tilbagekaldelse står i rimeligt forhold til formålet hermed.
 Stk. 4. Tilbagekaldelse af en godkendelse eller tilladelse, jf. stk. 1, og ændring af et vilkår fastsat i medfør af stk. 2, kan til enhver tid efter ansøgning ophæves af den myndighed, der har truffet afgørelse om tilbagekaldelse eller ændring af vilkår for en tilladelse.
Stk. 5. En afgørelse om tilbagekaldelse efter stk. 1 skal på begæring af indehaveren af godkendelse eller tilladelsen indbringes for domstolene af anklagemyndigheden efter fremgangsmåden i straffelovens § 78, stk. 3. Sagen behandles i strafferetsplejens former.
Anmodning om indbringelse for domstolene af en afgørelse om tilbagekaldelse har ikke opsættende virkning, medmindre myndigheden eller retten bestemmer dette.
Afgørelse om tilbagekaldelse af en godkendelse eller tilladelse, jf. stk. 1, hvor der for samme forhold straffes ved dom, træffes dog af domstolene, jf. straffelovens § 79.
Kapitel 12 Kontrol og håndhævelse mv.
 § 67. Sikkerhedsstyrelsen fører kontrol og tilsyn med overholdelse af bestemmelserne i denne bekendtgørelse, jf. lovens § 3 a, stk. 1.
 § 68. Kommunalbestyrelsen fører kontrol og tilsyn med:
 1) Overdragelse, erhvervelse og anvendelse af fyrværkeri og andre pyrotekniske artikler.
 2) Placering, indretning og brug af virksomheder og steder udenfor detailleddet, hvor der opbevares eller fremstilles fyrværkeri eller andre pyrotekniske artikler, jf. lovens § 3 a, stk. 2.
 Stk. 2. Kommunalbestyrelsen kan til enhver tid kræve, at den, der opbevarer eller fremstiller fyrværkeri, fremlægger dokumentation for, at artiklerne er transportklassificeret korrekt i henhold til Europæisk konvention om international transport af farligt gods ad vej (ADR).
 Stk. 3. Som dokumentation efter stk. 2 kan kræves rapporter over gennemførte prøvninger i henhold til FN´s Recommendations on the Transport of Dangerous Goods, Manual of Test and Criteria.
 Stk. 4. Udgifter til dokumentation og gennemførelse af prøvninger, jf. stk. 3, afholdes af den, der opbevarer eller fremstiller fyrværkeri.
 § 69. Kontrol og tilsyn efter § 67 og § 68 kan udføres hos alle, der har været et led i afsætningen, og Sikkerhedsstyrelsen og kommunalbestyrelsen har til enhver tid uden retskendelse mod behørig legitimation adgang til virksomheder, der fremstiller, indfører, opbevarer eller overdrager fyrværkeri eller andre pyrotekniske artikler, jf. lovens § 4, stk. 1.
 § 70. Indehaveren af en tilladelse eller godkendelse til at fremstille, indføre, opbevare, overdrage, erhverve eller anvende fyrværkeri eller andre pyrotekniske artikler samt forhandlere af fyrværkeri eller andre pyrotekniske artikler, som er undtaget fra kravet om tilladelse efter § 22, stk. 2, har efter anmodning fra Sikkerhedsstyrelsen eller kommunalbestyrelsen pligt til at give alle oplysninger, der er nødvendige for kontrollen, jf. § 67 og § 68, jf. lovens § 4, stk. 2.
 Stk. 2. Indehaveren af en godkendelse eller tilladelse meddelt efter lov om fyrværkeri og andre pyrotekniske artikler eller denne bekendtgørelse, har endvidere af egen drift pligt til at indberette til den myndighed der har meddelt godkendelsen eller tilladelsen, om ændringer i de oplysninger, der er givet i forbindelse med udstedelsen.
 § 71. Sikkerhedsstyrelsen kan meddele påbud om:
 1) Overholdelse af krav om vedligeholdelse og anvendelse af kvalitetsstyringssystemet, jf. § 8.
 2) Overholdelse af krav om tilstedeværelse af medarbejdere i virksomheden, der i form af pyroteknisk uddannelse eller erfaring har relevant faglig viden om kravene til konstruktion, håndtering og opbevaring af fyrværkeri eller andre pyrotekniske artikler i forhold til virksomhedens forretningsområde, jf. § 9, stk. 1, nr. 1.
 3) Overholdelse af vilkår for en godkendelse eller tilladelse, der er meddelt i medfør af § 7, stk. 1.
 Stk. 2. Kommunalbestyrelsen kan meddele påbud om:
 1) Overholdelse af vilkår for en tilladelse, jf. § 13.
2) Bedre skiltning på udsalgssteder, jf. § 25, stk. 3 3) Overholdelse af kravene i bilag 1.
 § 72. Såfremt udnyttelse af en tilladelse eller godkendelse skønnes at indebære særlig brandfare eller risiko for personer, ejendom eller miljøet, kan Sikkerhedsstyrelsen eller kommunalbestyrelsen nedlægge forbud mod udnyttelse af godkendelsen eller tilladelsen, indtil faren er afhjulpet, jf. lovens § 3 b, stk. 1.
Stk. 2. Forbud meddelt i medfør af stk. 1 har virkning straks.
Forbud mod udnyttelse af en tilladelse til fremstilling og opbevaring af fyrværkeri eller andre pyrotekniske artikler meddelt efter stk. 1 skal på begæring af indehaveren af godkendelsen eller tilladelsen indbringes for domstolene af den myndighed, der har truffet afgørelsen.
§ 73. Kommunalbestyrelsens tilsyn i henhold til § 68, stk. 1, nr. 2, skal udføres mindst hvert andet år.
Såfremt der ved tilsynet konstateres en væsentlig mangel, der skønnes at indebære særlig brandfare eller risiko for personer, ejendom eller miljøet, skal der foretages fornyet tilsyn inden et år.
Er manglen af mindre betydning, kan der gives påbud om afhjælpning af manglen inden for en nærmere fastsat frist.
Efter fristens udløb og senest ved næste tilsyn fører kommunalbestyrelsen kontrol med, at påbudet er efterkommet.
 Stk. 2. Kommunalbestyrelsen indsender hvert år en beretning til Sikkerhedsstyrelsen om kontrol og tilsyn udført i henhold til § 68, stk. 1, nr. 2. Beretningen skal indeholde oplysninger om antal af virksomheder og lokaliteter i kommunen, der er omfattet af kontrolforpligtelse i henhold til § 68, stk. 1, nr. 2, antallet af virksomheder, der var kontrolpligtige det pågældende år, antallet af gennemførte kontroller fordelt på virksomheder samt oplysninger om antallet af meddelte påbud og forbud i henhold til § 71, stk. 2, og § 72, stk. 1.
Kapitel 13 Klageadgang § 74. Afgørelser truffet i henhold til denne bekendtgørelse kan ikke indbringes for anden administrativ myndighed, jf. dog stk. 2.
 Stk. 2. Afgørelser om afslag på virksomhedsgodkendelse i henhold til § 7, stk. 1, bortset fra afgørelser om afslag begrundet i, at ansøgeren er dømt for strafbart forhold, der begrunder en nærliggende fare for misbrug af godkendelsen eller tilladelsen, jf. § 63, stk. 1, kan inden 4 uger fra datoen for afgørelsen er meddelt indbringes for Erhvervsankenævnet af den, som afgørelsen vedrører.
Kapitel 14 Straffebestemmelser § 75. Med bøde straffes den, der:
1) i strid med § 7, stk. 1, fremstiller eller indfører fyrværkeri eller andre pyrotekniske artikler uden Sikkerhedsstyrelsens godkendelse, 2) i strid med § 12, stk. 1, placerer, indretter og bruger virksomheder og steder, hvor der fremstilles fyrværkeri eller andre pyrotekniske artikler, uden kommunalbestyrelsens tilladelse, 3) i strid med § 13, stk. 1, opbevarer fyrværkeri eller andre pyrotekniske artikler uden kommunalbestyrelsens tilladelse, 4) undlader at give de i § 19 nævnte oplysninger 5) i strid med § 22, stk. 1, overdrager fyrværkeri og andre pyrotekniske artikler uden kommunalbestyrelsens tilladelse, 6) i strid med § 31, stk. 1, erhverver fyrværkeri og andre pyrotekniske artikler uden kommunalbestyrelsens tilladelse, 7) i strid med § 33, stk. 1, anvender fyrværkeri uden kommunalbestyrelsens tilladelse, 8) i strid med § 33 stk. 3, anvender andre pyrotekniske artikler til andre formål, end det formål de er beregnet til.
9) overtræder forbud udstedt i medfør af § 42, 10) anvender fyrværkeri eller andre pyrotekniske artikler i strid med § 45 - § 47 og § 49 - § 54, 11) anvender professionelt fyrværkeri uden at være godkendt af Sikkerhedsstyrelsen til, som fest- eller scenefyrværker, at anvende det pågældende fyrværkeri, 12) undlader at føre optegnelser som angivet i § 55, stk. 1, og § 56, 13) i strid med § 58 undlader at anmelde tyveri og anden bortkomst af professionelt fyrværkeri til politiet, 14) i strid med § 70 stk. 1, undlader at give de for kontrollen nødvendige oplysninger.
15) undlader at foretage indberetning som angivet i § 70, stk. 2, 16) undlader at efterkomme påbud meddelt i medfør af § 71, 17) overtræder forbud udstedt i medfør af § 72, stk. 1, 18) i strid med § 13, stk. 3, § 27, stk. 1, og § 44, stk. 1, undlader at foretage anmeldelse til kommunalbestyrelsen, 19) overtræder § 17, § 18, § 20, § 21, § 24, § 25, § 26, § 28, § 29, § 30, § 43, stk. 1, og § 57, eller 20) overtræder vilkår fastsat i medfør af § 10, § 38, § 39, § 42, § 59 og § 66, stk. 2.
 Stk. 2. Straffen kan ved skærpende omstændigheder stige til fængsel i indtil 2 år, hvis overtrædelsen er begået forsætligt eller ved grov uagtsomhed, når der ved overtrædelsen er:
1) voldt væsentlig skade på personer, ejendom eller miljøet eller fremkaldt fare herfor, eller 2) opnået eller tilsigtet en økonomisk fordel for den pågældende selv eller andre, herunder besparelser.
 Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.
Kapitel 15 Ikrafttrædelse og overgangsbestemmelser § 76. Bekendtgørelsen træder i kraft den 4. juli 2010.
 § 77. Godkendelser og tilladelser meddelt i medfør af bekendtgørelse nr. 729 af 4. juli 2008 om fyrværkeri og andre pyrotekniske artikler, som ophævet ved bekendtgørelse nr. 1423 af 16. december 2009 om krav til fyrværkeri og andre pyrotekniske artikler, eller bekendtgørelse nr. 1061 af 11. november 2005 om fyrværkeri og andre pyrotekniske artikler, som ophævet ved bekendtgørelse nr. 729 af 4. juli 2008 om fyrværkeri og andre pyrotekniske artikler, bevarer deres gyldighed, jf. dog stk. 2.
 Stk. 2. Produktgodkendelse meddelt i medfør af bekendtgørelserne nævnt i stk. 1 bortfalder i overensstemmelse med bestemmelserne i bekendtgørelse nr. 1423 af 16. december 2009 om krav til fyrværkeri og andre pyrotekniske artikler.
 § 78. Ved indførsel, fremstilling, overdragelse, erhvervelse og anvendelse af nytårsfyrværkeri godkendt af Sikkerhedsstyrelsen i medfør af bekendtgørelse nr. 729 af 4. juli 2008, som ophævet ved bekendtgørelse nr. 1423 af 16. december 2009 om krav til fyrværkeri og andre pyrotekniske artikler, eller bekendtgørelse nr. 1061 af 11. november 2005 om fyrværkeri og andre pyrotekniske artikler, som ophævet ved bekendtgørelse nr. 729 af 4. juli 2008 om fyrværkeri og andre pyrotekniske artikler, gælder reglerne om konsumfyrværkeri.
 Stk. 2. Nytårsfyrværkeri godkendt af Sikkerhedsstyrelsen i henhold til bekendtgørelse nr. 729 af 4. juli 2008, som ophævet ved bekendtgørelse nr. 1423 af 16. december 2009 om krav til fyrværkeri og andre pyrotekniske artikler, eller bekendtgørelse nr. 1061 af 11. november 2005, som ophævet ved bekendtgørelse nr. 729 af 4. juli 2008 om fyrværkeri og andre pyrotekniske artikler, skal ved opbevaring i henhold til de tekniske forskrifter i bilag 1, betragtes som konsumfyrværkeri.
Sikkerhedsstyrelsen, den 16. december 2009 Jacob Schmidt / Lene Knüppel Bilag 1 Tekniske forskrifter for salg, håndtering og opbevaring af fyrværkeri og andre pyrotekniske artikler 1) Bekendtgørelsen indeholder bestemmelser, der gennemfører dele af Europa-Parlamentets og Rådets direktiv 2006/123/EF af 12. december 2006 om tjenesteydelser i det indre marked (EU-Tidende nr.
L 376 af 27. december 2006 s. 36) og dele af Europa-Parlamentets og Rådets direktiv 2007/23/EF om markedsføring af pyrotekniske artikler (EU-Tidende 2007 L 154 af 14. juni 2007 s. 1). Bekendtgørelsen har som udkast været notificeret i overensstemmelse med Europa-Parlamentets og Rådets direktiv 98/34/EF (informationsproceduredirektivet) som ændret ved direktiv 98/48/EF.
