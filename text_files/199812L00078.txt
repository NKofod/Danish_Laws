Fremsat den 5. november 1998 af  

 justitsministeren (Frank Jensen) Forslag til Lov om ændring af retsplejeloven (Styrkelse af samarbejdet mellem retterne og pressen) § 1 I lov om rettens pleje, jf. lovbekendtgørelse nr. 752 af 15. august  

 1996, som ændret ved § 2 i lov nr. 1201 af 27. december 1996,  

 § 8 i lov nr. 232 af 2. april 1997, § 2 i lov nr. 274 af 15. april  

 1997, § 1 i lov nr. 349 af 23. maj 1997, § 2 i lov nr. 411 af 10.  

 juni 1997, lov nr. 414 af 10. juni 1997, lov nr. 339 af 10. juni 1998,  

 § 1 i lov nr. 402 af 26. juni 1998 og § 2 i lov nr. 403 af 26. juni  

 1998, foretages følgende ændringer:
 1. Kapitel 2 affattes således:
»Kapitel 2 Retsmøder § 28. Justitsministeren fastsætter og bekendtgør  

 tiden for de ordinære retsmøder til domssagers behandling ved  

 byretterne, bortset fra Københavns Byret og retterne i Århus,  

 Odense, Ålborg og Roskilde.
 Stk. 2. I andre tilfælde træffer retterne selv  

 bestemmelse om tiden for retternes møder.
 Stk. 3. Justitsministeren fastsætter regler om  

 udarbejdelse og bekendtgørelse af retslister, herunder om adgangen til  

 mod betaling at modtage eksemplarer af retslisterne.
§ 28 a.
Retsmøder er offentlige, medmindre andet er  

 bestemt ved lov eller i medfør af lov.
 Stk. 2. Domme afsiges altid i offentligt retsmøde,  

 medmindre de afsiges i medfør af § 354, stk. 6.
§ 28 b.
Rettens formand kan begrænse antallet af  

 personer, der får adgang til et offentligt retsmøde, for at  

 hindre, at retslokalet overfyldes.
Stk. 2. Rettens formand kan nægte adgang til et  

 offentligt retsmøde for personer, 1)	som er under 15 år, eller 2)	som befinder sig i en sådan tilstand, at vedkommendes  

 tilstedeværelse ville stride imod rettens værdighed eller god  

 orden.
 Stk. 3. Rettens formand kan endvidere nægte adgang til  

 et offentligt retsmøde for bestemte personer eller grupper af  

 personer, hvis det skønnes nødvendigt for at opnå en  

 sandfærdig forklaring af et vidne eller en part.
§ 29. Retten kan bestemme, at et retsmøde skal holdes  

 for lukkede døre (dørlukning), 1)	når hensynet til ro og orden i retslokalet kræver  

 det, 2)	når statens forhold til fremmede magter eller særlige  

 hensyn til disse i øvrigt kræver det, eller 3)	når sagens behandling i et offentligt retsmøde vil  

 udsætte nogen for en unødvendig krænkelse, herunder  

 når der skal afgives forklaring om erhvervshemmeligheder.
Stk. 2. I straffesager kan der endvidere træffes  

 bestemmelse om dørlukning, 1)	når en sigtet (tiltalt) er under 18 år, 2)	når sagens behandling i et offentligt retsmøde må  

 antages at bringe nogens sikkerhed i fare, eller 3)	når sagens behandling i et offentligt retsmøde må  

 antages på afgørende måde at hindre sagens  

 oplysning.
Stk. 3. Under domsforhandlingen kan dørlukning i  

 medfør af stk. 2, nr. 3, kun ske i 1. instans, og kun, når  

 det må forventes, at der senere rejses tiltale for samme forhold mod  

 andre end de under sagen tiltalte, og ganske særlige hensyn gør  

 det påkrævet, at dørene lukkes.
Domsforhandlingen gengives  

 så udførligt i retsbogen, at offentligheden ved domsafsigelsen  

 kan orienteres om domsforhandlingens forløb i det omfang,  

 formålet med dørlukningen tillader det.
 Stk. 4. Der kan ikke træffes bestemmelse om  

 dørlukning, hvis det er tilstrækkeligt at anvende reglerne om  

 referat- eller navneforbud, jf. § 30 og § 31, eller om udelukkelse  

 af enkeltpersoner, jf. § 28 b.
§ 29 a.
I sager om overtrædelse af straffelovens  

 § 210, §§ 216 og 217, § 218, stk. 2, § 222,  

 stk. 2, 2. led, eller § 223, stk. 1, lukkes dørene  

 under den forurettedes forklaring, når den pågældende  

 anmoder om det.
Det samme gælder i sager om overtrædelse af  

 straffelovens § 224 eller § 225, jf. §§ 216 og 217,  

 § 218, stk. 2, § 222, stk. 2, 2. led, eller § 223,  

 stk. 1.
§ 29 b.
Retten træffer afgørelse om  

 dørlukning efter anmodning eller af egen drift.
 Stk. 2. Dørlukning af hensyn til en sigtet (tiltalt)  

 på 18 år eller derover, der er til stede, kan kun bestemmes efter  

 anmodning fra den pågældende selv.
§ 29 c.
Afgørelse om dørlukning efter § 29  

 træffes ved kendelse, efter at parterne og tilstedeværende  

 personer, der er omfattet af § 172, stk. 1, 2 eller 4, har haft  

 lejlighed til at udtale sig.
Retten kan, især hvis afgørende  

 hensyn til fremmede magter eller til sagens oplysning kræver det, ved  

 kendelse bestemme, at også forhandling om, hvorvidt dørene skal  

 lukkes, skal foregå for lukkede døre.
 Stk. 2. Kendelse om dørlukning efter stk. 1 kan  

 afsiges i begyndelsen af retsmødet eller i løbet af dette og  

 kan straks eller senere indskrænkes til en del af retsmødet.  

 Kendelsen afsiges altid i et offentligt retsmøde.
§ 29 d.
Offentlig gengivelse af, hvad der forhandles i  

 retsmøder, der holdes for lukkede døre, er forbudt, medmindre  

 dørlukning alene er sket af hensyn til ro og orden i retslokalet.
§ 29 e.
Rettens formand kan, når særlige grunde  

 taler for det, give andre end dem, der har med sagen at gøre,  

 tilladelse til at overvære et retsmøde, der afholdes for lukkede  

 døre.
De pågældende må ikke give meddelelse om  

 forhandlingen til nogen, der ikke har haft adgang til mødet, medmindre  

 dørlukning alene er sket af hensyn til ro og orden i retslokalet.
§ 30. Retten kan i straffesager forbyde offentlig gengivelse  

 af forhandlingen (referatforbud), 1)	når en sigtet (tiltalt) er under 18 år, 2)	når offentlig gengivelse må antages at bringe nogens  

 sikkerhed i fare, 3)	når offentlig gengivelse kan skade sagens oplysning, eller 4)	når offentlig gengivelse vil udsætte nogen for en  

 unødvendig krænkelse.
§ 30 a.
Retten træffer afgørelse om referatforbud  

 efter anmodning eller af egen drift.
 Stk. 2. Referatforbud af hensyn til en sigtet (tiltalt)  

 på 18 år eller derover, der er til stede, kan kun bestemmes efter  

 anmodning fra den pågældende selv.
§ 30 b.
Afgørelse om referatforbud træffes ved  

 kendelse, efter at parterne og tilstedeværende personer, der er  

 omfattet af § 172, stk. 1, 2 eller 4, har haft lejlighed til at  

 udtale sig.
Kendelse kan afsiges i begyndelsen af retsmødet eller i  

 løbet af dette og kan straks eller senere indskrænkes til en del  

 af retsmødet.
 Stk. 2. Retten kan efter anmodning, herunder fra personer  

 omfattet af § 172, stk. 1, 2 eller 4, eller af egen drift i en  

 senere kendelse ophæve referatforbudet.
 § 31. Retten kan i straffesager forbyde offentlig gengivelse  

 af navn, stilling eller bopæl for sigtede (tiltalte) eller andre under  

 sagen nævnte personer, eller at den pågældendes identitet  

 på anden måde offentliggøres, hvis offentlig gengivelse  

 vil udsætte nogen for en unødvendig krænkelse  

 (navneforbud).
 Stk. 2. Retten kan under samme betingelse som i stk. 1  

 forbyde offentlig gengivelse af en juridisk persons navn, herunder binavn  

 eller kaldenavn, og adresse.
Stk. 3. Retten skal ved afgørelsen om navneforbud tage  

 hensyn til lovovertrædelsens grovhed og samfundsmæssige  

 betydning.
Det taler endvidere imod nedlæggelse af navneforbud,  

 såfremt sigtede (tiltalte) har indtaget en stilling, som i forhold til  

 offentligheden er særligt betroet.
 Stk. 4. Navneforbudet kan udstrækkes til at gælde  

 også under en eventuel anke af sagen, hvis anken omfatter  

 bedømmelse af beviserne for tiltaltes skyld.
§ 31 a.
Retten træffer afgørelse om navneforbud  

 efter anmodning.
Afgørelsen træffes ved kendelse, efter at  

 parterne og tilstedeværende personer, der er omfattet af § 172,  

 stk. 1, 2 eller 4, har haft lejlighed til at udtale sig.  

 Afgørelsen kan træffes i et retsmøde, der afholdes alene  

 med henblik på at tage stilling til en anmodning om navneforbud.
 Stk. 2. Retten kan efter anmodning, herunder fra personer  

 omfattet af § 172, stk. 1, 2 eller 4, eller af egen drift i en  

 senere kendelse ophæve navneforbudet.
 Stk. 3. Navneforbudet bortfalder senest ved afsigelsen af  

 endelig dom.
§ 31 b.
Anvendes der i en sag skriftlig forelæggelse  

 eller skriftlig procedure, jf. §§ 927 b og 928 a, stk. 2 og 3,  

 finder de afgørelser, der er truffet i medfør af denne lovs  

 §§ 29, 30 og 31, tilsvarende anvendelse.
§ 32. Det er forbudt under retsmøder at optage eller  

 transmittere billeder og lyd, medmindre retten undtagelsesvis tillader  

 dette.
Offentliggørelse af billeder og lyd, der er optaget i strid  

 hermed, er forbudt.
Retten kan i øvrigt på ethvert tidspunkt  

 under sagen forbyde offentlig gengivelse af billeder og lyd, der er optaget  

 under et retsmøde.
Rettens afgørelse træffes ved  

 kendelse.
 Stk. 2. Personer, der afgiver forklaring under  

 retsmødet, skal gøres bekendt med, at der optages billeder og  

 lyd.
Stk. 3. Billedoptagelse i rettens bygninger er forbudt,  

 medmindre rettens præsident eller den dommer, der varetager rettens  

 administration, giver tilladelse dertil.
Stk. 1, 2.-4. pkt., finder  

 tilsvarende anvendelse.
§ 32 a.
Retten kan under særlige omstændigheder  

 forbyde tegning under retsmøder eller offentliggørelse af  

 tegninger fra et retsmøde.
Afgørelsen træffes ved  

 kendelse.
§ 32 b.
Overtrædelse af § 29 d, § 29 e, 2.  

 pkt., og § 32, stk. 1, 1. og 2. pkt., og stk. 3, eller af  

 rettens forbud efter § 30, § 32, stk. 1, 3. pkt., og § 32  

 a straffes med bøde.
Stk. 2. Overtrædelse af et forbud efter § 31  

 straffes med bøde, hvis den pågældende var bekendt med  

 forbudet.
Det samme gælder, hvis den pågældende vidste  

 eller burde vide, at sagen verserede ved retten, eller at politiet  

 efterforskede sagen, og den pågældende ikke havde forhørt  

 sig hos politiet, anklagemyndigheden eller retten om, hvorvidt der var  

 nedlagt navneforbud.« 2. § 41 a affattes således:
»§ 41 a.
Personer, der er omfattet af § 172, stk. 1,  

 2 eller 4, kan i straffesager gennemse anklageskrift eller  

 retsmødebegæring på rettens kontor.
Efter anmodning kan de  

 samme personer endvidere på rettens kontor få udleveret kopi af  

 et anklageskrift eller en retsmødebegæring.
Dokumenterne skal  

 inden gennemsynet eller kopieringen anonymiseres, således at  

 forurettedes eller vidners identitet ikke fremgår heraf.  

 Justitsministeren fastsætter regler om, på hvilket tidspunkt  

 gennemsyn eller udlevering kan ske.
 Stk. 2. De hjælpebilag og rids over gerningsstedet, som  

 er udarbejdet af anklagemyndigheden og forsvaret, kan udlånes til de i  

 stk. 1 nævnte personer under domsforhandlingen eller et  

 retsmøde i medfør af § 925.
Stk. 3. I civile sager kan et eller flere af sagens dokumenter  

 med parternes samtykke udlånes til de i stk. 1 nævnte  

 personer under retsmøder.
Udlån kan ikke ske i sager, der er  

 omfattet af kapitlerne 42, 42 a, 43, 43 a og 43 b.
Stk. 4. De i stk. 1 nævnte personer kan på  

 rettens kontor gennemse retsbogen, herunder dombogen, og redegørelser  

 i medfør af § 366 a, stk. 3, når de er renskrevet, og  

 sagen er endt.
Er retsmødet holdt eller forklaring afgivet helt eller  

 delvis for lukkede døre, kan gennemsyn af retsbogen ikke ske,  

 medmindre dørlukning alene er bestemt af hensyn til ro og orden i  

 retslokalet.
Der gives udskrift efter anmodning.
Bestemmelsen finder ikke  

 anvendelse i de sager, der er nævnt i kapitlerne 42, 42 a, 43, 43 a og  

 43 b.
Stk. 5. Såfremt der foreligger forhold som nævnt i  

 § 41, stk. 2, kan dommeren (justitssekretæren) efter  

 anmodning fra anklagemyndigheden eller forsvareren eller af egen drift  

 nægte gennemsyn eller udlevering efter stk. 1 og 4. Under  

 domsforhandlingen træffes afgørelsen af retten, der endvidere  

 kan nægte udlån efter stk. 2, hvis dokumentets karakter,  

 afgørende hensyn til sigtede, tiltalte eller vidner eller hensyn som  

 nævnt i § 41, stk. 2, taler for det.
Ved klage over, at  

 justitssekretæren har nægtet gennemsyn eller udlevering, finder  

 § 41, stk. 6, 1. pkt., og stk. 7, 1. og 2. pkt., tilsvarende  

 anvendelse.
Dommerens eller rettens afgørelser træffes ved  

 kendelse.
 Stk. 6. De i stk. 1, 2, 3 og 4 nævnte dokumenter og  

 udskrifter må ikke være tilgængelige for andre end  

 massemediets journalister og redaktionsmedarbejdere og må kun bruges  

 til støtte for journalistisk og redaktionelt arbejde.
 Stk. 7. Justitsministeren fastsætter regler om  

 massemediers opbevaring af retsbogsudskrifter og af kopier af anklageskrifter  

 og retsmødebegæringer.
Stk. 8. Overtrædelse af stk. 6 straffes med  

 bøde.
I forskrifter, der udfærdiges i medfør af  

 stk. 7, kan der fastsættes straf af bøde for  

 overtrædelse af bestemmelser i forskrifterne.
Det kan endvidere  

 fastsættes, at der ved overtrædelse begået af selskaber  

 m.v. (juridiske personer) kan pålægges selskabet m.v. strafansvar  

 efter reglerne i straffelovens 5. kapitel.« 3. I § 151, stk. 1, 4. pkt., ændres  

 »§ 31, stk. 4« til: »§§ 32, stk. 1, og 32 a«.
 4. § 172, stk. 1 og 2, affattes således:
 »Redaktører og redaktionelle medarbejdere  

 ved et skrift, der er omfattet af § 1, nr. 1, i medieansvarsloven, har  

 ikke pligt til at afgive vidneforklaring om:
1)	Hvem der er kilde til en oplysning eller forfatter til en artikel,  

 eller hvem der har optaget et fotografi eller frembragt en anden billedlig  

 fremstilling.
Sker der offentliggørelse, er det en forudsætning  

 for vidnefritagelsen, at kilden, forfatteren, fotografen eller fremstilleren  

 ikke er identificeret i det trykte skrift.
 2)	Hvem et billede forestiller, eller hvem der er genstand for omtale,  

 når de pågældende har fået tilsagn om anonymitet.  

 Sker der offentliggørelse, gælder vidnefritagelsen, blot  

 identiteten ikke fremgår af teksten.
 Stk. 2. Redaktører og redaktionelle medarbejdere ved et  

 radio- eller fjernsynsforetagende, der er omfattet af § 1, nr. 2, i  

 medieansvarsloven, har ikke pligt til at afgive vidneforklaring om:
1)	Hvem der er kilde til en oplysning eller forfatter til et  

 værk, eller hvem der har optaget et fotografi eller frembragt en anden  

 billedlig fremstilling.
Udsendes oplysningen, værket m.v. er det en  

 forudsætning for vidnefritagelsen, at kilden, forfatteren, fotografen  

 eller fremstilleren ikke er identificeret i udsendelsen.
2)	Identiteten af medvirkende, som har fået tilsagn om at  

 medvirke uden at kunne identificeres.
Udsendes en optagelse, er det en  

 forudsætning for vidnefritagelsen, at de pågældende ikke er  

 angivet ved navn, og at der er truffet rimelige forholdsregler for at skjule  

 identiteten.« 5. I § 213 b, stk. 1, 2. pkt., ændres  

 »§§ 30 og 31« til: »§§ 29 c, 29 d og 32 b, stk. 1,«.
 6. I § 354, stk. 6, 3. pkt., udgår: »§ 29, stk. 7, og«.
 7. I § 393 indsættes efter stk. 1 som nyt  

 stykke:
»Stk. 2. Kendelser om dørlukning kan tillige  

 kæres af personer, der 1)	er omfattet af § 172, stk. 1, 2 eller 4, og 2)	har været til stede eller været repræsenteret ved  

 en person som nævnt i nr. 1 fra samme massemedie i det retsmøde,  

 hvor retten behandlede spørgsmålet.« Stk. 2-4 bliver herefter stk. 3-5.
 8. Efter § 398 indsættes:
»§ 398 a.
Omgørelse af en kendelse om  

 dørlukning, der er kæret efter § 393, stk. 2, er uden  

 retsvirkning for det retsmøde, der er afholdt i den ret, hvis  

 afgørelse er kæret.« 9. § 731, stk. 1, litra h, affattes  

 således:
 »h) i alle tilfælde, hvor retten i medfør af § 29,  

 stk. 1 og stk. 2, nr. 2, beslutter, at afhøring af sigtede  

 skal foregå for lukkede døre,«.
 10. I § 968, stk. 1, indsættes efter 1.  

 pkt.:
»Herudover kan personer, der er omfattet af § 172,  

 stk. 1, 2 eller 4, med de i 1. pkt. angivne indskrænkninger  

 kære kendelser om dørlukning, referatforbud og navneforbud.  

 Kendelser om dørlukning kan dog kun kæres, hvis den  

 kærende har været til stede eller været repræsenteret  

 ved en person som nævnt i 2. pkt. fra samme massemedie i det  

 retsmøde, hvor retten behandlede spørgsmålet.« 11. I § 968, stk. 2, indsættes efter  

 »ransagning eller lignende«: »,  

 eller angår dørlukning, referat- eller navneforbud, billed-  

 eller lydoptagelse eller tegning«.
 12. I § 968, stk. 3, indsættes efter »af en  

 part«: »eller de i stk. 1, 2. pkt., nævnte personer«.
 13. Efter § 973 indsættes:
»973 a.
Omgørelse af en kendelse om dørlukning, der  

 er kæret efter § 968, stk. 1, 2. pkt., er uden retsvirkning  

 for det retsmøde, der er afholdt i den ret, hvis afgørelse er  

 kæret.« § 2 Loven træder i kraft den 1. juli 1999.
Bemærkninger til  

 lovforslaget Almindelige bemærkninger Indholdsfortegnelse side 1. Indledning	7 2. Definition af den del af massemedierne, der foreslås tillagt  

 særlige rettigheder	7 3. Retslister	8 3.1. Gældende ret m.v.	8 3.2. Lovforslagets indhold	8 4. Aktindsigt	8 4.1. Gældende ret m.v.	8 4.2. Lovforslagets indhold	9 4.2.1. Aktindsigt i straffesager	9 4.2.2. Aktindsigt i civile sager	11 4.2.3. Aktindsigt i foged- og skiftesager 	12 5. Dørlukning, referatforbud og navneforbud	12 5.1. Gældende ret m.v.	12 5.2. Lovforslagets indhold	14 6.  Massemediernes ret til at udtale sig om og kære  

 afgørelser om dørlukning, referatforbud og  

 navneforbud	16 6.1. Gældende ret m.v.	16 6.2. Lovforslagets indhold	16 7. Optagelse af billeder og lyd samt tegning	17 7.1. Gældende ret m.v.	17 7.2. Lovforslagets indhold	18 8. Massemediernes kildebeskyttelse	22 8.1. Gældende ret m.v.	22 8.2. Lovforslagets indhold	23 9. Lovforslagets økonomiske og administrative konsekvenser  

 m.v.	24 9.1. Økonomiske og administrative konsekvenser	24 9.2. Erhvervsøkonomiske og miljømæssige  

 konsekvenser	24 9.3.Lovforslagets EU-retlige aspekter m.v.	24 10. Høring.	24 1. Indledning.
 Efter grundlovens § 65 skal offentlighed og  

 mundtlighed gennemføres i retsplejen i videst muligt omfang.
Efter retsplejelovens § 29 er retsmøder som  

 udgangspunkt åbne for alle, men i praksis er det de færreste, som  

 kan udnytte adgangen til at overvære retsmøder.
Det  

 følger imidlertid af de nævnte grundlæggende regler om  

 offentlighed, at retsmøder som hovedregel også kan refereres  

 offentligt.
På denne baggrund har massemediernes formidling af, hvad  

 der foregår i retssalene, en afgørende betydning for  

 gennemførelsen af offentlighedsprincippet i praksis.
Lovforslagets hovedformål er at forbedre  

 massemediernes muligheder for at bringe korrekt og dækkende omtale af  

 retssager.
Der foreslås med henblik herpå en række  

 ændringer af retsplejelovens regler om bl.a. aktindsigt, referat- og  

 navneforbud, dørlukning og udformningen af retslister.
Endvidere  

 foreslås visse ændringer af reglerne om kildebeskyttelse, og  

 retsplejelovens bestemmelse om autorisation af retsstenografer foreslås  

 ophævet.
Lovforslaget bygger på betænkning nr.  

 1330/1997 vedrørende samarbejdet mellem retterne og pressen.  

 Betænkningen er afgivet af et udvalg under Justitsministeriet med  

 repræsentanter for myndigheder og organisationer m.v., herunder  

 repræsentanter for domstolene og pressen.
Der har i udvalget  

 været enighed om de fleste af de forslag til lovændringer, som  

 betænkningen indeholder.
 Betænkningen har været til høring hos  

 berørte myndigheder og organisationer m.v.
Betænkningen og høringssvarene har  

 været forelagt Retsplejerådet, som den 29. september 1997 har  

 afgivet en udtalelse om betænkningen.
Rådet anfører i  

 udtalelsen bl.a., at man ikke finder, at der er afgørende  

 retssikkerhedsmæssige hensyn, som taler imod de forslag, som i  

 betænkningen er fremsat af udvalgets flertal.
 Retsplejerådets udtalelse er medtaget som bilag 2  

 til lovforslaget.
Lovforslaget er på de enkelte punkter udtryk for en  

 afvejning af hensynet til pressens arbejdsmuligheder over for hensynet til  

 bl.a. parter og vidner m.v. i de enkelte sager og til domstolenes ressourcer.  

 På punkter, hvor opfattelserne i udvalget har været delte, er  

 lovforslaget udformet i overensstemmelse med flertallets forslag.
Der er dog  

 i lyset af høringssvarene og Retsplejerådets udtalelse foretaget  

 enkelte ændringer i forhold til betænkningens lovudkast.
Det  

 drejer sig navnlig om udvalgets forslag vedrørende journalisters brug  

 af referatbåndoptager, som ikke er medtaget i lovforslaget.
 I øvrigt er der i forhold til betænkningen  

 foretaget den ændring, at den udvidede adgang for journalister til at  

 få aktindsigt i retsbøgerne først bør gælde  

 efter, at den pågældende sag er afsluttet.
 2. Definition af den del af massemedierne, som foreslås tillagt  

 særlige rettigheder.
 Det er et centralt element i lovforslaget, at journalister  

 tillægges en række særlige rettigheder, bl.a. med hensyn  

 til adgangen til aktindsigt samt ret til at kære afgørelser om  

 dørlukning, referatforbud og navneforbud.
Udvalget finder, at den personkreds, som tillægges  

 særlige rettigheder, bør afgrænses til journalister, der  

 arbejder for et massemedie, som er omfattet af medieansvarsloven, jf. den  

 nævnte lovs § 1. De foreslåede regler bør  

 således efter udvalgets opfattelse gælde for den personkreds, som  

 er omfattet af de særlige vidnefritagelsesregler i retsplejelovens  

 § 172, stk. 1, 2 og 4, dvs. »redaktører og redaktionelle  

 medarbejdere«.
Denne afgrænsning omfatter ikke blot fastansatte  

 personer på redaktionen som chefredaktører, redaktionschefer,  

 redaktionssekretærer, journalister og fotografer, men også  

 freelance journalister og fotografer, der leverer stof til forskellige  

 medier, samt deltidsbeskæftigede lokalmedarbejdere.
Udvalget har ikke fundet, at det er muligt at finde en  

 tilstrækkelig præcis afgrænsning, som omfatter udenlandske  

 journalister og alle freelance journalister.
Udvalget bemærker, at  

 disse journalister dog vil være omfattet af udvalgets forslag, hvis de  

 i det enkelte tilfælde kan godtgøre, at arbejdet udføres  

 for et medie, der er omfattet af medieansvarsloven.
 Udvalget anfører, at det må  

 forudsættes, at den, som vil påberåbe sig de  

 foreslåede særlige rettigheder, kan legitimere sig med et  

 arbejdsplads-identitetskort eller på anden måde kan  

 godtgøre, at han tilhører den omfattede personkreds.
 Justitsministeriet er enig i udvalgets synspunkter, og  

 lovforslaget er udformet i overensstemmelse hermed.
 Der henvises til betænkningen side 54-55 og til  

 lovforslagets § 1, nr. 1 (§§ 29 c, 30 b og 31 a), nr. 2, 4, 7, 10  

 og 12.
 3. Retslister.
 3.1. Gældende ret m.v.
Efter retsplejelovens § 28 fastsætter og  

 bekendtgør justitsministeren tiden for de »ordentlige«  

 retsmøder (hvor civile domssager forberedes mundtligt), ved  

 byretterne, bortset fra Københavns Byret og retterne i Århus,  

 Odense, Ålborg og Roskilde.
I andre tilfælde bestemmer retterne  

 selv, hvornår retsmøder holdes, og træffer selv  

 bestemmelse om bekendtgørelsen heraf.
 Der findes ikke andre udtrykkelige lovregler om, på  

 hvilke tidspunkter retsmøder skal holdes, og hvordan de  

 bekendtgøres.
Udvalget har ved spørgeskemaer undersøgt  

 retternes praksis med hensyn til udarbejdelse og udformning af retslister,  

 jf. betænkningen side 60-61 og 200-214. Undersøgelsen har vist,  

 at der udarbejdes retslister, som sædvanligvis bliver slået op i  

 retsbygningerne.
Retslisterne oplyser publikum om, hvor og hvornår  

 bestemte sager behandles, men der er i øvrigt store forskelle med  

 hensyn til udformningen og indholdet af retslisterne.
Højesterets og Østre og Vestre Landsrets  

 retslister offentliggøres i landsdækkende dagblade, men i  

 øvrigt er der en meget forskellig praksis med hensyn til, i hvilket  

 omfang retterne orienterer pressen om retslisterne.
De fleste byretter sender  

 dog retslisterne til de lokale aviser til orientering.
 3.2. Lovforslagets indhold.
 Udvalget finder, at det er en naturlig følge af  

 principperne om offentlighed i retsplejen, at offentligheden bør  

 orienteres om de sager, der verserer ved domstolene.
 Under udvalgets drøftelser har det været  

 anført, at man fra massemediernes side har væsentlig interesse i  

 retslisterne som et redskab til at finde de sager, man interesserer sig  

 for.
På denne baggrund foreslår udvalget, at der  

 indføjes en hjemmel i retsplejeloven til administrativt at  

 fastsætte regler om udarbejdelsen og bekendtgørelsen af  

 retslister.
Udvalget finder, at der bør udarbejdes retslister  

 vedrørende alle typer af sager, dog med undtagelse af fogedsager og  

 skiftesager, idet offentlighedens interesse i disse sager normalt er meget  

 begrænset.
Der bør i retslisterne bl.a. helt kort  

 redegøres for, hvad den pågældende sag drejer sig om, jf.  

 nærmere bemærkningerne til lovforslagets § 1, nr. 1  

 (§ 28), nedenfor.
Udvalget foreslår for det andet, at der  

 indføres en generel ordning for alle retter, hvorefter journalister  

 efter anmodning og mod betaling kan få tilsendt retslisterne.
Udvalget  

 anfører, at det kan være belastende for en tiltalt eller en  

 sagsøgt, at det fremgår af retslisten, hvad den  

 pågældende er tiltalt eller sagsøgt for.
Udvalget finder  

 imidlertid, at dette er en nødvendig følge af princippet om  

 offentlighed i retsplejen.
Udvalget peger i den forbindelse på  

 muligheden for i straffesager - hvis betingelserne herfor er opfyldt - at  

 få nedlagt navneforbud allerede inden domsforhandlingen og dermed  

 forhindre, at en tiltalts navn bliver offentliggjort.
 Justitsministeriet kan tilslutte sig udvalgets synspunkter  

 og forslag, og lovforslaget er udarbejdet i overensstemmelse hermed.
 Der henvises til betænkningen side 59-64 samt til  

 lovforslagets § 1, nr. 1 (§ 28), og bemærkningerne  

 hertil.
 4. Aktindsigt.
 4.1. Gældende ret m.v.
 Parternes ret til aktindsigt.
 Adgangen til aktindsigt i dokumenter, som er fremlagt i  

 retten, og i retsbøger (herunder dombøger) reguleres af  

 retsplejelovens § 41. Efter denne bestemmelse kan sagens parter som  

 udgangspunkt få aktindsigt i retsbøgerne, herunder  

 dombøgerne, samt i de dokumenter, som er blevet fremlagt i retten.
 Efter retsplejelovens § 219 kan en domfældt  

 altid forlange en udskrift af dommen.
 Efter konkurslovens § 9 gælder reglerne i  

 retsplejelovens § 41 også med hensyn til anmeldelser om  

 betalingsstandsning og begæring om konkurs, akkordforhandling eller  

 gældssanering, når anmeldelsen eller begæringen har  

 været fremlagt i et retsmøde.
 Efter dødsboskiftelovens § 114, stk. 3,  

 finder reglerne i retsplejelovens § 41 også tilsvarende anvendelse  

 med hensyn til dødsboers dokumenter.
Hovedreglen om adgangen til aktindsigt kan fraviges i  

 visse særlige tilfælde, navnlig hvis det må frygtes, at en  

 udskrift vil blive benyttet på retsstridig måde, jf.  

 retsplejelovens § 41, stk. 2. Udvalget nævner, at der i  

 retspraksis er flere eksempler på, at aktindsigt i straffesager er  

 blevet nægtet af denne grund, mens undtagelsesreglen sjældent  

 bruges i civile sager.
Der har dog været rejst spørgsmål  

 om at bruge undtagelsesreglen i familieretlige sager, bl.a. med hensyn til  

 børnesagkyndige erklæringer.
Det er fastslået i retspraksis, at når en  

 straffesag er afsluttet, omfatter den dømtes ret til aktindsigt i  

 medfør af retsplejelovens § 41 kun de dokumenter (udover  

 retsbøgerne), som retten fortsat besidder.
Aktindsigt i de  

 øvrige dokumenter gives af anklagemyndigheden efter reglerne i  

 forvaltningsloven.
 Udvalget anfører, det formentlig ikke forekommer i  

 praksis, at fogedretterne nægter parter aktindsigt i en fogedsags  

 dokumenter m.v. med henvisning til retsplejelovens § 41, stk. 2.  

 Det samme gælder formentlig i skifteretterne, for så vidt  

 angår konkurser, betalingsstandsninger og  

 gældssaneringssager.
 Massemedierne og andre.
Ud over sagens parter kan også andre, som har en  

 retlig interesse heri, få aktindsigt i de dokumenter, som er blevet  

 fremlagt i retten, og i retsbøgerne, jf. retsplejelovens § 41,  

 stk. 1. I straffesager kan der dog først gives aktindsigt,  

 når sagen er endt.
Der er mulighed for at nægte aktindsigt i  

 særlige tilfælde, navnlig hvis det må frygtes, at  

 udskriften vil blive brugt på retsstridig måde, jf.  

 retsplejelovens § 41, stk. 2, som er omtalt ovenfor.
 I retspraksis er den omstændighed, at en dom har  

 offentlig interesse, for journalisters vedkommende i visse tilfælde  

 blevet sidestillet med retlig interesse, jf. betænkningen side  

 72-74.
Når journalister får aktindsigt, sker det i  

 praksis oftest ved, at journalisten får mulighed for at læse  

 dommen m.v. på dommerkontoret.
Nogle retter lader fremmødte  

 journalister gennemlæse anklageskriftet umiddelbart før eller  

 ved begyndelsen af retsmødet.
I sager af betydelig offentlig interesse  

 sker det, at retterne producerer domsudskrifter i et større oplag.
 Det er fast antaget i retspraksis, at pressen ikke har en  

 sådan retlig interesse i en skyldners begæring om konkurs,  

 akkordforhandling, anmeldelse af betalingsstandsning eller ansøgning  

 om gældssanering, at journalister kan få oplysning herom ved at  

 henvende sig til skifteretten.
 4.2. Lovforslagets indhold.
 Massemediernes almindelige interesse i sager, der  

 behandles ved domstolene, kan efter retspraksis ikke betegnes som en retlig  

 interesse som nævnt i retsplejelovens § 41. I praksis giver mange  

 retter dog medierne aktindsigt i videre omfang, end det følger af  

 loven.
Under hensyn til den vigtige samfundsmæssige  

 funktion, som den offentlige omtale af retssager har, finder udvalget, at  

 pressens arbejde med retssagerne bør lettes, hvis det ikke strider mod  

 andre væsentlige interesser, herunder hensynet til privatlivets fred og  

 til retshåndhævelsens effektivitet.
En meget vidtgående  

 adgang til aktindsigt vil dog medføre væsentlige praktiske  

 vanskeligheder med at afgrænse det materiale, som af hensyn til  

 efterforskningen eller privatlivets fred ikke kan offentliggøres.
Udvalget finder på den anførte baggrund, at  

 pressen bør have adgang til aktindsigt i videre omfang, end det  

 følger af retsplejelovens § 41, og at dette bør finde  

 udtryk i loven.
Der bør endvidere ikke være noget til hinder  

 for, at nogle retter som hidtil har »husaftaler« med journalister, der  

 dagligt beskæftiger sig med retsstoffet, om aktindsigt i videre omfang  

 end efter de foreslåede regler.
 Udvalget finder, at de nærmere regler om pressens  

 aktindsigt bør være forskellige alt efter, om der er tale om  

 straffesager eller civile sager.
 Der henvises til betænkningen side 79-80.
 4.2.1. Aktindsigt i straffesager.
Efter lovforslaget vil retslisterne fremover skulle  

 udformes således, at de kort oplyser, hvad sagerne drejer sig om, jf.  

 pkt. 3 ovenfor.
Dette er dog efter udvalgets opfattelse ikke  

 tilstrækkeligt til, at pressen alene på grundlag heraf kan  

 forhåndsomtale sagen forsvarligt eller kan vurdere, om sagen i  

 øvrigt bør refereres.
 Udvalget anfører, at de dokumenter, som i  

 straffesager særligt kan være interessante for pressen  

før domsforhandlingen, er anklageskriftet,  

 retsmødebegæringen (forhørsbegæringen) og allerede  

 foreliggende retsbogsudskrifter.
Efter udvalgets opfattelse er anklageskrifter og  

 retsmødebegæringer den bedste introduktion til en  

 straffesag.
Heri findes en beskrivelse af forbrydelsen samt den sigtedes  

 eller tiltaltes navn, adresse og cpr-nummer.
Udvalget foreslår på  

 den baggrund, at journalister forud for domsforhandlingen skal have mulighed  

 for at læse og eventuelt få kopi af disse dokumenter.
Udvalget  

 finder, at det bør være en forudsætning, at den sigtede  

 eller tiltalte forinden selv er gjort bekendt med sigtelsen/tiltalen, og at  

 han - medmindre beskikkelse af en forsvarer i det pågældende  

 tilfælde er obligatorisk - har haft lejlighed til at tage stilling til,  

 om han ønsker at få beskikket en forsvarer.
Tiltalte bør  

 også have haft lejlighed til at tale med forsvareren og f.eks. tage  

 stilling til, om der skal fremsættes begæring om navneforbud.
 Udvalget foreslår, at justitsministeren bemyndiges  

 til at fastsætte regler om, på hvilket tidspunkt udlevering eller  

 gennemsyn af anklageskriftet eller retsmødebegæringen kan  

 ske.
Udvalget finder, at den foreslåede ordning ikke  

 bør medføre, at der rettes henvendelse til eventuelle  

 forurettede, som medierne ikke har kendskab til i forvejen.
Udvalget  

 foreslår derfor, at forurettede anonymiseres, inden medierne får  

 adgang til anklageskriftet eller retsmødebegæringen.
 Det foreslås endvidere, at dommeren  

 (justitssekretæren) skal kunne nægte aktindsigt af egen drift  

 eller på begæring af anklagemyndigheden eller forsvareren under  

 de omstændigheder, som er nævnt i retsplejelovens § 41,  

 stk. 2, det vil bl.a. sige, hvis der undtagelsesvis er begrundet frygt  

 for, at aktindsigten vil blive brugt på retsstridig måde.  

 Afgørelsen skal træffes ved kendelse.
 Justitsministeriet er enig i udvalgets synspunkter og  

 forslag, og lovforslaget er udarbejdet i overensstemmelse hermed.
 Justitsministeriet finder dog, at der ikke kun er behov  

 for at sikre forurettedes, men også eventuelle vidners anonymitet, hvis  

 deres identitet fremgår af anklageskriftet eller  

 retsmødebegæringen.
Justitsministeriet agter på baggrund af udvalgets  

 forslag, jf. betænkningen side 81, at udforme de administrative regler  

 således, at medierne tre dage før domsforhandlingen eller  

 retsmødet kan få mulighed for på dommerkontoret at  

 læse eller få en kopi af anklageskriftet eller  

 retsmødebegæringen, såfremt anklageskriftet eller  

 retsmødebegæringen er blevet forkyndt for tiltalte/sigtede  

 mindst en uge forinden.
I tilfælde, hvor  

 retsmødebegæringen eller anklageskriftet ikke forkyndes, men  

 alene sendes som almindeligt brev, skal der være gået mindst en  

 uge fra det tidspunkt, hvor den sigtede eller tiltalte må antages at  

 have fået retsmødebegæringen eller anklageskriftet i  

 hænde, dvs. 9 dage efter afsendelsen fra dommerkontoret.
Hvis der  

 længe inden udarbejdelsen af retsmødebegæring eller  

 anklageskrift er blevet beskikket en forsvarer - f.eks. fordi der har  

 været grundlovsforhør - skal pressen dog kunne få  

 aktindsigt tre dage før domsforhandlingen eller retsmødet, hvis  

 blot den sigtede eller tiltalte forinden har fået  

 retsmødebegæringen eller anklageskriftet i hænde eller har  

 fået den forkyndt.
Den foreslåede udvidelse af pressens adgang til  

 aktindsigt i retsmødebegæring og anklageskrift medfører  

 ikke ændringer i reglerne om, i hvilket omfang og på hvilken  

 måde retssager kan omtales offentligt.
F.eks. skal offentlig gengivelse  

 af retsforhandlinger være objektiv og loyal, jf. retsplejelovens  

 § 1017, og efter § 1017 b må forurettedes identitet ikke  

 offentliggøres i sager om forbrydelser mod  

 kønssædeligheden.
 Der henvises til betænkningen side 80-82 og til  

 lovforslagets § 1, nr. 2.
 I straffesager er det efter gældende ret kun  

 anklagemyndigheden, forsvareren og eventuelle beskikkede advokater, der kan  

 få lov til at læse eller få kopi af  

retsbøgerne, før sagen er afsluttet.
Udvalget anfører, at en udvidelse af den  

 personkreds, som har adgang til retsbøgerne, mens sagen verserer, i  

 sig selv indebærer en risiko for misbrug og for en svækkelse af  

 vidnebeviset.
Retsbogen gengiver imidlertid kun det, der er foregået i  

 retsmøderne, og disse har medierne som udgangspunkt lov til at  

 overvære og referere.
På den baggrund finder udvalget det mindre  

 betænkeligt, at der på visse vilkår gives journalister m.v.  

 adgang til at læse eller få kopi af retsbøgerne, selv om  

 straffesagen endnu verserer.
Udvalget finder, at pressens adgang til retsbøgerne  

 bør begrænses således, at aktindsigt er udelukket, hvis  

 retsmødet er foregået for lukkede døre eller delvist  

 lukkede døre.
Hvis dørlukning alene er besluttet for at sikre  

 ro og orden i retslokalet, bør der dog være adgang til  

 aktindsigt, idet det i så fald er tilladt at referere retsmødet  

 offentligt.
 Udvalget foreslår, at aktindsigt i retsbøger  

 skal kunne nægtes efter samme regler som for anklageskrifter og  

 retsmødebegæringer, jf. ovenfor.
Justitsministeriet kan i det væsentlige tilslutte  

 sig udvalgets synspunkter.
Justitsministeriet finder det dog rigtigst, at den  

 udvidede adgang for journalister til at få aktindsigt i  

 retsbøgerne først bør gælde efter, at den  

 pågældende sag er afsluttet (dvs. når dommen er afsagt).  

 Lovforslaget er udformet i overensstemmelse hermed.
 Der henvises til betænkningen side 82-83 og til  

 lovforslagets § 1, nr. 2.
Med hensyn til aktindsigt under domsforhandlingen  

 anfører udvalget, at et indgående og korrekt referat af  

 domsforhandlingen må forudsætte, at journalisten er til stede som  

 tilhører under retsmødet.
Selv om journalisten er til stede,  

 kan det imidlertid være vanskeligt at følge med i mere  

 komplicerede sager eller sager, hvor parterne samles omkring  

 dommersædet for at forklare ud fra et rids eller et fotografi.
I  

 straffesager har parterne ofte udarbejdet hjælpebilag, f.eks.  

 oversigter, der viser en selskabskonstruktion, eller skemaer, der viser den  

 kronologiske rækkefølge af nogle begivenheder.
Sådanne  

 bilag og rids over gerningsstedet kan være en stor hjælp til at  

 forstå forelæggelsen af sagen og de forklaringer, der  

 afgives.
 Udvalget foreslår, at journalister, der  

 følger en retssag, får mulighed for at låne eventuelle  

hjælpebilag eller rids under retsmødet.
Udvalget finder, at retten i enkelte konkrete  

 tilfælde på en parts eller et vidnes begæring eller af egen  

 drift skal kunne nægte journalisten at låne de nævnte  

 bilag.
Der kan være behov herfor på grund af dokumentets karakter  

 (f.eks. hvis det indeholder strengt fortrolige oplysninger, som pressen  

 normalt ikke ville have adgang til, eller det ikke er praktisk muligt at lave  

 flere eksemplarer af bilaget). Udlån kan efter udvalgets forslag  

 også nægtes i de tilfælde, der er nævnt i  

 retsplejelovens § 41, stk. 2, f.eks. hvis der er rimeligt begrundet  

 frygt for, at bilagene vil blive anvendt på retsstridig måde.
 Justitsministeriet kan tiltræde udvalgets  

 synspunkter og forslag, og lovforslaget er udformet i overensstemmelse  

 hermed.
 Der henvises til betænkningen side 84-85 og til  

 lovforslagets § 1, nr. 2.
Udvalget foreslår, at journalister efter  

 domsforhandlingen skal kunne få aktindsigt i  

retsbøger, herunder domme, under forudsætning af, at de  

 betingelser, der i øvrigt gælder for aktindsigt - herunder som  

 udgangspunkt, at det pågældende retsmøde ikke har  

 været lukket helt eller delvist - er opfyldt.
Udvalget anfører i  

 den forbindelse på grundlag af en  

 spørgeskemaundersøgelse, at mange dommere i dag ikke synes at  

 være betænkelige ved at give journalister adgang til at  

 læse eller få kopi af domme eller kendelser, der er afsagt i  

 offentlige retsmøder.
 Udvalget finder, at undtagelsesreglen i retsplejelovens  

 § 41, stk. 2, bør finde tilsvarende anvendelse, mens man  

 ikke finder grundlag for at anvende en sådan ordning med  

 forudgående høring af politimesteren, som der er hjemmel til at  

 fastsætte efter bestemmelsen i retsplejelovens § 41, stk. 4.  

 Udvalget foreslår i stedet - ligesom ved aktindsigt forud for  

 domsforhandlingen - at dommeren (justitssekretæren) af egen drift eller  

 på begæring af anklagemyndigheden eller forsvareren skal kunne  

 nægte aktindsigt i retsbøger, herunder domme, hvis der  

 foreligger forhold som omtalt i retsplejelovens § 41, stk. 2.  

 Dommeren (justitssekretæren) vil dog naturligvis ikke være  

 afskåret fra at høre politiet eller anklagemyndigheden, hvis han  

 finder anledning hertil.
 Udvalget forudsætter, at de almindelige  

 kæreregler finder anvendelse.
 Justitsministeriet er enig i udvalgets synspunkter og  

 forslag, og lovforslaget er udarbejdet i overensstemmelse hermed.
 Sammenfattende omfatter den foreslåede adgang til  

 aktindsigt for journalister m.v. følgende dokumenter:
 Anklageskrift.
 Retsmødebegæring.
 Retsbøger, når sagen er afsluttet, dog som  

 hovedregel ikke, hvis det pågældende retsmøde har  

 været holdt for lukkede døre.
 Hjælpebilag (f.eks. oversigter over komplicerede  

 selskabskonstruktioner eller kronologiske oversigter) og rids, der  

 bruges under domsforhandlingen.
Adgangen til aktindsigt omfatter ikke  

 bevisfortegnelsen, udskrift af retslige undersøgelser og  

 bevishandlinger, sagens øvrige dokumenter og synlige beviser.
Der kan  

 således bl.a. ikke gives aktindsigt i politirapporter, fotos af  

 ofre, straffeattester og forakter (dvs. tiltaltes tidligere domme m.v.)  

 samt eventuelle mental- eller personundersøgelser.
Som nævnt ovenfor medfører den udvidede  

 adgang til aktindsigt i straffesager ikke ændringer i reglerne om, i  

 hvilket omfang og på hvilken måde pressen må referere  

 retssager offentligt.
Det kan nævnes, at det vil være strafbart  

 at videregive oplysninger, som er fremkommet i et offentligt (eller lukket)  

 retsmøde, hvis videregivelsen er i strid med bestemmelserne i  

 straffelovens kapitel 27 om freds- og æreskrænkelser.
 Der henvises til betænkningen side 85-86 og til  

 lovforslagets § 1, nr. 2.
 4.2.2. Aktindsigt i civile sager.
Udvalget peger på, at civile retssager i  

 modsætning til straffesager fortrinsvis er af privat eller  

 forretningsmæssig karakter.
Begge parter vil ofte være  

 interesserede i, at sagens nærmere omstændigheder ikke bliver  

 »spredt« i offentligheden, i hvert ikke før domsforhandlingen finder  

 sted.
En væsentlig udvidelse af pressens adgang til aktindsigt i disse  

 sager vil kunne medføre, at flere sager i stedet vil blive behandlet  

 ved voldgift, der foregår for lukkede døre.
 Disse forhold er indgået i udvalgets overvejelser om  

 behovet for at udvide pressens adgang til aktindsigt i civile sager.
Udvalget finder ikke, at der bør gives journalister  

 adgang til at læse eller få kopi af stævningen,  

 svarskriftet og eventuelle andre processkrifter.
Det bør fortsat  

 kun være den, der har en retlig interesse heri, som kan få  

 aktindsigt i disse dokumenter.
Udvalget peger bl.a. på, at parterne normalt har  

 fuld rådighed over en civil sag, og at det ikke ville være  

 rimeligt, hvis andre gennem aktindsigt kunne skaffe sig viden om sager, som  

 parterne eventuelt forliger eller hæver inden domsforhandlingen.
Ved  

 indledningen af domsforhandlingen bliver sagen forelagt for retten, og sagens  

 bilag bliver nævnt og eventuelt læst op.
Hermed får  

 journalister (og andre), som er til stede, de oplysninger, der stadig er  

 relevante efter den »tilskæring« af sagen, som parterne normalt  

 foretager inden domsforhandlingen.
Det vil dog stadig kunne være vanskeligt at  

 følge med i mere komplicerede sager eller sager, hvori der  

 indgår sagkyndige erklæringer, og hvor forklaringerne ofte tager  

 udgangspunkt i sagens bilag.
Udvalget finder ikke, at journalister bør  

 have krav på aktindsigt i bilag, der anvendes under  

 domsforhandlingen, men udvalget foreslår, at det præciseres i  

 loven, at retten med parternes tilladelse kan give tilstedeværende  

 journalister lov til under domsforhandlingen at låne en kopi af et  

 eller flere bilag.
 Udvalget foreslår endvidere, at journalister skal  

 kunne få aktindsigt i retsbøgerne og i rettens  

supplerende redegørelser i tilfælde, hvor en  

 såkaldt kort dom ankes, jf. retsplejelovens § 366 a, stk. 3.  

 Retten til aktindsigt skal dog ikke gælde, hvis retsmødet har  

 været helt eller delvist lukket, bortset fra tilfælde, hvor  

 dørene alene er blevet lukket for at sikre ro og orden i  

 retslokalet.
Den foreslåede ret til aktindsigt skal gælde  

 både, mens sagen verserer, og efter, at den er afsluttet, og skal  

 således også omfatte dombogen.
Aktindsigt skal efter forslaget  

 gennemføres ved, at journalisten får mulighed for at læse  

 i retsbogen på dommerkontoret, eller ved, at journalisten får en  

 udskrift af retsbogen.
 Retten til aktindsigt i retsbogen betyder i  

 tilfælde, hvor sagen sluttes med et indenretligt forlig, at  

 journalister bl.a. kan få kendskab til den nøjagtige ordlyd af  

 forliget.
 Udvalget foreslår, at adgangen til aktindsigt i  

 retsbøgerne ikke skal gælde i visse familieretlige sager, i  

 sager om prøvelse af administrativt bestemt frihedsberøvelse og  

 i sager om prøvelse af beslutning om adoption uden samtykke.
 Udvalget finder herudover, at aktindsigt i  

 retsbøgerne ligesom i straffesager bør kunne nægtes i de  

 tilfælde, der fremgår af retsplejelovens § 41, stk. 2,  

 jf. ovenfor.
Justitsministeriet kan i det væsentlige tilslutte  

 sig udvalgets synspunkter.
Justitsministeriet finder dog, at der først  

 bør gives aktindsigt i retsbøger, når den  

 pågældende sag er afsluttet (f.eks. ved dom, forlig eller fordi  

 sagen hæves af en part), jf. pkt. 4.2.1 ovenfor om straffesager.  

 Lovforslaget er udformet i overensstemmelse hermed.
 Der henvises til betænkningen side 86-89 og til  

 lovforslagets § 1, nr. 2.
 4.2.3. Aktindsigt i foged- og skiftesager.
 Udvalget foreslår ikke særlige regler om  

 aktindsigt i foged- og skiftesager.
Udvalget anfører, at der ikke bør ske  

 ændringer i den særlige bestemmelse i konkurslovens § 9,  

 hvorefter kun den, der har retlige interesse heri, kan få aktindsigt i  

 bl.a. konkursbegæringer.
Udvalget bemærker, at navnlig  

 offentliggørelse af en grundløs konkursbegæring kan volde  

 den, begæringen er indgivet mod, ubodelig skade.
 Justitsministeriet er enig i udvalgets synspunkter.
 Der henvises til betænkningen side 89 og til pkt.  

 4.1. ovenfor.
 5. Dørlukning, referatforbud og navneforbud.
 5.1. Gældende ret m.v.
 Dørlukning.
Efter retsplejelovens § 29, stk. 1, er  

 retsmøder som udgangspunkt åbne for offentligheden.
Dette udslag  

 af offentlighedsprincippet gælder både i civile sager og  

 straffesager.
 Princippet om åbne døre har navnlig til  

 formål at medvirke til at sikre en retfærdig rettergang, jf.  

 betænkningen side 95. Dette hensyn kan imidlertid i nogle nærmere  

 angivne tilfælde vige for andre væsentlige hensyn, jf.  

 retsplejelovens § 29, stk. 2-6. Retten kan således i  

 både civile sager og straffesager undtagelsesvis beslutte, at et  

 retsmøde skal holdes for lukkede døre, når hensynet til  

 sædeligheden, ro og orden i retslokalet, statens forhold til fremmede  

 magter eller særlige hensyn til disse i øvrigt kræver  

 det.
 I civile sager kan dørene desuden lukkes, hvis  

 offentlighedens tilstedeværelse vil tilføje nogen en  

 ufornøden krænkelse, herunder når forklaring skal afgives  

 om forretnings- eller driftshemmeligheder.
I straffesager kan dørene lukkes, hvis sigtede  

 eller tiltalte er under 18 år, samt undtagelsesvis i visse  

 tilfælde, hvor særegne omstændigheder giver grund til at  

 antage, at offentlighedens tilstedeværelse vil medføre fare for  

 nogens sikkerhed eller vil tilføje nogen en ufornøden  

 krænkelse.
Dørene kan også lukkes, hvis særegne  

 omstændigheder giver grund til at antage, at offentlighedens  

 tilstedeværelse på afgørende måde vil hindre sagens  

 oplysning.
Under domsforhandlinger kan retsmødet dog kun lukkes af den  

 sidstnævnte grund i et meget begrænset omfang, som er  

 nærmere angivet i bestemmelsen.
 I de ovenfor nævnte tilfælde skal retten  

 overveje, om det i stedet for dørlukning vil være  

 tilstrækkeligt med et referat- og navneforbud, jf. retsplejelovens  

 § 29, stk. 5.
 I straffesager gælder endvidere, at dørene  

 efter begæring lukkes under forurettedes forklaring i sager om  

 voldtægt, incest m.v., jf. retsplejelovens § 29, stk. 6.
 Der er herudover mulighed for dørlukning ved  

 retsmøder i Den Særlige Klageret (retsplejelovens § 49,  

 stk. 5), når der afhøres personer, som ikke har pligt til  

 at afgive vidneforklaring (retsplejelovens § 173, stk. 2),  

 når retten mægler forlig i civile sager (retsplejelovens  

 § 269) og i værgemålssager (retsplejelovens § 462,  

 stk. 1). Retsmøder i ægteskabssager,  

 forældremyndighedssager, faderskabssager og sager om prøvelse af  

 beslutning om adoption uden samtykke holdes altid for lukkede døre  

 (retsplejelovens §§ 453, 456 o, og 475 g, stk. 1).
Retsmøder i fogedretten antages som udgangspunkt at  

 være åbne for offentligheden på samme måde som i  

 civile sager.
Det samme gælder retsmøder i skifteretten,  

 når der behandles en tvist, samt bl.a. ved møder i et konkursbo  

 efter, at der er afsagt konkursdekret, jf. betænkningen side 106  

 sammenholdt med side 70. Der kan også henvises til bestemmelsen i  

 dødsboskiftelovens § 114, stk. 1 (modsætningsvis).
 Trykt retspraksis om dørlukning er sparsom, og  

 kendelserne er som regel konkret begrundede.
 I betænkningen redegør udvalget for  

 resultaterne af nogle undersøgelser, som udvalget har fået  

 foretaget af, hvor ofte retsmøder holdes for lukkede døre, jf.  

 betænkningen side 101-106. Udvalget anfører bl.a., at  

 dørlukning kun sker i en lille procentdel af alle retsmøder,  

 men at dørene oftere lukkes i sager, der omtales i massemedierne, end  

 i retssager generelt.
 Referatforbud og navneforbud.
Efter retsplejelovens § 31, stk. 2, er det  

 forbudt offentligt at referere forhandlinger, der er foregået under et  

 lukket retsmøde, medmindre dørene alene er blevet lukket for at  

 sikre ro og orden i retslokalet.
Selv om der er truffet beslutning om  

 dørlukning, kan retsformanden give personer, der ikke har noget med  

 sagen at gøre, adgang til at overvære retsmødet, og  

 forbudet mod at referere offentligt gælder så også for  

 disse personer, som desuden heller ikke må referere forhandlingerne  

 over for personer, der ikke har haft adgang til retslokalet.
Retsplejelovens § 31, stk. 3, indeholder  

 endvidere en generel bestemmelse vedrørende referatforbud i  

 straffesager, der holdes for åbne døre.
Der kan efter  

 begæring fra værgen eller kommunen nedlægges forbud mod  

 offentligt at referere forhandlingerne i retten (referatforbud), hvis sigtede  

 er under 18 år.
Der kan endvidere nedlægges referatforbud, hvis  

 offentlig gengivelse af forhandlingerne kan skade sagens oplysning, eller  

 hvis der er grund til at antage, at offentlig gengivelse vil medføre  

 fare for nogens sikkerhed eller vil tilføje nogen en ufornøden  

 krænkelse.
Retsplejelovens § 31, stk. 3, indeholder desuden  

 bestemmelse om adgangen til at nedlægge et såkaldt navneforbud i  

 straffesager.
Hvis det begæres, og ingen offentlig interesse findes at  

 tale herimod, kan retten nedlægge forbud mod at referere navn, stilling  

 eller bopæl eller på anden måde offentliggøre  

 sigtedes (tiltaltes) eller andre involverede personers identitet.
 Udover den generelle regel i § 31, stk. 3,  

 indeholder retsplejeloven bestemmelser om helt eller delvist referatforbud i  

 visse særlige tilfælde, f.eks. ved afhøring af vidner  

 trods vidnefritagelsesgrund (retsplejelovens § 173, stk. 2) og i  

 sager om prøvelse af administrativt bestemt frihedsberøvelse  

 (retsplejelovens § 473, hvorefter det kan bestemmes, at der ved  

 offentlig gengivelse af forhandlingerne i retten ikke må ske  

 offentliggørelse af navn m.v. for nogen af de personer, der er  

 nævnt under sagen). Der henvises i øvrigt til betænkningen  

 side 98-99.
 Et navneforbud er efter retspraksis reelt et forbud mod at  

 beskrive den pågældende på en sådan måde, at  

 vedkommendes identitet derved eller i samspil med andre oplysninger  

 afsløres for andre end en helt snæver kreds af personer, jf.  

 betænkningen side 113 samt Asbjørn Jensen og Bitte Dyrbergs  

 redegørelse i Anklagemyndighedens Årsberetning 1989, side  

 88ff.
 Rettens kendelse om at nedlægge referatforbud eller  

 navneforbud kan ikke kæres, og den sparsomme trykte retspraksis giver  

 derfor næppe et dækkende billede af, i hvilke tilfælde der  

 nedlægges referatforbud og navneforbud, jf. betænkningen side  

 107-108.
 I betænkningen redegør udvalget for  

 resultaterne af nogle undersøgelser, som udvalget har fået  

 foretaget af, hvor ofte der nedlægges referatforbud og navneforbud, jf.  

 betænkningen side 101- 106. Udvalget anfører bl.a., at  

 sådanne forbud kun nedlægges i en lille procentdel af alle sager,  

 men at det formentlig kan konkluderes, at der oftere nedlægges  

 navneforbud i sager, som massemedierne interesserer sig for, end i sager  

 generelt.
I retspraksis er der eksempler på, at journalister  

 er blevet dømt for overtrædelse af et navneforbud, selv om  

 journalisterne ikke var klar over, at der var nedlagt navneforbud.
I  

 betænkningen (side 108) omtales en dom fra Østre Landsret, som  

 er gengivet i Ugeskrift for Retsvæsen 1994, side 341, og hvor der var  

 nedlagt navneforbud i lukkede retsmøder under efterforskningen.  

 Landsretten fandt, at de pågældende journalister, som vidste, at  

 de sigtede var blevet meldt til bagmandspolitiet, havde handlet uagtsomt ved  

 ikke at undersøge, om der var blevet nedlagt navneforbud under  

 efterforskningen.
 5.2. Lovforslagets indhold.
 Dørlukning og referatforbud.
 Udvalget finder det nødvendigt, at de hensyn, som  

 ligger bag reglerne om dørlukning og referatforbud, kan tilgodeses.  

 Det gælder selv i sager, hvor offentlighedens interesse i at få  

 information kan siges at veje særligt tungt, f.eks. i sager om  

 forbrydelser i offentlig tjeneste eller sager om forbrydelser mod det  

 offentlige.
Udvalget finder, at de gældende regler om  

 dørlukning og referatforbud bør opretholdes.
Udvalget  

 foreslår dog nogle sproglige og redaktionelle ændringer af  

 bestemmelserne.
Udvalget anfører, at det er væsentligt, at  

 man i retternes praksis er opmærksom på de muligheder, som  

 retsplejeloven giver for at differentiere indskrænkningerne i  

 offentlighedens adgang til at følge en sag.
Udvalget peger bl.a.  

 på bestemmelsen i lovens § 29, stk. 5, hvorefter  

 dørlukning ikke må ske, hvis det er tilstrækkeligt at  

 anvende bestemmelserne om referatforbud og navneforbud.
 Justitsministeriet kan tilslutte sig udvalgets synspunkter  

 og forslag, og lovforslaget er udarbejdet i overensstemmelse hermed.
 Der henvises til betænkningen side 110-112 og til  

 lovforslagets § 1, nr. 1 (§§ 29-30 b).
 Navneforbud.
Efter retsplejelovens § 31, stk. 3, skal der  

 nedlægges navneforbud, hvis der fremsættes anmodning herom, og  

 ingen offentlig interesse findes at tale herimod.
Det er ikke  

 nødvendigt for at nedlægge navneforbud, at en omtale i pressen  

 vil tilføje den pågældende en ufornøden  

 krænkelse.
Udvalget peger på, at retsplejeloven og lovens  

 forarbejder ikke indeholder mere præcise angivelser af, hvordan den  

 offentlige interesse skal vægtes i forhold til hensynet til sigtede  

 (tiltalte) eller andre involverede personer.
Der er således overladt et  

 betydeligt skøn til domstolene.
 Udvalget vurderer praksis ved domstolene således, at  

 der skal være tungtvejende grunde, før man nægter at  

 nedlægge navneforbud, jf. betænkningen side 113.
Udvalget finder, at domstolene fortsat i hver sag må  

 veje den enkeltes interesse i at få nedlagt et navneforbud op mod den  

 offentlige interesse i at kunne få oplyst den pågældendes  

 identitet.
Udvalget foreslår imidlertid, at det i loven angives  

 nærmere, hvilke forhold der kan tale imod nedlæggelse af  

 navneforbud.
Udvalget foreslår endvidere, at navneforbud kun skal kunne  

 nedlægges, hvis afsløring af den pågældendes  

 identitet vil udsætte nogen - vedkommende selv eller f.eks. dennes  

 familie - for en unødvendig krænkelse, jf. nærmere herom  

 bemærkningerne til den foreslåede § 31.
 Justitsministeriet er enig i disse forslag, og  

 lovforslaget er udformet i overensstemmelse hermed, jf. § 1, nr. 1  

 (§ 31, stk. 1 og 3).
 Udvalget anfører, at straffesager undertiden kan  

 udvikle sig sådan i tiden mellem de første retsmøder (om  

 efterforskningsskridt) og domsforhandlingen, at et navneforbud, som er  

 nedlagt på et tidligt tidspunkt, bør ophæves undervejs.  

 Udvalget foreslår, at der i loven indføjes en udtrykkelig  

 hjemmel hertil.
 Justitsministeriet er enig i dette forslag, og  

 lovforslaget er udformet i overensstemmelse hermed, jf. § 1, nr. 1  

 (§ 31 a, stk. 2).
 Udvalget har i forbindelse med afgivelsen af  

 betænkningen over for Justitsministeriet peget på, at der efter,  

 at udvalget har afsluttet sit arbejde, er afsagt to kendelser  

 vedrørende navneforbud af henholdsvis Vestre og Østre Landsret.  

 Kendelserne drejer sig om, hvorvidt der kan nedlægges navneforbud uden  

 tilslutning til et ordinært retsmøde, f.eks. domsforhandling.  

 Udvalget anfører, at de to kendelser er modstridende, og at  

 gældende ret nu må anses for uafklaret, indtil der foreligger en  

 afgørelse fra Højesteret.
 De pågældende kendelser er nærmere  

 omtalt i udvalgets skrivelse af 6. marts 1997 til Justitsministeriet.  

 Skrivelsen er medtaget som bilag 1 til lovforslaget.
 Et flertal (8 medlemmer) anbefaler, at retstilstanden  

 afklares ved, at der i retsplejeloven indsættes en bestemmelse om,  

 under hvilke retsmøder der kan nedlægges navneforbud.
 Et mindretal (6 medlemmer) mener, at der ikke bør  

 drages nogen konsekvens af de refererede kendelser i forhold til udvalgets  

 forslag om retslister og aktindsigt, før en afgørelse fra  

 Højesteret foreligger.
Justitsministeriet kan tiltræde flertallets forslag  

 om, at det afklares i loven, hvornår der kan nedlægges  

 navneforbud.
Det foreslås, at navneforbud skal kunne nedlægges  

 allerede under sagens efterforskning i et retsmøde, der afholdes alene  

 med henblik på at tage stilling til en anmodning herom.
 Der henvises til lovforslagets § 1, nr. 1 (§ 31  

 a, stk. 1).
 Udvalget har endvidere drøftet, om der bør  

 kunne nedlægges navneforbud vedrørende juridiske personer  

 (f.eks. et aktieselskab). Den gældende bestemmelse om navneforbud er i  

 retspraksis i enkelte tilfælde blevet brugt på juridiske  

 personer, selv om hjemlen hertil ikke fremgår udtrykkeligt af  

 loven.
Halvdelen af udvalgets medlemmer (formanden og 6  

 medlemmer) finder, at der bør være mulighed for at  

 nedlægge navneforbud vedrørende juridiske personer, når de  

 skærpede betingelser for navneforbud, som udvalget er enigt om at  

 foreslå, giver grundlag for det.
Disse medlemmer bemærker dog, at  

 der ikke er de samme hensyn at tage til juridiske personer som til fysiske  

 personer.
På den baggrund, og da det kan være vanskeligt at  

 referere en sag vedrørende en juridisk person uden at omtale denne  

 på en måde, så den vil kunne identificeres, foreslår  

 de nævnte medlemmer en særlig bestemmelse, hvorefter et  

 navneforbud vedrørende en juridisk person er begrænset til et  

 forbud mod offentlig gengivelse af adresse og navn (herunder binavne og  

 kaldenavne).
Den anden halvdel af udvalgets medlemmer finder, at der  

 ikke bør kunne nedlægges navneforbud vedrørende juridiske  

 personer.
Disse medlemmer peger på, at formålet med et  

 navneforbud er at beskytte privatlivets fred m.v., ikke at beskytte  

 forretningsmæssige interesser.
Disse medlemmer finder, at en juridisk  

 person som sådan påkalder sig offentlighedens interesse, hvis den  

 sættes i forbindelse med strafbare forhold - det gælder i hvert  

 fald selskaber, der driver en større virksomhed eller er  

 børsnoterede.
Justitsministeriet finder ikke, at det bør  

 være udelukket at nedlægge navneforbud vedrørende  

 juridiske personer.
Efter Justitsministeriets opfattelse vil der med en  

 begrænsning af forbudet til kun at omfatte offentlig gengivelse af navn  

 og adresse være taget tilstrækkeligt hensyn til, at det skal  

 være muligt for medierne at referere en sag på en forsvarlig  

 måde.
Lovforslaget er på den baggrund udformet i overensstemmelse  

 med det forslag, som er fremsat af den førstnævnte halvdel af  

 udvalget, jf. lovforslagets § 1, nr. 1 (§ 31, stk. 2). Et  

 navneforbud efter den foreslåede bestemmelse vil ikke være til  

 hinder for, at journalisten nævner, hvilken form for virksomhed den  

 juridiske person udøver, f.eks. »eksportvirksomhed«.
 Udvalget har endvidere drøftet  

 spørgsmålet om journalisters overtrædelse af navneforbud,  

 der er bestemt i et lukket retsmøde.
Et flertal (8 medlemmer) finder, at journalisterne fortsat  

 selv må undersøge, om der er nedlagt navneforbud.
Det må  

 som hidtil bero på en konkret vurdering, om en journalist har handlet  

 uagtsomt ved ikke at undersøge navneforbudsspørgsmålet.  

 Disse medlemmer anfører, at en journalist, som er bekendt med, at en  

 sag efterforskes af politiet, bør forhøre sig om, hvorvidt der  

 er nedlagt navneforbud.
Et mindretal (6 medlemmer) anfører, at  

 overtrædelse af navneforbud af principielle grunde ikke bør  

 kunne straffes, hvis den, som har overtrådt forbudet, hverken har  

 fået navneforbudet kundgjort fra retten eller har haft mulighed for at  

 overvære det retsmøde, hvor forbudet blev bestemt.
For at  

 gøre det lettere for journalister m.v. selv at undersøge, om  

 der er nedlagt navneforbud, foreslår mindretallet, at der etableres et  

 centralt register, hvor journalister kan få oplysning om nedlagte  

 navneforbud i verserende sager i alle retskredse.
Det ovenfor nævnte flertal i udvalget finder ikke,  

 at der bør etableres et centralt register for navneforbud.
Flertallet  

 anfører, at et sådant register vil kunne medføre en  

 øget medieinteresse for sager med navneforbud, og at dette vil stride  

 mod formålet med at nedlægge navneforbud.
 Retsplejerådet har i sin udtalelse om  

 betænkningen peget på den mulighed, at det med henblik på  

 afgrænsning af det strafbare område ved overtrædelse af  

 navneforbud beskrives nærmere i retsplejeloven, i hvilket omfang  

 journalister har pligt til at undersøge, om der er nedlagt  

 navneforbud, inden en sag omtales.
Efter Justitsministeriets opfattelse vil et centralt  

 register for navneforbud i sig selv kunne medføre en særlig  

 medieinteresse for sager med navneforbud.
Som anført af udvalgets  

 flertal vil dette stride mod formålet med navneforbud.
 Justitsministeriet finder, at det som foreslået af  

 Retsplejerådet i stedet bør fastlægges nærmere i  

 loven, på hvilken måde journalister m.v. skal undersøge,  

 om der er nedlagt navneforbud.
Det foreslås på denne baggrund at udforme  

 straffebestemmelsen vedrørende navneforbudsreglerne således, at  

 overtrædelse af et navneforbud alene kan straffes, hvis journalisten,  

 da han offentliggjorde sigtedes (tiltaltes) identitet, vidste, at der var  

 nedlagt navneforbud, eller vidste eller burde vide, at det forhold, som  

 journalisten omtalte, blev efterforsket af politiet og/eller verserede som en  

 straffesag ved retten.
Det foreslås, at journalisten ikke kan straffes,  

 hvis han inden offentliggørelsen har spurgt hos retten,  

 anklagemyndigheden eller politiet, om der var nedlagt navneforbud.
 Der henvises til lovforslagets § 1, nr. 1 (§ 32  

 b, stk. 2).
 Der henvises om navneforbudsspørgsmålet i det  

 hele til betænkningen side 113-116.
 6. Massemediernes ret til at udtale sig om og kære  

 afgørelser om dørlukning, referatforbud og navneforbud.
 6.1. Gældende ret m.v.
 Massemedierne har efter de gældende regler i  

 retsplejeloven ikke ret til at udtale sig, inden retten træffer  

 afgørelse om dørlukning eller nedlægger referatforbud  

 eller navneforbud.
Efter retsplejelovens § 30, stk. 1, skal rettens  

 beslutning om at lukke dørene træffes ved kendelse.
I  

 straffesager kan rettens beslutninger om dørlukning kæres, mens  

 kendelser, der går ud på, at dørene skal lukkes, ikke kan  

 kæres i civile sager.
Rettens nægtelse af at nedlægge  

 referatforbud eller navneforbud kan kæres, mens afgørelser, der  

 går ud på at nedlægge referatforbud eller navneforbud, ikke  

 kan kæres eller ankes, jf. retsplejelovens § 31, stk. 3.
Kære kan efter de generelle regler i retsplejelovens  

 §§ 393 og 968, stk. 1, indgives af enhver, over for hvem en  

 kendelse eller beslutning indeholder en afgørelse.
Domstolene har  

 afvist at behandle journalisters kære af kendelser om dørlukning  

 i straffesager under henvisning til, at kendelserne ikke indeholdt en  

 afgørelse i forhold til journalisterne, jf. betænkningen side  

 106-107.
 6.2. Lovforslagets indhold.
 Udvalget fremhæver, at massemediernes omtale af,  

 hvad der foregår i retssalene, er en forudsætning for reel  

 offentlighed i retsplejen.
Udvalget anfører, at anklager og forsvarer i  

 straffesager som regel er enige om at ønske dørlukning m.v.  

 Dette medfører efter udvalgets opfattelse en risiko for, at det ikke  

 overvejes nøje, om betingelserne for dørlukning m.v. er  

 opfyldt.
Den begrænsede kæreadgang indebærer også en  

 risiko for, at de enkelte retters praksis kan være meget  

 forskellig.
Udvalget foreslår, at massemedierne tillægges  

 ret til at udtale sig, inden retten træffer afgørelse om  

 dørlukning, referatforbud eller navneforbud.
Udvalget anfører,  

 at en sådan ret for mediernes repræsentanter til at udtale sig  

 vil sikre, at der kommer synspunkter frem, som kan give retten bedre mulighed  

 for at vurdere, om eller i hvilket omfang offentlighedsprincippet bør  

 fraviges i den konkrete sag.
 Udvalget foreslår endvidere, at massemedierne gives  

 adgang til over for retten at fremsætte begæring om  

ophævelse af referatforbud og navneforbud.
 Udvalget finder endelig, at der bør gives  

 massemedierne adgang til som udgangspunkt at kære afgørelser  

 om dørlukning, referatforbud og navneforbud (herunder også  

 rettens nægtelse af at ophæve et referatforbud eller navneforbud,  

 jf. ovenfor). Udvalget anfører, at en kæreadgang for pressen  

 navnlig skal skabe mulighed for at få fastlagt nogle generelle  

 retningslinjer og dermed en mere ensartet praksis ved de enkelte retter.  

 Efter udvalgets opfattelse vil en kæreadgang for pressen sandsynligvis  

 også medføre, at afgørelser om dørlukning m.v.  

 bliver begrundet mere fyldestgørende.
 Udvalget foreslår dels, at de gældende  

 indskrænkninger i kæreadgangen for så vidt angår  

 dørlukning, referatforbud og navneforbud ophæves, dels at der  

 gives massemediernes repræsentanter adgang til at kære rettens  

 afgørelser herom.
Den foreslåede ophævelse af de gældende  

 indskrænkninger i kæreadgangen indebærer, at også  

 sagens parter vil kunne kære alle afgørelser om  

 dørlukning, referatforbud og navneforbud.
Parterne vil dog efter  

 udvalgets forslag - i modsætning til bl.a. massemedierne - som  

 hovedregel ikke kunne kære afgørelser i de straffesager, der som  

 hovedregel ikke kan ankes, jf. retsplejelovens § 968, stk. 3. I  

 civile sager vil parterne ikke efter domsafsigelsen kunne kære  

 afgørelser, der er truffet under sagen, jf. retsplejelovens  

 § 390.
 Udvalget finder, at det ved afgørelser om  

 dørlukning bør være en betingelse for massemediernes  

 kæreadgang, at det pågældende medie var repræsenteret  

 under det retsmøde, hvor retten behandlede spørgsmålet om  

 dørlukning.
Udvalget anfører, at de almindelige  

 kæreregler bør gælde for massemediernes  

 kæremål.
De indskrænkninger i kæreadgangen, der  

 gælder for enhver, som ikke er part i sagen, bør også  

 gælde for medierne.
Efter udvalgets opfattelse bør det i de enkelte  

 tilfælde være op til domstolene at afgøre, om en  

 kærende har den fornødne retlige interesse i at få  

 kæremålet påkendt.
Det anføres i betænkningen,  

 at kære af afgørelser om navneforbud i hvert fald vil  

 have retlig interesse, indtil der er afsagt endelig dom.
Det kan være  

 af retlig interesse at kære et referatforbud også efter,  

 at der er afsagt endelig dom, idet referatforbud ikke automatisk  

 ophæves ved domsafsigelsen.
 Udvalget anfører, at man efter nøje  

 overvejelse finder det afgørende, at den, der skal afgive forklaring  

 for lukkede døre, kan regne med, at dørlukningen står ved  

 magt i den forstand, at en eventuel omgørelse i appelinstansen ikke  

 medfører, at medierne lovligt vil kunne referere den forklaring, der  

 er afgivet, og ikke medfører, at medierne efterfølgende kan  

 få aktindsigt i samme omfang, som hvis retsmødet var blevet  

 holdt for åbne døre.
Udvalgets forslag er derfor udformet således, at  

 omgørelse af en kendelse om dørlukning ikke skal have betydning  

 for det retsmøde, der er afholdt.
Dette indebærer ikke, at  

 massemedierne ikke har en retlig interesse i at få prøvet  

 afgørelser om dørlukning, idet formålet med  

 kæreadgangen er at få fastlagt nogle generelle retningslinjer til  

 vejledning for de involverede.
 Udvalget finder, at massemediers kæremål  

 vedrørende dørlukning m.v. kun helt undtagelsesvis bør  

 tillægges opsættende virkning, idet kæreadgangen som  

 ovenfor nævnt navnlig har til formål at give massemedierne  

 mulighed for generelt at øve indflydelse på domstolenes  

 vurdering af, hvornår det er rimeligt at begrænse offentlighedens  

 adgang til at følge en sag på denne måde.
 Justitsministeriet er enig i udvalgets synspunkter og  

 forslag, og lovforslaget er udformet i overensstemmelse hermed.  

 Justitsministeriet finder dog, at massemedierne bør være  

 underlagt samme begrænsning som sagens parter i adgangen til at  

 kære afgørelser om dørlukning m.v. i sager, der behandles  

 af landsretten som 2. instans, jf. lovforslagets § 1, nr. 13, der  

 indebærer, at disse kæremål kræver  

 Procesbevillingsnævnets tilladelse.
Det bemærkes, at dommeren i medfør af de  

 almindelige regler om procesledelse, jf. retsplejelovens kapitel 16,  

 bestemmer, hvornår et spørgsmål er tilstrækkeligt  

 behandlet.
Dommeren vil inden for rammerne af disse regler endvidere kunne  

 bestemme, på hvilken måde de tilstedeværende  

 medierepræsentanter kan fremkomme med deres synspunkter, før der  

 træffes afgørelse om dørlukning m.v.
 Er der mange journalister til stede, vil det for at  

 undgå, at behandlingen af det pågældende  

 spørgsmål trækker unødigt i langdrag, f.eks. kunne  

 bestemmes, at medierepræsentanternes synspunkter skal fremføres  

 af en enkelt journalist med mulighed for, at de øvrige journalister  

 kan supplere med eventuelle yderligere synspunkter.
Forslaget indebærer, at massemedierne får en  

 ret til at udtale sig samt en kæreadgang, som andre, der er til stede  

 som tilskuere ved et retsmøde, ikke får.
I nogle  

 høringssvar og i den offentlige debat om udvalgets betænkning er  

 der stillet spørgsmål ved, om denne »forskelsbehandling« er  

 rimelig, og der er også blevet peget på risikoen for, at medierne  

 kommer til at involvere sig som en slags parter i de konkrete sager.
Justitsministeriet er enig i, at det kan give anledning  

 til væsentlig tvivl, om der bør indføres kæreadgang  

 m.v. alene for massemedierne.
Overvejelser om en bredere  

 kæreadgang m.v. rejser imidlertid en række principielle og  

 praktiske spørgsmål, der må indgå i det generelle  

 reformarbejde vedrørende retsplejen, som Retsplejerådet er i  

 gang med.
I forbindelse med dette lovforslag er alternativet til at  

 gennemføre udvalgets forslag således ikke at udvide  

 kæreadgangen m.v. yderligere, men at opretholde de gældende  

 regler indtil videre.
Forslaget om kæreadgang m.v. for massemedierne er  

 fremsat af et enigt udvalg.
Justitsministeriet har bl.a. i lyset heraf fundet  

 det rigtigt at medtage forslaget, også under hensyn til, at  

 hovedformålet med at tillægge medierne beføjelse på  

 dette område vil være at sikre, at det generelle hensyn til  

 offentlighedsprincippet indgår i domstolenes vurdering af,  

 hvornår det er rimeligt at begrænse offentlighedens adgang til at  

 følge en sag.
Efter Justitsministeriets opfattelse bør de  

 foreslåede regler herefter virke en tid, således at der kan  

 indhøstes erfaringer med deres anvendelse i praksis og deres betydning  

 for afviklingen af retssager med stor medieinteresse.
 Der henvises til betænkningen side 118-122 og til  

 lovforslagets § 1, nr. 1 (§ 29 c, stk. 1, § 30 b og  

 § 31 a, stk. 1 og 2), 7, 8 og 10-13.
 7. Optagelse af billeder og lyd samt tegning.
 7.1. Gældende ret m.v.
Efter retsplejelovens § 31, stk. 4, er det  

 forbudt at fotografere eller tegne i retssalen under et retsmøde,  

 medmindre dommeren i det enkelte tilfælde tillader det.
I  

 tilfælde, hvor retten har tilladt fotografering m.v., kan det endvidere  

 ved kendelse forbydes offentligt at gengive billeder fra  

 retsmødet.
 I praksis anses filmoptagelse, herunder både direkte  

 og forskudt TV-transmission, for omfattet af forbudet mod fotografering.
Udvalget anfører, at der formentlig yderst  

 sjældent gives tilladelse til at fotografere eller filme under et  

 retsmøde.
Dommerforeningen har dog for et par år siden  

 indgået aftale om TV-optagelse af enkelte domsforhandlinger, hvor alle  

 involverede på forhånd har accepteret det.
 Fotografering m.v. i retsbygningen er ikke omfattet af  

 forbudet i retsplejelovens § 31, stk. 4. Udvalget nævner, at  

 nogle retter i deres egenskab af administratorer af bygningerne har forbudt  

 fotografering i retsbygningen med henvisning til ordensmæssige  

 hensyn.
 Retten må i straffesager kun optage en forklaring  

 på bånd, hvis den afhørte forinden er gjort bekendt  

 hermed, jf. retsplejelovens § 754, jf. § 751, stk. 3.  

 Retsplejeloven indeholder ikke andre bestemmelser om lydoptagelse i retten,  

 men i retspraksis har man sidestillet journalisters og andres brug af  

 båndoptager med fotografering m.v., jf. betænkningen side 125.  

 Dette indebærer, at båndoptagelse m.v. i retslokalet ikke  

 må ske uden rettens tilladelse.
Udvalget anfører, at det formentlig sker yderst  

 sjældent, at retterne tillader journalister eller andre at optage  

 retsmøder på bånd.
Det er også yderst  

 sjældent, at domstolene selv optager afhøringer m.v. på  

 bånd.
 Der henvises til betænkningen side 125-127.
 7.2. Lovforslagets indhold.
Udvalget anfører, at massemediernes  

 informationsformidling efterhånden i vidt omfang bygger på  

 audiovisuelle udtryksformer (fotografier, radio og fjernsyn m.v.), og at det  

 må forventes, at dette fremover vil ske i et endnu videre omfang.
De  

 gældende regler i retsplejeloven begrænser således  

 massemediernes muligheder for i retsreportager at bruge formidlingsformer,  

 som offentligheden i øvrigt er vant til.
Heroverfor står navnlig  

 hensynet til en rolig afvikling af retssagen og hensynet til de involverede  

 personer.
 Udvalget har i lyset heraf overvejet  

 spørgsmålet om at udvide pressens adgang til tegning og  

 optagelse af billeder og lyd i retssale og i retsbygninger.
 Billed- og lydoptagelse under retsmøder.
 Udvalget finder, at retsmøder af offentlig  

 interesse så vidt muligt bør kunne omtales i massemedierne  

 på den samme måde, som andre begivenheder af offentlig interesse  

 bliver gengivet, men at der må sættes visse grænser af  

 hensyn til bl.a. parter og vidner.
Udvalget anfører, at det i visse sager vil kunne  

 være rimeligt og forsvarligt at tillade, at der optages billeder og lyd  

 fra retsmøderne.
Det gælder navnlig i civile sager, der har  

 historisk eller principiel betydning, og hvor der ikke er særlige  

 hensyn at tage til parter og vidner - f.eks. sager, hvor det offentlige er  

 part, eller sager, hvor parterne er indforståede med at blive filmet.  

 Udvalget finder også, at retterne bør være  

 opmærksomme på muligheden for at tillade billed- og lydoptagelse  

 af dele af retsmøderne.
 Udvalget anfører endvidere, at det vil være  

 befordrende for den daglige nyhedsformidling, hvis der gives tilladelse til  

 at optage og offentliggøre »genrebilleder« fra retssalen, dvs.  

 billeder, der kan danne baggrund for en retsreportage uden at være en  

 del af referatet af retshandlingen.
»Genrebilleder« kan efter udvalgets opfattelse navnlig  

 tænkes optaget inden retsmødets start og under domsafsigelsen.  

 Efter udvalgets opfattelse vil det næppe krænke de  

 »professionelle« (dommere, advokater, anklagere m.v.) og formentlig heller  

 ikke almindelige tilhørere, at der offentliggøres  

 »genrebilleder«, som er optaget inden retsmødets start.
For vidner og  

 parter vil det derimod som regel være belastende at få sit  

 billede gengivet i massemedierne i forbindelse med omtalen af en retssag.  

 Billeder af lægdommere i straffesager og af forurettede i  

 sædelighedssager vil ikke lovligt kunne gengives i medierne, jf.  

 retsplejelovens §§ 1017 b og c.
Offentliggørelse af »genrebilleder«, der er optaget  

 under domsafsigelsen, vil efter udvalgets opfattelse næppe heller  

 krænke dommere, advokater, anklagere m.v. og almindelige  

 tilhørere.
Det vil derimod afhænge af sagens karakter, om  

 parterne oplever fotografering m.v. som belastende.
Det vil de efter  

 udvalgets opfattelse ofte ikke gøre i civile sager, medmindre der er  

 tale om følelsesbetonede sager.
Udvalget finder derimod, at  

 fotografering m.v. under domsafsigelsen i straffesager let vil blive  

 sensationspræget, og at der her må tages hensyn til, at et  

 navneforbud som udgangspunkt ikke gælder efter domsafsigelsen.
Udvalget finder, at retten i alle tilfælde  

 bør sikre, at et retsmøde kan afvikles med den ro og  

 koncentration, som er nødvendig.
Der peges bl.a. på den  

 mulighed, at en tilladelse til fotografering m.v. i visse tilfælde  

 gives til enkelte repræsentanter for de tilstedeværende  

 massemedier, som så selv må aftale en fælles brug af  

 optagelserne.
 Udvalget anfører, at retten generelt også  

 bør være opmærksom på princippet i retsplejelovens  

 § 182, hvorefter vidner som udgangspunkt ikke må høre  

 forklaringer, som afgives af parter, andre vidner eller syns- og  

 skønsmænd.
 Udvalgets flertal (12 medlemmer) anfører bl.a., at  

 frygten for, at en øget adgang til billed- og lydoptagelse under  

 retsmøder vil kunne medføre en ukontrollabel udvikling med  

 dårligere presseetik og negativ indflydelse på afviklingen af  

 retsmøder til følge, bør tages alvorligt.
 Flertallet finder, at optagelse af billeder og/eller lyd i  

 retssale som hidtil kun bør kunne ske med rettens tilladelse.  

 Flertallet finder, at rettens afgørelse bør træffes,  

 efter at parterne og repræsentanterne for det eller de  

 pågældende medier har haft lejlighed til at udtale sig.  

 Begrænsningen i adgangen til billed- og lydoptagelse bør efter  

 flertallets opfattelse gælde for alle retsmøder, herunder  

 møder, der holdes uden for den normale retssal, f.eks. såkaldte  

 åstedsforretninger og udgående fogedforretninger.
 Efter flertallets opfattelse bør retterne give  

 tilladelse til billed- og lydoptagelse i det omfang, som udvalget har  

 været enigt om at anbefale, jf. ovenfor.
Flertallet foreslår, at rettens afgørelse  

 altid skal træffes ved kendelse, således at afgørelsen  

 skal begrundes.
Flertallet foreslår endvidere, at de almindelige  

 kæreregler i retsplejelovens §§ 393 og 968 skal finde anvendelse.  

 Det betyder, at også de pågældende massemedier vil kunne  

 kære rettens afgørelser.
Et mindretal (2 medlemmer) finder, at forbudet mod billed-  

 og lydoptagelse uden rettens tilladelse er i strid med princippet om  

 offentlighed i retsplejen.
Man bør sikre mod eventuelt misbrug, men  

 mindretallet finder det bedre, at dette gøres ved at åbne  

 mulighed for, at retten i det enkelte tilfælde ved kendelse kan  

 begrænse adgangen til billed- og lydoptagelse.
Justitsministeriet kan i det væsentlige tilslutte  

 sig de synspunkter, som er fremsat af det samlede udvalg med hensyn til, i  

 hvilke tilfælde massemedierne bør tillades at foretage billed-  

 og lydoptagelse, herunder også direkte transmission.
Gennemføres  

 lovforslaget, vil retstilstanden være følgende:
I straffesager gives der kun helt undtagelsesvis  

 tilladelse til at optage eller transmittere billeder og lyd.
Tilladelsen  

 bør således alene gives i helt særlige og meget  

 omtalte sager, navnlig mod personer, der er tiltalt for forhold begået  

 i offentlig tjeneste.
Der bør i disse undtagelsestilfælde alene  

 gives tilladelse til at optage »genrebilleder«, jf. ovenfor.
Det  

 forudsættes således, at der i intet tilfælde gives  

 tilladelse til billed- og lydoptagelse af tiltaltes eller vidners  

 forklaringer.
Genrebilleder optages, før domsforhandlingen starter  

 eller under domsafsigelsen.
Tilladelsen til at optage sådanne  

 genrebilleder kan alene omfatte billeder af den (de) juridiske dommer(e) -  

 f.eks. under oplæsningen af dommen - samt eventuelt tillige af  

 anklageren og forsvareren.
Tilladelsen vil dog også kunne omfatte  

 fotografering af den tiltalte, men dette må altid forudsætte, at  

 tiltalte er indforstået hermed.
I civile sager bør der alene gives  

 tilladelse til at optage eller transmittere billeder og lyd, hvis alle  

 involverede på forhånd er indforstået hermed, og i  

 principielle sager, hvor det offentlige er part.
I de sidstnævnte sager  

 gives der alene tilladelse til at optage »genrebilleder«, jf. ovenfor  

 vedrørende straffesager, samt eventuelt til at optage dele af  

 advokaternes forelæggelse af sagen og deres afsluttende  

 bemærkninger (procedure). Der vil således ikke kunne gives  

 tilladelse til billed- og lydoptagelse af parts- og vidneforklaringer.
En  

 tilladelse til billed- og lydoptagelse vil alene kunne omfatte billeder af de  

 professionelle aktører, dvs. dommer og advokater.
Tilladelsen vil dog  

 også kunne omfatte fotografering af en part, men kun såfremt  

 denne er indforstået hermed.
 Justitsministeriet kan tiltræde de yderligere  

 synspunkter og forslag, som er fremsat af udvalgets flertal, herunder at  

 personer, der afgiver forklaring under retsmødet, skal gøres  

 bekendt med, at der optages billeder og lyd, samt, at rettens  

 afgørelse skal træffes ved kendelse.
 Lovforslaget er udformet i overensstemmelse hermed.
 I overensstemmelse med udvalgets anbefaling  

 (betænkningen side 134) agter Justitsministeriet at tage initiativ til  

 en fornyet vurdering af reglerne om billed- og lydoptagelse, når de  

 foreslåede regler har været i kraft i nogle år.
 Der henvises til betænkningen side 129-134 og til  

 lovforslagets § 1, nr. 1 (§ 32).
 Billed- og lydoptagelse i retsbygninger.
 Udvalget finder ikke, at der er behov for at udvide  

 forbudet mod lydoptagelse under retsmøder til at gælde i  

 retsbygningerne i øvrigt.
For så vidt angår billedoptagelse finder  

 halvdelen af udvalget (formanden og 6 medlemmer), at de hensyn, der kan  

 begrunde et forbud mod billedoptagelse under retsmøder, jf. ovenfor,  

 også kan begrunde et forbud mod billedoptagelse i retsbygningen.
Disse  

 medlemmer foreslår på den baggrund, at det bestemmes i loven, at  

 billedoptagelse kun kan ske med rettens tilladelse.
Et mindretal (6 medlemmer) anfører bl.a., at et  

generelt forbud mod at fotografere m.v. i retsbygningerne uden  

 dommerens tilladelse vil forringe pressens arbejdsvilkår i forhold til  

 i dag, hvor der alene er tale om, at nogle dommere i deres egenskab af  

 administratorer har forbudt fotografering i retsbygningerne.
Et forbud  

 strider efter mindretallets opfattelse mod det generelle ønske om, at  

 retsplejeloven skal tage hensyn til behovet for en tidssvarende  

 nyhedsformidling.
Et andet mindretal (1 medlem) finder, at et eventuelt  

 forbud mod at fotografere m.v. i retsbygninger navnlig må begrundes i  

 hensynet til de involverede personer.
Det bør derfor på den ene  

 side ikke være afgørende, om de pågældende bliver  

 fotograferet før eller efter, at de har passeret døren til  

 retsbygningen, mens der på den anden side næppe er grund til at  

 forbyde fotografering m.v. i alle sager og af alle personer, der har med en  

 sag at gøre.
Dette medlem foreslår på denne baggrund, at  

 det i straffesager forbydes uden de pågældendes samtykke at  

 fotografere vidner og sigtede/tiltalte/domfældte, mens de opholder sig  

 i retsbygningen, eller mens de er på vej til og fra  

 retsmøder.
Efter Justitsministeriets opfattelse kan navnlig hensynet  

 til de involverede personer begrunde et forbud mod billedoptagelse også  

 uden for selve retssalen.
En regel herom bør være klar og enkel,  

 således at den ikke giver anledning til tvister og  

 afgrænsningsvanskeligheder.
Lovforslaget er på denne baggrund  

 udformet som foreslået af 7 af udvalgets medlemmer, således at  

 der ikke må filmes eller fotograferes i retsbygningen uden  

 forudgående tilladelse.
Det foreslås dog, at tilladelse bl.a. af  

 praktiske grunde skal gives af den dommer, der administrerer retsbygningen,  

 dvs. retspræsidenten, den administrerende dommer eller dommeren.
 Der henvises til betænkningen side 134-135 og til  

 lovforslagets § 1, nr. 1 (§ 32, stk. 3).
 Tegning.
Udvalget anfører, at det som regel er sværere  

 at identificere en person på grundlag af en tegning end på  

 grundlag af et fotografi.
En tegning vil heller ikke på samme  

 autentiske måde som et fotografi kunne »udstille« en part eller et  

 vidne i en presset situation.
 Udvalget finder på denne baggrund, at tegning under  

 retsmøder som udgangspunkt bør være tilladt, men  

 således, at retten i særlige tilfælde kan forbyde, at der  

 tegnes.
Udvalget foreslår endvidere, at retten i  

 særlige tilfælde skal kunne forbyde, at tegninger, der er lavet  

 under retsmødet, bliver gengivet offentligt.
Denne mulighed bør  

 benyttes, hvis der under retsmødet opstår en situation, som,  

 hvis retten havde kendt den på forhånd, ville have  

 medført, at det var blevet forbudt at tegne.
Adgangen til offentligt  

 at gengive tegninger fra retsmøder vil i øvrigt være  

 begrænset af eventuelle navne- og referatforbud og af reglerne i  

 retsplejelovens §§ 1017 b og c om forbud mod at offentliggøre  

 lægdommeres og visse forurettedes identitet.
 Justitsministeriet er enig i udvalgets synspunkter og  

 forslag, og lovforslaget er udformet i overensstemmelse hermed.
 Der henvises til betænkningen side 135-136 og til  

 lovforslagets § 1, nr. 1 (§ 32 a).
 Brug af referatbåndoptager.
Udvalget anfører, at den blotte viden hos parter og  

 vidner om, at deres forklaring bliver optaget på bånd af  

 udenforstående, vil øge belastningen ved at afgive forklaring og  

 bidrage til at svække tilliden til vidneforklaringerne.
Det er blevet  

 mere udbredt, at vidner i straffesager udtrykker frygt for at udtale sig for  

 åbne døre, eller mens tiltalte er til stede, og frygten for,  

 hvad udenforståendes båndoptagelser senere kan bruges til, vil  

 ikke gøre det lettere at få vidner til at udtale sig.  

 Båndoptagelse af et retsmøde vil også kunne undergrave  

 reglen i retsplejelovens § 182, hvorefter vidner som udgangspunkt ikke  

 må påhøre de forklaringer, som afgives af parter og andre  

 vidner m.v.
Udvalget bemærker også, at tonen under et  

 retsmøde vil kunne blive påvirket af, at alt optages på  

 bånd af udenforstående.
 Udvalget anfører, at det vil være vanskeligt  

 at kontrollere, om båndoptagelserne misbruges, hvis alle får lov  

 til at bruge referatbåndoptager.
 Udvalget finder på denne baggrund, at det ville  

 være betænkeligt at tillade alle tilstedeværende at bruge  

 referatbåndoptager under retsmøder.
 For journalisters vedkommende peger udvalget imidlertid  

 på, at den teknologiske udvikling har medført, at  

 referatbåndoptagere i dag er et helt almindeligt arbejdsredskab.
Fordelen ved at tillade journalister at bruge  

 referatbåndoptager er, at det vil øge mulighederne for en  

 korrekt gengivelse af retsmødet.
Udvalget anfører endvidere, at  

 journalister (ligesom andre) bl.a. er undergivet bestemmelsen i  

 retsplejelovens § 1017, hvorefter offentlig gengivelse af  

 retsforhandlinger skal være objektiv og loyal, og at journalister  

 desuden er undergivet de særlige presseetiske regler.
Udvalget bemærker, at parter og vidner af og til i  

 en presset situation kommer med følelsesbetonede udbrud eller  

 forklarer noget om andre, som ikke har betydning for sagen.
Den, der har  

 afgivet en sådan forklaring, og den, der er blevet omtalt på en  

 måde, som er uden betydning for sagen, kan efter retspraksis  

 kræve, at forklaringerne under henvisning til straffelovens  

 bestemmelser om freds- og ærekrænkelser ikke  

 offentliggøres, selv om de er afgivet under et åbent  

 retsmøde.
 Udvalget anfører, at den omstændighed, at  

 journalister offentliggør deres historier, medfører, at det kan  

 kontrolleres, om gengivelsen er loyal og ikke krænker de personer, som  

 omtales.
 Udvalget anfører, at man på denne baggrund  

 efter en afvejning af fordele og ulemper foreslår, at journalister  

 får mulighed for at bruge referatbåndoptager under  

 retsmøder på en række nærmere angivne betingelser.
 Det foreslås for det første, at  

 referatbåndoptager alene må anvendes i internt redaktionelt  

 øjemed og til støtte for journalistens hukommelse.  

 Referatbåndoptagelsen må ikke refereres ordret i massemedierne i  

 lange sammenhængende passager, men kun i korte udsagn og citater.
Udvalget bemærker, at det er vigtigt ikke at  

 undergrave princippet i retsplejelovens § 182 om, at vidner ikke  

 må høre parternes, andre vidners og syns- og  

 skønsmænds forklaringer.
Referatbåndoptagelsen må  

 efter forslaget ikke afspilles for andre, herunder for parter og vidner.  

 Referatbåndoptagelsen må heller ikke foreholdes den  

 pågældende person under interviews, og optagelsen må  

 endvidere ikke afspilles offentligt, herunder i fjernsyns- eller  

 radioudsendelser.
 Udvalget foreslår endvidere, at retsformanden skal  

 orienteres, før journalisten begynder at bruge  

 referatbåndoptager.
 Udvalget foreslår desuden, at den person, der  

 afhøres, skal gøres bekendt med, at der bruges  

 referatbåndoptager(e).
Udvalget foreslår, at retten i særlige  

 tilfælde skal kunne forbyde, at journalister bruger  

 referatbåndoptager.
Et forbud skal være begrundet i konkrete  

 omstændigheder - f.eks. hensynet til vidner eller parter, som er  

 stærkt påvirket af situationen, eller hensynet til en forsvarlig  

 afvikling af retshandlingen.
Det foreslås, at retten undtagelsesvis kan give  

 tilladelse til, at også andre kan bruge referatbåndoptager.
Denne  

 bestemmelse omfatter udenlandske journalister og freelance journalister, der  

 ikke udfører arbejde for et medie, der er omfattet af  

 medieansvarsloven, og som derved ikke er omfattet af retsplejelovens  

 § 172, stk. 1, 2 og 4.
Udvalget foreslår, at justitsministeren bemyndiges  

 til at fastsætte regler om opbevaring af de anvendte bånd.
Det  

 skal kunne kontrolleres, at båndene opbevares betryggende,  

 således at uvedkommende ikke kan få fat i dem.
Halvdelen af udvalget (formanden og 6 medlemmer)  

 foreslår, at referatbåndoptagelser fra et retsmøde skal  

 slettes senest en måned efter optagelsen.
Dette bør efter disse  

 medlemmers opfattelse gælde, uanset hvor længe sagen varer.
Den  

 foreslåede regel går ud på, at den originale lydoptagelse  

 efter en måned ikke må findes længere, og at der heller  

 ikke må findes kopier (men gerne udskrifter). Det anføres, at en  

 sådan pligt til forholdsvis hurtigt at slette båndet igen vil  

 være betryggende for vidner og parter, fordi risikoen for misbrug  

 bliver mindre.
 De nævnte medlemmer finder, at det bør  

 være strafbart at overtræde den foreslåede  

 sletningsregel.
De nævnte medlemmer foreslår endvidere, at der  

 ikke som led i efterforskningen af overtrædelser af sletningsreglen  

 må foretages ransagning hos journalisten eller dennes redaktion.
Det  

 anføres herom, at der under ransagninger kan ske krænkelser af  

 journalistens kildebeskyttelse, og at dette ikke vil stå i rimeligt  

 forhold til ransagningens formål.
Den anden halvdel af udvalget (7 medlemmer) finder ikke,  

 at der er behov for en sletningsregel, bl.a. under hensyn til de  

 foreslåede begrænsninger i, hvad journalisten må bruge en  

 båndoptagelse til, og i lyset af den foreslåede mulighed for at  

 fastsætte regler om opbevaring af båndene.
Det anføres  

 også, at journalister i praksis opbevarer deres notesblokke i meget  

 lang tid - indtil historien utvivlsomt ikke længere kan give anledning  

 til omtale - og at båndoptagelser derfor også bør kunne  

 opbevares frit.
Disse medlemmer peger endvidere på, at det vil kunne  

 give anledning til tvivl, om en lydoptagelse er »slettet«, hvis optagelsen er  

 sket digitalt til en computer og fortsat findes på en hard- disk.
En  

 sletningsregel kan også ventes at føre til, at journalister  

 oftere vil renskrive båndoptagelser, og sådanne renskrifter vil i  

 lige så høj grad kunne påvirke en senere vidneforklaring,  

 som hvis båndet var blevet spillet for vidnet.
 Udvalget finder, at det bør være udelukket at  

 bruge referatbåndoptager under lukkede retsmøder, medmindre det  

 er tilladt at referere fra mødet, jf. herved retsplejelovens  

 § 31, stk. 2. Udvalget foreslår således, at det i disse  

 tilfælde kun skal være tilladt at bruge referatbåndoptager,  

 hvis dørene alene er lukket for at sikre ro og orden i retssalen.  

 Derimod bør der være mulighed for at bruge  

 referatbåndoptager, selv om retten har nedlagt referatforbud, idet et  

 sådant forbud senere vil kunne blive ophævet.
 I høringssvarene over betænkningen samt under  

 drøftelser med Justitsministeriet har Dommerforeningen og  

 præsidenterne for Østre og Vestre Landsret og Københavns  

 Byret stærkt frarådet at give journalister tilladelse til at  

 bruge referatbåndoptager under retsmøder, medmindre retterne  

 får mulighed for selv at optage retsmøderne på bånd.  

 Dommerforeningen og retspræsidenterne har herved bl.a. peget på,  

 at det vil være uacceptabelt, at en journalist ved hjælp af en  

 båndoptagelse kan hævde et sagsforløb, en ordveksling  

 eller lignende, hvis retten er afskåret fra at kunne kontrollere det  

 nøjagtigt og fra eventuelt at kunne imødegå fejlagtige  

 udsagn.
 Det kan oplyses, at det i givet fald vil koste et  

 to-cifret millionbeløb at installere optageudstyr af den  

 fornødne kvalitet i retssalene.
Som anført i Dommerforeningens høringssvar  

 vil retternes brug af båndoptagere have videregående betydning  

 for retsledelse, protokollering, domsskrivning og indretningen af  

 retslokalerne.
Efter Justitsministeriets opfattelse bør bredere  

 overvejelser om de retsplejemæssige aspekter af domstolenes brug af ny  

 teknologi bl.a. indgå i det generelle arbejde med en reform af den  

 civile retspleje, som gennemføres i Retsplejerådets regi.
 Justitsministeriet tillægger det endvidere betydelig  

 vægt, at der må antages at være en væsentlig risiko  

 for, at en almindelig adgang til båndoptagelser vil svække  

 mulighederne for at få vidner til at afgive forklaringer i retten.
 På den anførte baggrund finder  

 Justitsministeriet det rigtigst, at der ikke på nuværende  

 tidspunkt gennemføres en ordning med journalisters (eller andres) brug  

 af referatbåndoptagere, og udvalgets forslag herom er derfor ikke  

 medtaget i lovforslaget.
Det bemærkes, at retten i dag kan give tilladelse  

 til, at sagens parter kan anvende båndoptager under retsmøder  

 med henblik på f.eks. processuelle eller uddannelsesmæssige  

 formål.
Lovforslaget medfører ikke ændringer heri, og der  

 vil således fortsat kunne gives tilladelse hertil, jf. den  

 foreslåede § 32.
 Der henvises til betænkningen side 136-142.
 8. Massemediernes kildebeskyttelse.
 8.1. Gældende ret m.v.
 Spørgsmålet om massemediernes  

 kildebeskyttelse er i retsplejeloven bl.a. reguleret i § 172 om  

 vidnefritagelse.
 Bestemmelsen i retsplejelovens § 172 omfatter i  

 første række redaktører og redaktionelle medarbejdere ved  

 aviser, blade, radio og fjernsyn samt lignende former for nyhedsformidlende  

 massemedier, jf. medieansvarslovens § 1, nr. 1-3. Bestemmelsen omfatter  

 også andre, som har fået kendskab til en kilde m.v. i kraft af  

 deres tilknytning til det pågældende massemedie eller til  

 fremstillingen af den pågældende artikel eller udsendelse, jf.  

 retsplejelovens § 172, stk. 3.
Efter § 172, stk. 1, har journalister ved aviser  

 og blade m.v. som hovedregel ikke pligt til at afgive vidneforklaring om,  

 hvem der er kilde til en oplysning eller forfatter til en artikel i avisen  

 m.v., når kildens eller forfatterens navn ikke er angivet.
Der er  

 heller ikke pligt til at afgive vidneforklaring om, hvem der har taget et  

 billede m.v., hvem billedet forestiller, eller hvem der er genstand for  

 omtale, når dette ikke fremgår af teksten.
Efter § 172, stk. 2, er journalister ved radio  

 og fjernsyn på tilsvarende måde fritaget for at afgive  

 vidneforklaring om, hvem der er kilde til en oplysning eller forfatter til et  

 værk, der er bragt i en udsendelse, når kilden eller forfatteren  

 ikke er navngivet.
Der er heller ikke pligt til at afgive vidneforklaring om  

 identiteten af unavngivne medvirkende, som har fået tilsagn om at  

 medvirke uden at kunne identificeres, dog kun hvis der er truffet rimelige  

 forholdsregler for at skjule identiteten.
Retten kan pålægge journalister m.v. at afgive  

 vidneforklaring om de nævnte forhold, hvis retssagen vedrører en  

 alvorlig lovovertrædelse, som kan medføre straf af fængsel  

 i 4 år eller derover.
Det er en forudsætning, at  

 vidneførslen må antages at have afgørende betydning for  

 sagens opklaring, og at hensynet til opklaringen klart overstiger  

 massemediernes behov for at kunne beskytte deres kilder, jf. retsplejelovens  

 § 172, stk. 5.
 Retten kan endvidere pålægge journalister m.v.  

 at afgive vidneforklaring som nævnt, hvis retssagen vedrører  

 overtrædelse af straffelovens §§ 152-152 c (brud på  

 tavshedspligt). Det gælder dog ikke, hvis det må antages, at  

 forfatteren eller kilden har villet afdække forhold, som det er af  

 samfundsmæssig betydning at få offentliggjort, jf.  

 retsplejelovens § 172, stk. 6.
 I forbindelse med civile sager kan retten efter anmodning  

 fra en part pålægge bl.a. journalister at forevise eller udlevere  

 dokumenter, som har betydning for sagen, medmindre der derved vil komme  

 oplysninger frem om forhold, som journalisten ikke ville have pligt til at  

 afgive vidneforklaring om, jf. retsplejelovens § 299.
 I forbindelse med straffesager kan retten  

 pålægge bl.a. journalister at forevise eller udlevere dokumenter  

 eller andre bevismidler, medmindre der derved vil komme oplysninger frem, som  

 journalisten ikke ville have pligt til at afgive vidneforklaring om, jf.  

 retsplejelovens § 827.
 Spørgsmålet om, hvorvidt journalisten har  

 pligt til at give oplysninger, beror i tvivlstilfælde på rettens  

 skøn over risikoen for, at der herved røbes en kilde.
 Udvalget har redegjort for retspraksis vedrørende  

 de nævnte bestemmelser i retsplejeloven, jf. betænkningen side  

 171-173. På baggrund heraf konkluderer udvalget, at domstolene ikke har  

 villet fortolke kildebeskyttelsesreglerne udvidende, og at kildebeskyttelsen  

 således kun omfatter kildens identitet og kun gælder,  

 når artiklen, udtalelserne m.v. er blevet offentliggjort.
 8.2. Lovforslagets indhold.
Udvalget finder, at vurderingen af  

 kildebeskyttelsesreglerne må tage udgangspunkt i, at reglerne er  

 indført for at styrke den enkelte borgers muligheder for at bruge  

 ytringsfriheden, ikke for at tage hensyn til redaktører og  

 redaktionelle medarbejdere m.v.
Kildebeskyttelsesreglerne skal navnlig sikre  

 et sådant fortrolighedsforhold mellem kilder og journalist, at kilderne  

 ikke »tørrer ud«.
Udvalget bemærker, at dette i givet fald ville  

 være til alvorlig skade for ytrings- og informationsfriheden.
Udvalget foreslår på denne baggrund, at  

tidspunktet for, hvornår kildebeskyttelsen indtræder,  

 bliver rykket frem til det tidspunkt, hvor journalisten modtager oplysninger  

 eller materiale fra kilden.
Udvalget anfører, at det fra kildens  

 synspunkt er uden betydning, hvornår offentliggørelsen sker.  

 Kilden har ikke indflydelse på dette, og ofte vil kilden ikke vide, om  

 eller hvornår oplysningerne eller materialet bliver offentliggjort.
Udvalget har herudover overvejet, hvor vidtgående  

 kildebeskyttelsesreglerne i retsplejelovens §§ 172, 299 og 827  

 bør være med hensyn til at sikre, at kildens identitet ikke  

 kommer frem.
På den ene side er der en samfundsmæssig interesse  

 i, at civile sager kan behandles, at forbrydelser kan opklares, og at  

 straffesager kan gennemføres.
På den anden side er der en  

 samfundsmæssig interesse i at sikre informations- og ytringsfriheden  

 bedst muligt.
 Udvalget finder, at bestemmelserne i retsplejelovens  

 § 172, stk. 5 og 6, i alle tilfælde bør opretholdes.  

 Efter disse bestemmelser kan retten i visse sager om grovere forbrydelser og  

 brud på en tavshedspligt pålægge journalister m.v. at  

 afgive vidneforklaring, selv om de derved kommer til at afsløre en  

 kilde, jf. ovenfor under pkt. 8.1.
 Efter udvalgets opfattelse er der behov for, at  

 kildebeskyttelsesreglerne suppleres med en regel om politiets såkaldte  

 tilfældighedsfund under efterforskning - det gælder navnlig i  

 forbindelse med ransagning og beslaglæggelse hos redaktører og  

 redaktionelle medarbejdere samt tvungen fremlæggelse af dokumenter m.v.  

 (edition). En sådan regel bør efter udvalgets opfattelse sikre,  

 at oplysninger om en kildes identitet, som politiet har fundet  

 tilfældigt, kun bruges i efterforskningen og ikke som bevis i retten,  

 medmindre retsplejelovens § 172, stk. 5 eller 6, finder anvendelse,  

 jf. ovenfor.
Efter afgivelsen af betænkningen er der ved lov nr.  

 411 af 10. juni 1997 gennemført regler om tilfældighedsfund i  

 forbindelse med ransagning og indgreb i meddelelseshemmeligheden.
Disse  

 regler findes nu i retsplejelovens § 800.
 Justitsministeren har endvidere genfremsat lovforslaget  

 fra sidste folketingssamling om ændring af retsplejelovens regler om  

 bl.a. tilfældighedsfund i forbindelse med beslaglæggelse (L 41,  

 fremsat den 8. oktober 1998). Lovforslaget bygger bl.a. på  

 Strafferetsplejerådets betænkning nr. 1223/1991 om  

 beslaglæggelse og edition under efterforskning.
Udvalgets flertal (8 medlemmer) finder, at der i  

 øvrigt ikke er afgørende grunde til at beskytte kilder i videre  

 omfang end i dag, hvor journalister m.v. alene er fritaget for at give  

 sådanne oplysninger, som med sikkerhed eller stor sandsynlighed vil  

 afsløre kildens identitet.
Flertallet finder, at der i andre  

 tilfælde bør lægges større vægt på den  

 samfundsmæssige interesse i, at kildebeskyttelsen ikke hindrer  

 opklaringen og retsforfølgningen af forbrydelser, og i, at offentlige  

 anliggender af betydelig interesse bliver afdækket samt, at civile  

 sager - f.eks. om erstatningskrav - kan gennemføres.
Et mindretal (6 medlemmer) finder, at en fuldt  

 tilfredsstillende kildebeskyttelse må omfatte alle oplysninger,  

 materiale m.v., som indebærer en risiko for, at kildens identitet  

 afsløres.
Efter mindretallets opfattelse bør kildens krav  

 på beskyttelse veje tungest i alle tilfælde, hvor der er en  

 risiko for, at kildens identitet kommer frem.
Mindretallet finder, at journalisters vidnefritagelse m.v.  

 desuden bør omfatte alle den pågældende journalists  

 iagttagelser i forbindelse med arbejdet samt andet researchmateriale, som  

 journalisten har modtaget eller skaffet sig i forbindelse med arbejdet, og  

 som ikke er offentligt tilgængeligt.
Mindretallet anfører, at  

 den nuværende retstilstand giver usikkerhed om, hvor langt  

 journalisters vidnefritagelse rækker, og at dette medfører, at  

 mulige kilder til artikler eller indslag ikke effektivt kan beskyttes mod  

 repressalier.
Det ovenfor nævnte flertal i udvalget  

 anfører, at man ikke finder, at der er noget grundlag for at beskytte  

 journalisters iagttagelser og researchmateriale, når der ikke er risiko  

 for at afsløre kildens identitet.
Journalister m.v. bør som  

 hidtil alene være fritaget for at give oplysninger herom, hvis en  

 kildes identitet derved med sikkerhed eller stor sandsynlighed vil blive  

 afsløret.
Justitsministeriet kan tilslutte sig de synspunkter og  

 forslag, som der er enighed om i udvalget.
Det foreslås i  

 overensstemmelse hermed at fremrykke tidspunktet for, hvornår  

 kildebeskyttelsen indtræder, jf. lovforslagets § 1, nr. 4. Som  

 ovenfor nævnt er der ved lov nr. 411 af 10. juni 1997 gennemført  

 regler om såkaldte tilfældighedsfund under ransagning hos  

 journalister m.v.
Justitsministeriet er endvidere enig i de synspunkter, som  

 i øvrigt er fremsat af udvalgets flertal.
Der foreslås  

 således ikke yderligere udvidelser af kildebeskyttelsen.
 Der henvises til betænkningen side 174-180.
 9. Lovforslagets økonomiske og administrative konsekvenser  

 m.v.
 9.1. Økonomiske og administrative konsekvenser.
 Lovforslaget har ikke økonomiske eller  

 administrative konsekvenser af betydning for det offentlige.
 9.2. Erhvervsøkonomiske og miljømæssige  

 konsekvenser.
 Lovforslaget har ikke erhvervsøkonomiske eller  

 miljømæssige konsekvenser.
 9.3. Lovforslagets EU-retlige aspekter m.v.
 Lovforslaget indeholder bestemmelser, som vedrører  

 både danske og udenlandske journalisters erhvervsudøvelse.  

 Forslaget berører dermed de pågældendes  

 erhvervsmuligheder, og der vil derfor principielt kunne rejses  

 spørgsmål om lovforslagets forhold til EU-reglerne om den frie  

 udveksling af tjenesteydelser i Traktatens artikel 59ff.
 Udvalget har overvejet det nævnte  

 spørgsmål, jf. betænkningen side 145-148 og 168-169.
 Lovforslaget giver den personkreds, der er omfattet af  

 retsplejelovens § 172, stk. 1, 2 og 4, en udvidet adgang til  

 aktindsigt i retssager samt en særlig ret til at udtale sig om og  

 efterfølgende kære rettens afgørelser om  

 dørlukning, referatforbud og navneforbud.
 Bestemmelserne i retsplejelovens § 172, stk. 1,  

 2 og 4, henviser til den personkreds, som er omfattet af medieansvarslovens  

 § 1, nr. 1, 2 og 3. Disse bestemmelser omfatter alene visse indenlandske  

 massemedier.
Som anført af udvalget, er det foreslåede  

 anvendelsesområde begrundet i behovet for præcist at kunne  

 afgrænse den persongruppe, der skal have de nævnte særlige  

 rettigheder.
En sådan præcis afgrænsning findes allerede i  

 medieansvarsloven, mens det ikke er muligt at formulere en tilsvarende  

 præcis afgrænsning vedrørende udenlandske massemedier.
Hertil kommer, at det foreslåede strafansvar for  

 overtrædelse af visse bestemmelser om begrænsning i den  

 særlige adgang til aktindsigt vil være vanskeligt eller umuligt  

 at håndhæve over for udenlandske journalister, der ikke  

 længere befinder sig her i landet.
De pågældendes  

 redaktioner vil også befinde sig i udlandet.
De internationale  

 konventioner på området åbner heller ikke mulighed for at  

 overføre strafforfølgningen til udlandet.
De foreslåede regler afskærer ikke udenlandske  

 journalister fra at udøve deres erhverv som journalister i Danmark.
De  

 mindre omfattende muligheder for at få aktindsigt indebærer kun  

 en ubetydelig begrænsning i udenlandske journalisters udøvelse  

 af journalistisk virksomhed her i landet.
 Denne ubetydelige begrænsning må som  

 anført af udvalget anses for retfærdiggjort af  

 anerkendelsesværdige formål, jf. ovenfor.
 På denne baggrund er Justitsministeriet enig med  

 udvalget i, at lovforslaget ikke strider mod EU-retlige forpligtelser.
 Justitsministeriet er endvidere enig med udvalget i, at  

 lovforslaget ikke kan antages at være i strid med  

 menneskerettighederne, jf. betænkningen side 148-154 og 168-173. Det  

 kan navnlig anføres, at de foreslåede regler vedrørende  

 dørlukning, referatforbud og navneforbud er sagligt begrundet og ikke  

 åbner mulighed for misbrug fra statens side.
 10. Høring.
 Betænkning nr. 1330/1997 vedrørende  

 samarbejdet mellem retterne og pressen har været til høring hos  

 følgende myndigheder og organisationer m.v.:
 Præsidenterne for Østre og Vestre Landsret,  

 Præsidenten for Københavns Byret, præsidenterne for  

 retterne i Århus, Odense, Ålborg og Roskilde, Den Danske  

 Dommerforening, Dommerfuldmægtigforeningen, Rigsadvokaten,  

 Rigspolitichefen, Politidirektøren i København, Foreningen af  

 Politimestre i Danmark, Politifuldmægtigforeningen, Dansk  

 Politiforbund, Dansk Kriminalpolitiforening, Politiets og Domstolenes  

 Tjenestemandsforening, Handels- og Kontorfunktionærernes Forbund i  

 Danmark, Advokatrådet, Danske Dagblades Forening, Dansk  

 Journalistforbund, Danmarks Radio, TV 2, Sammenslutningen af lokale radio- og  

 tv-stationer i Danmark, Dansk Magasinpresses Udgiverforening, Dansk Fagpresse  

 og Det Danske Center for Menneskerettigheder.
Vurdering af lovforslagets konsekvenser Positive konsekvenser/ mindre udgifter Negative konsekvenser/  

 merudgifter Økonomiske  

 konsekvenser for stat,  

 kommuner og  

 amtskommuner Ingen af betydning Ingen af betydning Administrative  

 konsekvenser for stat,  

 kommuner og  

 amtskommuner Ingen af betydning Ingen af betydning Økonomiske  

 konsekvenser for  

 erhvervslivet Ingen Ingen Administrative  

 konsekvenser for  

 borgerne Ingen Ingen Miljømæssige konsekvenser Ingen Ingen Administrative  

 konsekvenser for  

 borgere Ingen Ingen Forholdet til  

 EU-retten Der henvises til pkt. 9.3, hvoraf det fremgår, at lovforslaget ikke  

 strider med EU-retlige forpligtelser.
Bemærkninger til lovforslagets enkelte  

 bestemmelser I lovforslagets bilag 3 er de foreslåede  

 bestemmelser sammenholdt med de gældende regler.
Til § 1 Til nr. 1.
Der foreslås en ny affattelse af retsplejelovens  

 kapitel 2 om retsmøder.
I det følgende henvises til de enkelte  

 bestemmelser i kapitlet.
Til § 28 Stk. 1 er uændret i forhold til den  

 gældende bestemmelse, mens stk. 2 alene indeholder en  

 konsekvensændring som følge af det foreslåede  

 stk. 3.
Stk. 3 vedrørende retslister er ny.
Det  

 foreslås, at der administrativt skal fastsættes regler om  

 udarbejdelse og bekendtgørelse af retslister.
I overensstemmelse med udvalgets anbefalinger i  

 betænkningen agter Justitsministeriet at udforme de administrative  

 regler således, at der skal udarbejdes retslister vedrørende  

 alle typer af sager, bortset fra foged- og skiftesager, og at retslisterne  

 skal slås op i retsbygningen.
Det vil blive fastsat, at retslisten som  

 hovedregel skal indeholde oplysning om navnene på sagens parter og  

 deres advokater (i civile sager) eller navnet på tiltalte (sigtede) og  

 dennes forsvarer (i straf fesager). Endvidere skal det oplyses, hvem der er  

 sagens juridiske dommer(e). Rettens - og i straffesager tillige politiets  

 eller anklagemyndighedens - journalnumre skal oplyses, og retsmødets  

 processuelle status skal angives (domsforhandling, forberedende møde).  

 Det vil blive fastsat, at det tydeligt skal markeres i retslisten, hvis der  

 allerede er nedlagt navneforbud, men et navneforbud indebærer ikke, at  

 vedkommendes navn ikke skal fremgå af retslisten.
Endvidere agter  

 Justitsministeriet at fastsætte, at det i retslisterne helt kort skal  

 anføres, hvad sagen drejer sig om.
 Foged- og skifteretterne vil kunne vælge at  

 udarbejde retslister vedrørende sager, der har offentlig  

 interesse.
 Justitsministeriet agter med hensyn til person- og  

 familieretlige sager at fastsætte, at kun advokaternes navne skal  

 nævnes, og at sagens genstand vil kunne beskrives så kort som  

 f.eks. »ægteskabssag«, »faderskabssag« eller  

 »umyndiggørelsessag«.
 Endvidere må beskrivelsen af, hvad sagerne drejer  

 sig om, af praktiske grunde undlades ved ordinære retsmøder samt  

 i tilfælde, hvor der i retsmødet skal behandles et betydeligt  

 antal mindre bødesager.
For så vidt angår ankesager agter  

 Justitsministeriet at fastsætte, at det i retslisterne skal oplyses,  

 hvornår og af hvilken ret, den indankede dom er afsagt.
Ved anke af  

 straffesager til landsretterne skal det endvidere oplyses, om der er tale om  

 en strafudmålingsanke, eller om anken også omfatter en  

 bedømmelse af beviserne.
 Endvidere foreslås det, at der skal være  

 mulighed for mod betaling at modtage eksemplarer af retslisten.
 Der henvises til de almindelige bemærkninger pkt.  

 3.2 og til betænkningen side 34 og 62-64.
Til §§ 28 a - 31 b De gældende bestemmelser i retsplejeloven om  

 dørlukning og om referatforbud og navneforbud bærer præg  

 af at være ændret mange gange i årenes løb.
Der  

 foreslås på den baggrund en samlet ændring af disse  

 bestemmelser.
I forhold til de gældende regler er det nyt, at de  

 repræsentanter for massemedierne, som er til stede under  

 retsmødet, får adgang til at udtale sig, inden der træffes  

 afgørelse om dørlukning, referatforbud eller navneforbud.  

 Betingelserne for navneforbud foreslås strammet, således at  

 navneforbud kun kan nedlægges, hvis offentlig gengivelse af navn m.v.  

 vil udsætte nogen for en unødvendig krænkelse.
De  

 gældende begrænsninger i kæreadgangen foreslås  

 ophævet, og det foreslås endvidere at give medierne adgang til at  

 kære rettens kendelser om dørlukning, referatforbud og  

 navneforbud, samt at give medierne adgang til at indbringe  

 spørgsmål om ophævelse af referatforbud og navneforbud for  

 retten.
Til § 28 a Stk. 1 svarer med redaktionelle ændringer  

 til den gældende bestemmelse i § 29, stk. 1.
Stk. 2 svarer til den gældende lovs  

 § 29, stk. 7, idet det dog er præciseret, at  

 udeblivelsesdomme, som afsiges under den skriftlige forberedelse af sagen,  

 ikke afsiges i et offentligt retsmøde.
Dette fremgår i dag af  

 lovens § 354, stk. 6, og det foreslås derfor samtidig at  

 ophæve henvisningen i denne bestemmelse til § 29, stk. 7, jf.  

 lovforslagets § 1, nr. 6.
Der er med den redaktionelle ændring af bestemmelsen  

 ikke tilsigtet nogen ændring i den praksis, der har udviklet sig ved  

 domstolene, hvorefter domme kun afsiges formelt i et åbent  

 retsmøde, hvis parter eller andre er mødt op for at  

 overvære domsafsigelsen.
Er ingen mødt op, får parterne i  

 praksis meddelelse om dommen telefonisk eller eventuelt ved telefax.
 Der henvises til betænkningen side 35.
Til § 28 b Bestemmelsen svarer til den gældende lovs § 32.  

 Denne bestemmelse har fået sin nuværende affattelse ved lov nr.  

 411 af 10. juni 1997 om ændring af straffeloven, retsplejeloven og  

 våbenloven.
Til § 29 Bestemmelsen i stk. 1 samler de bestemmelser  

 om dørlukning, der er fælles for civile sager og straffesager.  

 Bestemmelsen svarer til den gældende lovs § 29, stk. 2, samt  

 delvis stk. 3 og 4. Ordene »undtagelsesvis« og »særegne  

 omstændigheder« er dog udeladt, idet de ikke kan antages at have nogen  

 betydning for den praktiske anvendelse af bestemmelsen.
Dørene kan som  

 hidtil lukkes, hvis de materielle betingelser herfor er opfyldt.
Der er  

 således ikke med udeladelsen af de nævnte ord tilsigtet nogen  

 realitetsændring.
Det fremgår af den gældende § 29,  

 stk. 2, at dørene kan lukkes alene af hensyn til  

 sædeligheden.
Denne del af bestemmelsen foreslås udeladt som  

 overflødig.
Hensynet til sædeligheden vil kunne varetages  

 tilstrækkeligt ved den foreslåede generelle bestemmelse i  

stk. 1, nr. 3, hvorefter dørene kan lukkes, hvis nogen  

 krænkes unødvendigt.
Det ligger således i denne  

 bestemmelse, at også offentligheden i bred forstand er beskyttet mod at  

 blive krænket.
Endvidere har forurettede i sager om forbrydelser mod  

 kønssædeligheden som hidtil et ubetinget krav på  

 dørlukning, jf. den foreslåede § 29 a.
Udvalget har foreslået, at den gældende  

 bestemmelse i lovens § 29, stk. 2, om dørlukning på  

 grund af »særlige hensyn til fremmede magter« ophæves.
Efter  

 udvalgets opfattelse er det tilstrækkeligt, at dørene (som  

 hidtil) kan lukkes af hensyn til statens forhold til fremmede magter.
I høringssvarene over betænkningen er der  

 peget på, at det i sager om ydelse af international retshjælp kan  

 være rimeligt at lukke dørene med henvisning til vedkommende  

 stats interesser, uden at dørlukningen kan siges at være  

 begrundet i »statens forhold til fremmede magter«.
Under hensyn hertil  

 foreslås den gældende bestemmelse videreført på  

 dette punkt, jf. det foreslåede stk. 1, nr. 2.
Bestemmelsen i stk. 2 drejer sig alene om  

 dørlukning i straffesager.
Bestemmelsen svarer med redaktionelle  

 ændringer til den gældende lovs § 29, stk. 4, nr. 1  

 (delvis), og nr. 2, 1. pkt.
 Stk. 3 svarer med redaktionelle  

 ændringer til den gældende lovs § 29, stk. 4, nr. 2,  

 2.-4. pkt.
 Bestemmelsen i stk. 4 svarer til den  

 gældende lovs § 29, stk. 5, med den præciserende  

 tilføjelse, at også muligheden efter § 28 b for at udelukke  

 enkeltpersoner fra retsmødet kan medføre, at det ikke er  

 nødvendigt at lukke dørene.
 Der henvises til de almindelige bemærkninger pkt.  

 5.2 og til betænkningen side 35-36 og 110-112.
Til § 29 a Bestemmelsen svarer med redaktionelle ændringer til  

 den gældende lovs § 29, stk. 6.
 Der henvises til betænkningen side 36.
Til § 29 b Stk. 1 svarer med redaktionelle ændringer  

 til den gældende lovs § 29, stk. 2, 1. led.
 Stk. 2 svarer med redaktionelle  

 ændringer til den gældende lovs § 29, stk. 4, nr. 1,  

 sidste pkt.
 Der henvises til betænkningen side 36.
Til § 29 c Bestemmelsen erstatter reglerne i den gældende lovs  

 § 30.
Det foreslås i stk. 1, 1. pkt., at alle  

 afgørelser efter den foreslåede § 29 om dørlukning  

 skal træffes ved kendelse.
Afgørelser om dørlukning i de  

 sager, der er omfattet af den foreslåede § 29 a, nævnes  

 ikke, fordi der i disse tilfælde gælder et ubetinget krav om  

 dørlukning.
 Efter bestemmelsen skal parterne og - som noget nyt -  

 tilstedeværende personer, der er omfattet af lovens § 172,  

 stk. 1, 2 og 4, have lejlighed til at udtale sig, inden retten  

 træffer sin afgørelse.
 Massemedierne gives i lovforslaget mulighed for at  

 kære afgørelser om dørlukning, jf. forslagets § 1,  

 nr. 7 og 10. Det er en betingelse for denne kæreadgang, at massemediet  

 har været repræsenteret under retsmødet, men ikke at den  

 pågældende repræsentant har benyttet sig af den  

 foreslåede ret til at udtale sig.
 Bestemmelsen i den gældende lovs § 30,  

 stk. 1, hvorefter kendelser om dørlukning ikke kan kæres i  

 civile sager, foreslås ophævet.
Der skal fortsat være mulighed for, at dørene  

 kan lukkes også under forhandlingerne om, hvorvidt retsmødet  

 skal holdes for lukkede døre, jf. bestemmelsens stk. 1, 2.  

 pkt.
Det er i nogle få sager nødvendigt, at retssagens  

 behandling kan holdes fuldstændig hemmelig.
Kompetencen til at  

 træffe afgørelse om »dobbeltlukkede« døre foreslås  

 tillagt retten i stedet for - som i den gældende bestemmelse -  

 retsformanden.
Det foreslås som noget nyt endvidere, at også  

 afgørelser om »dobbelt« dørlukning skal træffes ved  

 kendelse.
 Der skal ved afgørelsen om »dobbelt«  

 dørlukning som hidtil bl.a. lægges vægt på, om  

 dørlukningen er påkrævet af hensyn til fremmede magter.  

 Dette er en ændring i forhold til udvalgets forslag, hvorefter alene  

 hensynet til statens forhold til fremmede magter skulle kunne begrunde  

 »dobbelt« dørlukning, jf. om begrundelsen herfor bemærkningerne  

 til den foreslåede § 29 ovenfor.
 Stk. 2 svarer med redaktionelle  

 ændringer til den gældende lovs § 30, stk. 1, 2. pkt.,  

 1. led, og stk. 2, hvorefter der er vid adgang til at begrænse en  

 kendelse om dørlukning til en del af retsmødet.
 Der henvises til de almindelige bemærkninger pkt.  

 6.2 og til betænkningen side 36-37, 112 og 118-122.
Til § 29 d Bestemmelsen svarer med redaktionelle ændringer til  

 den gældende lovs § 31, stk. 2, 1, og 4. pkt.
 Der henvises til betænkningen side 37.
Til § 29 e Bestemmelsen svarer (sammen med den foreslåede  

 § 29 d) med redaktionelle ændringer til den gældende lovs  

 § 31, stk. 1 og stk. 2, 2. og 4. pkt.
 Der henvises til betænkningen side 37.
Til § 30 Bestemmelsen vedrører referatforbud, jf. den  

 gældende lovs § 31, stk. 3., 1. og 2. pkt.
 I forhold til den gældende bestemmelse  

 præciseres det i nr. 1, at ikke kun sigtede, men også  

 tiltalte personer under 18 år kan beskyttes med referatforbud.
 Der henvises til de almindelige bemærkninger pkt.  

 5.2 og betænkningen side 37.
Til § 30 a Det præciseres i stk. 1, at retten som  

 hovedregel kan træffe afgørelse om referatforbud efter anmodning  

 eller af egen drift.
Dette svarer til, hvad der i dag gælder ved  

 dørlukning.
I forhold til den gældende bestemmelse i  

 retsplejelovens § 31, stk. 1, 1. pkt., indebærer det  

 foreslåede stk. 1 sammenholdt med stk. 2 den ændring,  

 at retten af egen drift kan træffe afgørelse om referatforbud af  

 hensyn til sigtede eller tiltalte under 18 år.
Det er således  

 ikke en betingelse, at den mindreåriges værge eller  

 kommunalbestyrelsen har fremsat begæring om referatforbud.
 Bestemmelsen i stk. 2 svarer til den  

 gældende lovs § 31, stk. 3, 3. pkt., idet det dog som  

 nævnt følger af det foreslåede stk. 1, at retten  

 fremover af egen drift kan træffe afgørelse om referatforbud af  

 hensyn til sigtede eller tiltalte personer under 18 år.
 Der henvises til de almindelige bemærkninger pkt.  

 5.2 og betænkningen side 37 og 110-112.
Til § 30 b Det foreslås i stk. 1, at parterne og -  

 som noget nyt - de repræsentanter for massemedierne, der er til stede,  

 skal have lejlighed til at udtale sig, inden retten træffer  

 afgørelse om referatforbud.
Efter stk. 2 kan et referatforbud  

 ophæves af retten af egen drift eller efter anmodning fra parterne  

 eller mediernes repræsentanter.
Det kan forekomme, at tidligere  

 nedlagte forbud bliver betydningsløse på grund af  

 efterfølgende omstændigheder.
Det er ikke nødvendigt for at kunne anmode om  

 ophævelse, at massemediet var repræsenteret, da forbudet blev  

 nedlagt.
Massemedierne vil således kunne begære et referatforbud  

 ophævet, som de er blevet bekendt med gennem aktindsigt.
Anmodning om ophævelse af et referatforbud skal  

 indgives til den ret, der har truffet den tidligere afgørelse.
Er  

 domsforhandlingen afsluttet, følger det af retsplejelovens § 91,  

 stk. 2, at afgørelsen træffes uden medvirken af  

 domsmænd.
 Der henvises til de almindelige bemærkninger pkt.  

 6.2 og betænkningen side 37-38 og 118-122.
Til § 31 Bestemmelsen drejer sig om navneforbud.
Efter  

stk. 1 er et navneforbud som hidtil et egentligt  

 identifikationsforbud.
Adgangen til at nedlægge navneforbud foreslås  

 begrænset i forhold til den gældende bestemmelse i lovens  

 § 31, stk. 3, 4. pkt., hvorefter navneforbud kan nedlægges,  

 hvis ingen offentlig interesse findes at tale imod det.
Efter det  

 foreslåede stk. 1 er det en betingelse for at nedlægge  

 navneforbud, at offentlig gengivelse af navnet m.v. vil udsætte nogen  

 for en unødvendig krænkelse.
Det vil afhænge af sagens karakter og af personlige  

 forhold, om offentliggørelse af et navn m.v. vil udsætte nogen  

 for en unødvendig krænkelse.
Omtale af et navn under den tidlige  

 efterforskning af en sag, hvor der endnu ikke er taget stilling til  

 tiltalespørgsmålet, vil efter omstændighederne kunne  

 være en unødvendig krænkelse.
Har et navn f.eks. i  

 længere tid ved forudgående omtale i medierne været  

 kædet sammen med en strafbar handling, vil en fortsat omtale  

 næppe være krænkende i samme grad, som hvis den  

 pågældende ikke tidligere har været sat i forbindelse med  

 det strafbare forhold.
 Hvis den pågældende selv er stået frem i  

 et eller flere massemedier, bør der ikke nedlægges  

 navneforbud.
Det er uafklaret, om de gældende bestemmelser om  

 navneforbud finder anvendelse på juridiske personer.
I det  

 foreslåede stk. 2 slås det imidlertid fast, at der  

 også kan nedlægges navneforbud vedrørende en juridisk  

 person.
Navneforbudet er dog ikke så vidtgående, idet det alene  

 omfatter gengivelse af den juridiske persons navn - herunder binavn og  

 kaldenavne - og adresse.
 Formålet med bestemmelsen i stk. 2 er på  

 den ene side at gøre det muligt at undgå, at den juridiske  

 persons navn fæstner sig i offentlighedens erindring i relation til  

 straffesagen, og på den anden side at sikre, at det er muligt at lave  

 meningsfulde referater af retssagen, selv om der er nedlagt navneforbud.  

 Dette ville ofte være vanskeligt, hvis navneforbudet var et egentligt  

 identifikationsforbud svarende til det, der gælder ved navneforbud  

 vedrørende fysiske personer.
I stk. 3 er nævnt nogle forhold, der  

 taler imod navneforbud, og som skal tages i betragtning ved den samlede  

 vurdering af, om navneforbud bør nedlægges.
Offentligheden har  

 ofte en rimelig interesse i at få at vide, hvem der er sigtet eller  

 tiltalt i en sag.
Som eksempler på sådanne sager kan nævnes  

 de alvorlige forbrydelser, der behandles ved nævningeting, og andre  

 straffesager, der ud fra en samfundsmæssig vurdering er særligt  

 betydningsfulde - eksempelvis visse skatte- og miljøstraffesager.  

 Endvidere kan nævnes sager, hvor der rejses tiltale mod et  

 bestyrelsesmedlem eller en direktør i et børsnoteret  

 aktieselskab, mod en offentligt ansat eller mod en person i offentligt  

 tillidshverv for strafbart forhold, når det strafbare forhold er  

 begået i forbindelse med hvervet eller stillingen.
 Stk. 4 svarer til den gældende lovs  

 § 31, stk. 3, 5. pkt.
 Der henvises til de almindelige bemærkninger pkt.  

 5.2 og betænkningen side 38-39 og 113-116.
Til § 31 a Efter stk. 1 skal parterne have lejlighed til  

 at udtale sig, inden retten træffer afgørelse om navneforbud.  

 Dette svarer formentlig til den praksis, der allerede følges i dag.  

 Som noget nyt foreslås det endvidere - ligesom ved afgørelser om  

 dørlukning og referatforbud - at også tilstedeværende  

 journalister m.v. skal have lejlighed til at udtale sig.
Efter den gældende lovs § 31, stk. 3, 6.  

 og 7. pkt., kan et navneforbud ikke kæres.
Det foreslås at  

 ophæve denne begrænsning i kæreadgangen.
Efter bestemmelsen i 3. pkt. vil afgørelse om  

 navneforbud kunne træffes uden tilslutning til et ordinært  

 retsmøde.
Der vil således kunne afholdes et retsmøde  

 alene med henblik på at tage stilling til en anmodning om  

 navneforbud.
Efter stk. 2 kan et navneforbud - ligesom et  

 referatforbud, jf. den foreslåede § 30 b - ophæves, hvis der  

 fremsættes anmodning herom fra en part eller en repræsentant for  

 massemedierne.
Dette er en nyskabelse i forhold til medierne.
Det er ikke en  

 betingelse for at kunne anmode om ophævelse, at massemediet har  

 været repræsenteret under det retsmøde, hvor kendelsen om  

 navneforbud blev afsagt.
Medierne vil således kunne anmode om  

 ophævelse af et navneforbud, som de er blevet bekendt med gennem  

 aktindsigt.
Efter stk. 2 kan retten også ophæve et  

 navneforbud af egen drift, hvis betingelserne for forbudet ikke længere  

 er opfyldt.
F.eks. vil domsforhandlingens begyndelse kunne begrunde, at et  

 navneforbud ophæves.
 Det præciseres i stk. 3, at et  

 navneforbud bortfalder senest ved afsigelsen af endelig dom.
 Der henvises til de almindelige bemærkninger pkt.  

 5.2 og 6.2 samt betænkningen side 39 og 118-122.
Til § 31 b Bestemmelsen svarer med redaktionelle ændringer til  

 den gældende lovs § 31 a.
Til § 32 Det foreslås i stk. 1, 1. pkt., at  

 optagelse eller transmission af lyd og/eller billeder under retsmøder  

 (herunder TV- og radiotransmission) er forbudt, medmindre retten  

 undtagelsesvis giver tilladelse dertil.
Den gældende bestemmelse i  

 retsplejelovens § 31, stk. 4, forbyder kun fotografering (herunder  

 filmoptagelse) og offentliggørelse af billedoptagelser, men  

 bestemmelsen anvendes i praksis analogt på lydoptagelser.
 Den foreslåede bestemmelse omfatter også  

 retsmøder, der afholdes uden for retslokalet.
Efter stk. 1, 4. pkt., skal rettens  

 afgørelser efter 1. og 3. pkt. træffes ved kendelse, dvs.  

 både i de tilfælde, hvor retten tager stilling til en anmodning  

 om tilladelse til at optage billeder og/eller lyd, og i de tilfælde,  

 hvor retten forbyder offentlig gengivelse.
Den gældende  

 begrænsning i kæreadgangen i sidstnævnte tilfælde,  

 jf. retsplejelovens § 31, stk. 4, 2. pkt., foreslås  

 ophævet.
Det følger af de almindelige kæreregler, at  

 journalister, fotografer, parter og eventuelle vidner vil kunne kære  

 rettens afgørelser.
De pågældende er dog undergivet  

 retsplejelovens almindelige begrænsninger i kæreadgangen.
Ved optagelser til brug for direkte eller forskudt  

 udsendelse i fjernsyn eller radio vil det ofte være praktisk at  

 få afklaret inden retsmødet, om optagelse vil blive tilladt,  

 idet sådanne optagelser undertiden kræver større tekniske  

 forberedelser.
Hvis anmodning om tilladelse er fremsat i god tid inden  

 retsmødet, bør retten give parterne og det  

 pågældende medie lejlighed til at udtale sig og derefter  

 træffe afgørelse snarest muligt.
Det er overladt til rettens  

 vurdering, om der er behov for at holde et særskilt retsmøde  

 vedrørende anmodningen.
Det foreslås i stk. 3, at der ikke uden  

 tilladelse må optages billeder i retsbygningen.
I betænkningen er  

 det foreslået, at tilladelsen til fotografering m.v. skal gives af  

 retten i den enkelte sag, men Justitsministeriet har fundet det mest  

 hensigtsmæssigt, at tilladelse gives af den, der administrerer  

 retsbygningen, dvs. rettens præsident, den administrerende dommer eller  

 dommeren.
Lydoptagelse i retsbygningen kræver ikke tilladelse.
 Der er i øvrigt foretaget enkelte redaktionelle  

 ændringer i forhold til bestemmelsen i udvalgets lovudkast (flertallets  

 forslag samt forslag 1 vedrørende stk. 3).
 Der henvises til de almindelige bemærkninger pkt.  

 7.2 og betænkningen side 41-44 og 129-135.
Til § 32 a Det foreslås at ophæve det generelle forbud  

 mod tegning under retsmøder, jf. den gældende lovs § 31,  

 stk. 4. Efter den foreslåede bestemmelse kan retten dog under  

 særlige omstændigheder forbyde tegning under  

 retsmøder.
 Bestemmelsen giver endvidere mulighed for, at retten kan  

 forbyde offentliggørelse af tegninger, når der indtræffer  

 omstændigheder, som ville have medført, at tegning var blevet  

 forbudt, hvis de havde været kendt på daværende  

 tidspunkt.
Rettens afgørelse træffes efter bestemmelsens  

2. pkt. ved kendelse, både når retten forbyder tegning  

 eller offentliggørelse af en tegning, og når retten afviser at  

 følge en anmodning om forbud.
Det følger af de almindelige  

 kæreregler, at tegneren (og den, tegneren arbejder for) samt parter og  

 eventuelle vidner har kæreadgang.
De pågældende er dog  

 undergivet retsplejelovens almindelige begrænsninger i  

 kæreadgangen.
 Der henvises til betænkningen side 44 og  

 135-136.
Til § 32 b Bestemmelsen regulerer sanktionsspørgsmålet  

 ved overtrædelse af bestemmelserne i lovens kapitel 2 om  

 retsmøder.
Det foreslås, at der i intet tilfælde kan  

 idømmes strengere straf end bøde.
I det foreslåede stk. 2, der er nyt i  

 forhold til udvalgets lovudkast, afgrænses det strafbare område  

 ved overtrædelse af navneforbud.
Der har i udvalget været  

 forskellige opfattelser vedrørende dette spørgsmål, jf.  

 de almindelige bemærkninger pkt. 5.2. Retsplejerådet har i sin  

 udtalelse over betænkningen (lovforslagets bilag 2) peget på den  

 mulighed, at det nærmere beskrives i loven, i hvilket omfang  

 journalister har pligt til at undersøge, om der er nedlagt  

 navneforbud, inden en sag omtales.
Det foreslås på denne baggrund, at  

 overtrædelse - ud over de tilfælde, hvor journalisten var bekendt  

 med navneforbudet - kun kan straffes, hvis den pågældende, da  

 overtrædelsen fandt sted, vidste eller burde vide, at sagen verserede  

 ved retten (f.eks. i forbindelse med fængslingsbegæringer),  

 og/eller at politiet efterforskede sagen.
I så fald vil journalisten  

 ifalde strafansvar, hvis han offentliggør vedkommendes identitet uden  

 at have spurgt hos politiet, anklagemyndigheden eller retten, om der er  

 nedlagt navneforbud.
 I tilfælde, hvor journalisten efter  

 omstændighederne må have en formodning om, at der verserer en  

 straffesag (ved retten og/eller politiet), skal journalisten således  

 undersøge spørgsmålet om navneforbud, inden de  

 involverede personers identitet offentliggøres.
 Det forudsættes, at politiet, anklagemyndigheden og  

 retten vil kunne give telefonisk oplysning om eventuelle navneforbud.
 Der henvises til de almindelige bemærkninger pkt.  

 5.2 og til betænkningen side 44 og 115-116.
 Til nr. 2 (retsplejelovens § 41 a).
Den foreslåede bestemmelse regulerer journalisters  

 aktindsigt m.v. i forbindelse med retssager.
Bestemmelsen supplerer  

 retsplejelovens § 41 om adgangen til aktindsigt for sagens parter og  

 andre, der har en retlig interesse i aktindsigt.
 Journalister defineres i den foreslåede bestemmelse  

 som personer, der er omfattet af lovens § 172, stk. 1, 2 eller 4,  

 jf. herved lovforslagets § 1, nr. 4. Der er nærmere redegjort for  

 denne afgrænsning i de almindelige bemærkninger pkt. 2.
 Efter stk. 1 kan journalister (som hovedregel,  

 jf. stk. 5) få aktindsigt i anklageskrifter og  

 retsmødebegæringer i straffesager.
Justitsministeren bemyndiges i stk. 1, 4.  

 pkt., til at fastsætte nærmere regler om, på hvilket  

 tidspunkt journalister kan få aktindsigt i de nævnte dokumenter.  

 I de almindelige bemærkninger pkt. 4.2.1 er der nærmere redegjort  

 for, hvordan de administrative regler agtes udformet.
Reglerne vil blive  

 fastsat efter drøftelse med de berørte organisationer m.v.
Forurettede og eventuelle vidner skal efter  

stk. 1, 3. pkt., anonymiseres i dokumenterne, inden journalister  

 får aktindsigt.
Dette kan f.eks. ske ved overstregning.
 Det foreslås i stk. 2, at journalister i  

 straffesager som udgangspunkt skal kunne låne rids og  

 hjælpebilag, som anklageren eller forsvareren i straffesager bruger  

 under domsforhandlingen eller retsmøder i medfør af  

 retsplejelovens § 925.
 Ved hjælpebilag forstås oversigter og  

 lignende, som er udarbejdet af anklageren eller forsvareren, og som ikke  

 nødvendigvis fremlægges formelt i retten, men alene bruges som  

 støtte ved forelæggelsen af sagen m.v. eller ved  

 afhøringer.
Stk. 3 drejer sig om civile sager.
Det  

 foreslås, at sagens dokumenter under domsforhandlingen eller et  

 forberedende retsmøde kan udlånes til journalister, som er til  

 stede i retten, hvis begge parter giver samtykke hertil.
Dokumenterne kan dog  

 ikke udlånes i ægteskabssager, sager vedrørende  

 forældremyndighed, faderskabssager, værgemålssager, sager  

 om prøvelse af administrativt bestemt frihedsberøvelse og sager  

 om prøvelse af beslutning om adoption uden samtykke.
 Anmodning om at måtte låne dokumenter i  

 medfør af stk. 2 og 3 skal fremsættes over for retten.  

 Dokumenterne skal tilbageleveres senest, når retsmødet slutter,  

 eller journalisten forlader retsmødet.
Journalister, som vil låne bilag m.v. under  

 retsmødet, bør give retten besked herom i god tid,  

 således at der eventuelt kan laves ekstra eksemplarer af de  

 pågældende dokumenter.
Der foreslås ikke en bestemt frist,  

 idet der bl.a. må tages hensyn til kopieringsopgavens omfang.
Det  

 forudsættes, at kopier af hjælpebilag og rids fremstilles af  

 anklagemyndigheden eller forsvareren.
Efter stk. 4 kan journalister (som hovedregel,  

 jf. stk. 5) få aktindsigt i retsbøgerne, medmindre det  

 pågældende retsmøde helt eller delvis er holdt for lukkede  

 døre.
Der vil således være mulighed for, at journalister  

 kan gøre sig bekendt med domme, kendelser, protokolleringen af afgivne  

 forklaringer m.v.
Der kan først gives aktindsigt i retsbøger,  

 når den pågældende sag er endt.
Efter bestemmelsen kan journalister endvidere få  

 aktindsigt i den efterfølgende sagsfremstilling, som byretterne skal  

 udarbejde i tilfælde, hvor en såkaldt kort dom (afsagt i henhold  

 til bestemmelsen i retsplejelovens § 366 a, stk. 2) ankes til  

 landsretten.
I den supplerende sagsfremstilling redegøres navnlig for  

 de forklaringer, der er afgivet under sagen, og aktindsigt forudsætter,  

 at de pågældende forklaringer ikke er afgivet for lukkede  

 døre.
 Journalisterne kan læse i retsbogen på  

 dommerkontoret eller anmode om en udskrift.
Efter de gældende regler skal anmodninger om  

 aktindsigt forelægges politimesteren i tilfælde, hvor der kan  

 være tale om at nægte aktindsigt på grund af forhold som  

 nævnt i retsplejelovens § 41, stk. 2, jf. herved lovens  

 § 41, stk. 4, og Justitsministeriets cirkulære nr. 196 af 11.  

 juli 1941. Som anført af udvalget kan dette være en tung  

 ordning.
Det foreslås i stk. 5 i stedet, at dommeren  

 (justitssekretæren) på anklagemyndighedens eller forsvarerens  

 begæring eller af egen drift kan nægte aktindsigt efter  

 stk. 1 og stk. 4, hvis der foreligger forhold som nævnt i  

 lovens § 41, stk. 2, (det vil navnlig sige, hvis det er  

 betænkeligt at give aktindsigt på grund af hensynet til statens  

 sikkerhed eller forhold til fremmede magter, eller fordi der er grund til at  

 frygte, at udskrifter vil blive brugt på retsstridig måde).
Det foreslås, at afgørelser om, hvorvidt  

 aktindsigt bør nægtes, skal træffes ved kendelse.
Det  

 fastslås udtrykkeligt, at afgørelser om aktindsigt, der  

 træffes af justitssekretæren, kan påklages til retten m.v.  

 efter den almindelige regel herom i retsplejelovens § 41, stk. 6,  

 og at der kun i så fald afsiges kendelse.
Det foreslås endvidere,  

 at fristen i retsplejelovens § 41, stk. 7, for at klage over  

 justitssekretærens afgørelser (6 uger) skal finde tilsvarende  

 anvendelse.
Det er vanskeligt at forudse karakteren af de  

 hjælpebilag og rids, det kan være nødvendigt at fremstille  

 i en sag.
Det foreslås derfor i stk. 5, 2. pkt., at retten  

 i visse tilfælde kan nægte udlån af sådanne  

 dokumenter, jf. stk. 2. Udlån kan bl.a. nægtes på  

 grund af dokumentets karakter.
Heri ligger, at aktindsigt kan nægtes,  

 hvis dokumentet indeholder strengt personlige oplysninger, som medierne ikke  

 normalt ville have adgang til, og hvis det ikke rent praktisk kan lade sig  

 gøre at fremstille hjælpebilaget m.v. i flere eksemplarer.
Efter stk. 6 må de udskrifter og  

 dokumenter, som journalisten får aktindsigt i, ikke være  

 tilgængelige for andre end de journalistiske og redaktionelle  

 medarbejdere ved det pågældende massemedie.
Det præciseres  

 endvidere, at dokumenterne m.v. kun må anvendes til støtte for  

 journalistisk og redaktionelt arbejde.
Bestemmelsen indebærer bl.a., at  

 de pågældende udskrifter og dokumenter ikke over for  

 offentligheden eller uvedkommende personer må gengives ordret i lange  

 sammenhængende passager.
Offentlig gengivelse som  

 illustration/dokumentation i medierne eller ved oplæsning i radio eller  

 TV er ikke tilladt.
Indholdet af dokumenterne m.v. må heller foreholdes  

 nogen under interviews.
Princippet i retsplejelovens § 182 om, at vidner  

 ikke må påhøre andres forklaringer i sagen, vil  

 således ikke kunne undergraves ved ordrette gengivelser af  

 retsbogsudskrifter i massemedierne.
Det foreslås i stk. 7, at  

 justitsministeren bemyndiges til at fastsætte nærmere regler om,  

 hvordan massemedierne skal opbevare retsbogsudskrifter m.v.
Reglerne vil  

 blive fastsat efter drøftelse med de berørte organisationer med  

 henblik på, at det sikres, at uvedkommende ikke kan få adgang til  

 udskrifterne m.v.
Efter stk. 8 kan journalister straffes for at  

 benytte retsbogsudskrifter m.v. i strid med bestemmelsen i stk. 6. Det  

 foreslås endvidere, at der i de regler om opbevaring af udskrifter  

 m.v., som skal fastsættes administrativt i medfør af  

 stk. 7, kan indføjes regler om bødestraf, hvis  

 journalisten eller det pågældende massemedie overtræder  

 reglerne.
Bødens størrelse vil skulle fastsættes i  

 overensstemmelse med reglen i straffelovens § 51, stk. 3,  

 således at der bl.a. skal tages hensyn til den skyldiges opnåede  

 eller tilsigtede fortjeneste.
 Der henvises til de almindelige bemærkninger pkt.  

 4.2 og til betænkningen side 44-46 og 79-92.
Den gældende bestemmelse i retsplejelovens § 41  

 a om retsstenografer foreslås ophævet.
Efter bestemmelsen er  

 justitsministeren bemyndiget til at autorisere stenografer til optagelse af  

 stenografisk referat af retsforhandlinger.
Autoriserede retsstenografer skal  

 anvendes i civile sager, hvis en af parterne anmoder om det.  

 Justitsministeriet kan endvidere fastsætte nærmere bestemmelser  

 om anvendelsen af retsstenografer i straffesager, men sådanne regler er  

 dog ikke fastsat.
 Efter reglerne i bekendtgørelse nr. 324 af 20.  

 december 1932 angående retsstenografer er det en betingelse for at  

 få autorisation som retsstenograf, at man har bestået  

 stenografprøven for Rigsdagens stenografassistenter eller har en  

 uddannelse, der i det væsentlige kan ligestilles hermed.
Folketinget har siden 1968 hverken uddannet eller anvendt  

 stenografer, og der er ikke aktuelle uddannelser, der kan ligestilles med den  

 nævnte stenografprøve.
Der kan således ikke autoriseres  

 yderligere retsstenografer, hvoraf der nu kun findes to i Danmark.
Justitsministeriet finder det på denne baggrund ikke  

 hensigtsmæssigt at opretholde bestemmelsen.
Ophævelsen af  

 bestemmelsen vil ikke være til hinder for, at en part under et  

 retsmøde kan medbringe en person, der kan tage stenografisk referat af  

 forhandlingerne.
Hertil kommer, at retten som hidtil vil kunne tillade, at  

 forhandlingerne optages på bånd, jf. den foreslåede  

 § 32.
 Til nr. 3 (retsplejelovens § 151, stk. 1, 4.  

 pkt.).
 Der er tale om en konsekvensændring, jf. den  

 ændrede affattelse af reglerne om tegning og om optagelse af billeder  

 og lyd under retsmøder (de foreslåede §§ 32, stk. 1,  

 og 32 a).
 Til nr. 4 (retsplejelovens § 172).
 Kildebeskyttelsen efter retsplejelovens § 172  

 går ud på, at journalister m.v. er fritaget for at afgive  

 vidneforklaring om en kildes identitet.
Det foreslås at fremrykke tidspunktet for,  

 hvornår kildebeskyttelsen efter retsplejelovens § 172  

 indtræder.
Endvidere foreslås en række redaktionelle  

 ændringer af bestemmelsen.
 Kildebeskyttelsen med hensyn til, hvem der er kilde til en  

 oplysning eller forfatter til en artikel, eller hvem der er ophavsmand til et  

 fotografi eller et andet billede, rykkes efter forslaget frem til det  

 tidspunkt, hvor journalisten modtager oplysningerne m.v. fra kilden, jf.  

stk. 1, nr. 1, og stk. 2, nr. 1. Kildebeskyttelsen  

 indtræder således, når forfatteren afleverer en artikel,  

 eller fotografen afleverer billeder.
 Kildebeskyttelsen for de trykte medier med hensyn til,  

 hvem et billede forestiller, eller hvem der omtales, rykkes efter forslaget  

 frem til det tidspunkt, hvor kilden har fået tilsagn om, at den  

 pågældendes identitet ikke vil blive offentliggjort, jf.  

stk. 1, nr. 2.
Kildebeskyttelsen for de elektroniske medier med hensyn  

 til identiteten af dem, der medvirker i en udsendelse, rykkes efter forslaget  

 på tilsvarende måde frem til det tidspunkt, hvor de medvirkende  

 har fået tilsagn om, at deres identitet ikke vil blive offentliggjort,  

 jf. stk. 2, nr. 2. Der skal være givet konkret tilsagn om  

 anonymitet.
Et generelt tilsagn over for en repræsentant for en gruppe,  

 f.eks. en arrangør af en demonstration, medfører ikke, at  

 journalistens kildebeskyttelse omfatter alle, der er med i gruppen.
 Har en oplysning, en artikel eller et billede været  

 offentliggjort i det trykte eller elektroniske medie, gælder  

 kildebeskyttelsen kun, hvis forfatterens eller fotografens identitet ikke  

 fremgår af det trykte skrift eller af udsendelsen.
Har en oplysning, en artikel eller et billede været  

 offentliggjort i det trykte medie, gælder vidnefritagelsen med hensyn  

 til, hvem et billede forestiller, eller hvem der er genstand for omtale, kun,  

 hvis kildens identitet ikke fremgår af teksten.
Har en optagelse  

 været udsendt, gælder kildebeskyttelsen for så vidt  

 angår medvirkende kun, hvis der er truffet rimelige forholdsregler til  

 at skjule deres identitet.
 Der foreslås ikke ændringer i den personkreds,  

 som er omfattet af vidnefritagelsesreglerne i retsplejelovens § 172,  

 stk. 1 og 2, dvs. redaktører og redaktionelle medarbejdere ved  

 henholdsvis aviser og blade m.v., der er omfattet af medieansvarslovens  

 § 1, nr. 1, og radio- og fjernsynsstationer, der er omfattet af  

 medieansvarslovens § 1, nr. 2.
Kildebeskyttelsen retter sig som hidtil mod  

 afsløring af kildens identitet.
Vidnefritagelsen omfatter  

 således ud over direkte oplysninger om kildens navn m.v. også  

 oplysninger, der indirekte afslører kildens identitet - f.eks.  

 oplysning om kildens telefonnummer eller e-mail adresse eller om  

 registreringsnummeret på vedkommendes bil.
 Retsplejelovens §§ 298 og 827 (om edition) henviser  

 til § 172, og det følger derfor af forslaget, at tidspunktet for,  

 hvornår massemedierne fritages for at fremlægge dokumenter,  

 herunder researchmateriale m.v., der afslører en kildes identitet,  

 også rykkes frem.
Retsplejelovens § 172, stk. 3 og 4,  

 foreslås ikke ændret.
Da der i både stk. 3 og 4  

 henvises til stk. 1 og 2, indebærer forslaget imidlertid, at  

 kildebeskyttelsen også for de personer, som er omfattet af stk. 3  

 eller 4, rykkes frem som nævnt ovenfor.
 Der henvises til de almindelige bemærkninger pkt.  

 8.2 og betænkningen side 46-48 og 174-180.
 Til nr. 5 (retsplejelovens § 213 b, stk. 1, 2.  

 pkt.).
 Der er tale om en konsekvensændring, jf. den  

 ændrede affattelse af bestemmelserne om dørlukning (de  

 foreslåede §§ 29 c, 29 d og 32 b, stk. 1).
 Til nr. 6 (retsplejelovens § 354, stk. 6, 3.  

 pkt.).
 Der er tale om en konsekvensændring, jf.  

 bemærkningerne til den foreslåede § 28 a, stk. 2.
 Til nr. 7 (retsplejelovens § 393).
Det foreslås som noget nyt, at massemedierne skal  

 have ret til at kære afgørelser om dørlukning i civile  

 sager.
Med hensyn til straffesager henvises til lovforslagets § 1, nr.  

 10, og bemærkningerne hertil.
Kæreadgangen er efter den foreslåede  

 bestemmelse betinget af, at den kærende eller en person fra samme  

 massemedie, som er omfattet af § 172, stk. 1, 2 eller 4, har  

 været til stede under det retsmøde, hvor  

 spørgsmålet blev behandlet.
Bestemmelsen åbner  

 således mulighed for, at et massemedies redaktør kærer  

 afgørelsen, selv om det var en journalistisk medarbejder, der var til  

 stede under retsmødet og dermed havde adgang til at udtale sig, inden  

 afgørelsen om dørlukning blev truffet, jf. den foreslåede  

 § 29 c, stk. 1. Det kræves ikke, at massemediets  

 repræsentant har benyttet sig af retten til at udtale sig, eller at den  

 pågældende under retsmødet har tilkendegivet eller taget  

 forbehold om at ville kære afgørelsen.
Det  

 pågældende massemedie skal alene godtgøre, at en  

 repræsentant var til stede under retsmødet.
 Det forudsættes, at en journalist, der har  

 overværet et retsmøde, indtil der blev truffet afgørelse  

 om »dobbeltlukkede« døre, vil kunne kære begge  

 dørlukningsafgørelser, jf. bemærkningerne til den  

 foreslåede § 29 c vedrørende »dobbelt« dørlukning.  

 Den første afgørelse om dørlukning vil alene  

 medføre, at journalisten ikke får adgang til at udtale sig om  

 den anden dørlukningsafgørelse.
 Det forudsættes, at mediernes kæremål  

 kun helt undtagelsesvis tillægges opsættende virkning.
 Der henvises til de almindelige bemærkninger pkt.  

 6.2 og betænkningen side 48 og 118-122.
 Til nr. 8 (retsplejelovens § 398 a).
Efter lovforslagets § 1, nr. 7, får  

 journalister m.v. ret til at kære afgørelser om  

 dørlukning i civile retssager.
Massemedierne har en generel og  

 overordnet interesse i at kunne kære sådanne afgørelser,  

 og den foreslåede kæreadgang er således ikke betinget af,  

 at der består en konkret retlig interesse i den sædvanlige  

 forstand.
Det kræves derfor heller ikke, at en omgørelse af  

 afgørelsen om dørlukning kan få betydning i den konkrete  

 sag.
 Det er væsentligt, at de personer, som  

 afhøres i retten, fortsat kan afgive forklaring i tillid til, at den  

 pågældende dørlukning står ved magt, selv om  

 afgørelsen kæres af et massemedie.
På denne baggrund foreslås det, at i  

 tilfælde, hvor en kendelse om dørlukning er kæret af et  

 massemedie, skal en eventuel omgørelse af kendelsen kun have betydning  

 for eventuelle efterfølgende retsmøder.
En omgørelse i  

 appelinstansen vil således ikke medføre, at medierne kan  

 få aktindsigt i retsbogen for det retsmøde, hvor dørene  

 blev lukket, eller at medierne får adgang til at referere fra det  

 pågældende retsmøde.
 Omgør appelinstansen dørlukningen, vil den  

 ret, hvis afgørelse er blevet kæret, ikke dermed være  

 afskåret fra at lukke dørene påny, hvis der foreligger nye  

 grunde som nævnt i den foreslåede § 29.
 Det forudsættes, at den foreslåede  

 kæreadgang ikke medfører, at medierne kan anses som parter i den  

 civile sag.
 Der henvises til de almindelige bemærkninger pkt.  

 6.2 og betænkningen side 49 og 118-122.
 Til nr. 9 (retsplejelovens § 731, stk. 1, litra  

 h).
 Der er tale om en konsekvensændring, jf. den  

 foreslåede § 29, stk. 1 og 2.
 Til nr. 10 (retsplejelovens § 968, stk. 1).
Med den foreslåede bestemmelse gives der  

 udtrykkeligt den personkreds, der er omfattet af retsplejelovens § 172,  

 stk. 1, 2 eller 4, adgang til at kære rettens afgørelser om  

 referatforbud og navneforbud.
Endvidere gives der den nævnte  

 personkreds adgang til at kære afgørelser om dørlukning i  

 straffesager.
 Afgørelser om referatforbud eller navneforbud kan  

 kæres af den omhandlede personkreds, selv om det pågældende  

 massemedie ikke har været repræsenteret i retten på det  

 tidspunkt, hvor spørgsmålet blev behandlet eller  

 afgørelsen truffet.
 For så vidt angår kære af  

 afgørelser om dørlukning henvises til bemærkningerne til  

 lovforslagets § 1, nr. 7, om en tilsvarende kæreadgang i civile  

 sager.
 Det forudsættes, at den foreslåede  

 kæreadgang for massemedierne ikke medfører, at medierne kan  

 anses som parter i straffesagen.
 Der henvises endvidere til de almindelige  

 bemærkninger pkt. 6.2 og betænkningen side 49 og 118-122.
 Til nr. 11 (retsplejelovens § 968, stk. 2).
Efter den gældende bestemmelse i retsplejelovens  

 § 968, stk. 2, kan parterne i en straffesag som hovedregel ikke  

 kære rettens beslutninger og kendelser under domsforhandlingen eller  

 forberedelsen heraf.
Hovedreglen gælder ikke, hvis andet fremgår  

 af andre bestemmelser i loven.
Desuden opregnes der en række  

 undtagelser i bestemmelsen.
 Kære af afgørelser om dørlukning i  

 straffesager antages at have særlig hjemmel i den gældende lovs  

 § 30, stk. 1, 2. pkt. (modsætningsvis). Desuden er der i den  

 gældende lovs § 31, stk. 3, hjemmel til at kære rettens  

 nægtelse af at nedlægge referat- og navneforbud.
De særlige bestemmelser om adgangen til at  

 kære visse afgørelser om dørlukning, referatforbud og  

 navneforbud foreslås ophævet, jf. lovforslagets § 1, nr. 1.  

 Det foreslås at udvide parternes kæreadgang til at omfatte alle  

 afgørelser om dørlukning, referatforbud og navneforbud.
Dette  

 sker af redaktionelle grunde ved at anføre disse afgørelser  

 blandt undtagelserne fra den nævnte hovedregel om, at afgørelser  

 under domsforhandlingen eller forberedelsen heraf ikke kan kæres af  

 straffesagens parter.
 Det foreslås endvidere, at kendelser om forbud mod  

 tegning og vedrørende optagelse af lyd og af billeder også skal  

 kunne kæres af parterne.
 Der henvises til de almindelige bemærkninger pkt.  

 6.2 og betænkningen side 49-50, 118-122 og 133.
 Til nr. 12 (retsplejelovens § 968, stk. 3).
 Bestemmelsen indebærer, at journalister ligesom  

 sagens parter alene kan kære de afgørelser om dørlukning  

 m.v., som landsretten træffer i ankesager, hvis  

 Procesbevillingsnævnet giver tilladelse hertil.
 Der henvises til de almindelige bemærkninger pkt.  

 6.2.
 Til nr. 13 (retsplejelovens § 973 a).
 Bestemmelsen indebærer, at omgørelse af  

 kendelser om dørlukning i straffesager alene har betydning for  

 fremtidige retsmøder.
Bestemmelsen svarer til lovforslagets § 1, nr. 8, om  

 civile sager.
Der henvises til bemærkningerne til denne  

 bestemmelse.
 Til § 2.
 Det foreslås, at loven træder i kraft den 1.  

 juli 1999.
Bilag 1 Udvalget vedrørende samarbejdet   

 mellem retterne og pressen	Den 6. marts 1997 Justitsministeriet  

 Slotsholmsgade 10  

 1256 København K Vedlagt fremsendes udvalgets betænkning  

 vedrørende samarbejdet mellem retterne og pressen.
Efter at udvalget har afsluttet sit arbejde, er der afsagt  

 to kendelser, som ville have haft betydning for udvalgets overvejelser i  

 afsnittet om navneforbud og i afsnittene om aktindsigt og retslister.
Det  

 drejer sig om en kendelse fra Vestre Landsret af 8. juli 1996, offentliggjort  

 i ugeskrift for Retsvæsen, U 1996. 1287 VLK, og utrykt kendelse af 17.  

 december 1996 afsagt af Østre Landsret.
I kendelserne tages stilling  

 til, hvorvidt der uden tilslutning til et ordinært retsmøde,  

 f.eks. domsforhandling, kan nedlægges navneforbud, hvis der anmodes om  

 det.
Kendelserne er modstridende.
 I U 1996.1287 VLK stadfæstede landsretten en  

 byretsafgørelse om, at der ikke var hjemmel til at nedlægge  

 navneforbud på et tidspunkt, hvor der var indleveret anklageskrift til  

 retten, men før der havde været afholdt retsmøde i sagen,  

 med følgende begrundelse:
»I betænkning nr. 622/1971 om efterforskning i  

 straffesager m.v. s. 14 er det foreslået, at  

 efterforskningsforhør som udgangspunkt fremtidig skal finde sted for  

 åbne døre.
Den dagældende regel i § 810, stk. 1,  

 om lukkede døre foreslås derfor ophævet, og der  

 anføres herefter i betænkningen følgende: »I stedet  

 foreslås (s. 32) enkelte mindre ændringer i de almindelige regler  

 i retsplejelovens §§ 29 og 31 om dørlukning og referatforbud i  

 straffesager.
I forbindelse hermed foreslås en udvidet adgang til  

 forbud mod referat af navn og andre oplysninger, der er egnede til at  

 identificere sigtede«.
Det følger således af forarbejderne til  

 retsplejelovens § 31, stk. 3, 4. pkt., at navneforbud efter denne  

 bestemmelse af strafferetsplejeudvalget blev opfattet som et delvist  

 referatforbud.
 Dette støttes endvidere af bestemmelsens placering  

 i § 31, stk. 3, i umiddelbar forlængelse af reglerne om  

 referatforbud og af bestemmelsens placering i retsplejelovens kapitel 2 om  

 »Retsmøder«.
Det er ikke udtrykkeligt i § 31, stk. 3, 4.  

 pkt., anført, at navneforbud alene kan nedlægges i tilslutning  

 til, at der under behandlingen af en straffesag afholdes et retsmøde.  

 Under hensyn til forarbejderne til bestemmelsen kan der imidlertid i denne  

 bestemmelse kun antages at være hjemmel til i tilslutning til et  

 retsmøde at nedlægge det delvise referatforbud, som er indeholdt  

 i et navneforbud, hvorved det forbydes offentligt at gengive en sigtet eller  

 tiltalts navn, stilling eller bopæl eller forbydes på anden  

 måde at offentliggøre en sigtet eller tiltalts identitet.« Østre Landsret omgjorde en byretsafgørelse,  

 der nægtede navneforbud med en begrundelse, der svarede til den  

 begrundelse, Vestre Landsret anvendte i ovennævnte sag.
 I Østre Landsrets kendelse anføres bl.a. i  

 præmisserne:
»Der kan nedlægges navneforbud under et  

 retsmøde i forbindelse med behandlingen af en straffesag, jf.  

 retsplejelovens § 31, stk. 3, 4. pkt.. Bestemmelsen gælder  

 også for retsmøder under sagens efterforskning.
Selv om retten  

 ikke er bundet af parternes standpunkter, forudsætter en  

 afgørelse om navneforbud, at der, eventuelt på skriftligt  

 grundlag, har været kontradiktion.
Det i denne sag den 18. november 1996 afholdte  

 retsmøde opfylder det beskrevne retsmødekrav...« Vestre Landsrets afgørelse brød med den  

 praksis, der var fulgt ved andre retter, og som var udvalget bekendt ved  

 udarbejdelsen af de ovenfor nævnte afsnit.
Den da kendte praksis har  

 været en forudsætning for de af udvalget foreslåede regler  

 om udlevering af anklageskrift og retsmødebegæring forud for  

 domsforhandlingen eller 925-retsmødet og om udsendelse af  

 retslister.
 Gældende ret på området må nu  

 anses for uafklaret, indtil der foreligger en afgørelse fra  

 Højesteret.
Et flertal af udvalgets medlemmer (K.
Arildsen, Finn  

 Larsen, Henning Lund-Sørensen, Peter Møgelvang-Hansen, Johan  

 Reimann, Holger Skovsborg, Merethe Stagetorn og Birgitte Vestberg) anbefaler,  

 at retstilstanden afklares, inden udvalgets forslag gennemføres f.eks.  

 ved, at der i retsplejeloven indsættes en bestemmelse, der giver  

 hjemmel til at nedlægge navneforbud i retsmøder, der opfylder de  

 i Østre Landsrets kendelse beskrevne krav, mens et mindretal (Agner  

 Ahm, Kate Bluhme, Ebbe Dal, Elise Hammer Kristensen, Martin Melchior og  

 Gunilla Roijer) mener, at der ikke bør drages nogen konsekvens af de  

 refererede kendelser i forhold til udvalgets forslag om retslister og  

 aktindsigt, før en afgørelse fra Højesteret  

 foreligger.
K.
Arildsen Formand Bilag 2 Retsplejerådets udtalelse om betænkning nr.  1330/1997  

 vedrørende samarbejdet mellem retterne og pressen 1. Justitsministeriets udvalg vedrørende  

 samarbejdet mellem retterne og pressen afgav den 14. marts 1997  

 betænkning (Betænkning nr. 1330/1997). Herefter blev  

 betænkningen sendt til høring hos en række myndigheder og  

 organisationer.
 I overensstemmelse med udvalgets kommissorium er  

 betænkningen herefter forelagt Retsplejerådet til udtalelse.  

 Retsplejerådet har i sin behandling af betænkningen inddraget de  

 høringssvar, Justitsministeriet har modtaget vedrørende  

 betænkningen.
Betænkningen om samarbejdet mellem retterne og  

 pressen er afgivet af et bredt sammensat udvalg, hvor pressen har været  

 repræsenteret.
Betænkningen indeholder en grundig gennemgang af  

 de hensyn, der taler for og imod de ændringsforslag, der er indeholdt i  

 betænkningens lovudkast.
Disse hensyn er uddybet og fremhævet i  

 de indkomne høringssvar.
Herudover er der i høringssvarene  

 omtalt en række spørgsmål af mere lovteknisk karakter.
 2. I betænkningen og i høringssvarene  

 er der peget på en række væsentlige spørgsmål.  

 Under Retsplejerådets drøftelser af betænkningen er  

 navnlig fremdraget følgende:
I høringssvaret fra Den Danske Dommerforening, som  

 Københavns Byret og retterne i Århus, Odense, Aalborg og  

 Roskilde har tilsluttet sig, anføres det, at det er en svaghed - der  

 skyldes udvalgets kommissorium og sammensætning - at forholdet mellem  

 retterne og pressen er behandlet løsrevet fra spørgsmålet  

 om offentlighed i retsplejen generelt.
Dommerforeningen finder derfor, at  

 Retsplejerådet bør foretage en generel gennemgang af reglerne om  

 offentlighed i retsplejen, herunder også mediernes forhold.
Dommerforeningen fremhæver endvidere, at det  

 må være en absolut forudsætning for at tillade  

 journalisters brug af referatbåndoptagere, at retten også har  

 mulighed for at foretage lydoptagelse af retshandlingerne.
Rettens benyttelse  

 af lydoptagelse har imidlertid videregående betydning for retsledelse,  

 for protokollation og for domsskrivning.
Dommerforeningen henstiller derfor,  

 at journalisters brug af referatbåndoptagere ikke tillades uden, at  

 disse problemstillinger er overvejet og løst.
Advokatrådet påpeger i sit høringssvar,  

 at forslagene i betænkningens lovudkast giver massemedierne  

 øgede muligheder for at kunne bringe detaljerede retsreportager og  

 hermed også for at gå tæt på skyldvurderingen i  

 verserende straffesager.
Advokatrådet finder derfor, at de øgede  

 muligheder for pressen bør føre til en stramning af de  

 presseetiske regler og af reglen i retsplejelovens § 1017. Efter denne  

 bestemmelse er det strafbart, at give urigtige meddelelser om en verserende  

 straffesag, at lægge hindringer i vejen for sagens oplysning eller at  

 fremsætte udtalelser, der er egnet til på uforsvarlig måde  

 at påvirke dommerne, domsmændene eller nævningene.
I betænkningen omtales det problem, at det kan  

 være vanskeligt for medierne at holde sig orienteret om, hvorvidt der  

 er nedlagt navneforbud i en sag, hvis afgørelsen er truffet i et  

 lukket retsmøde.
Udvalgets flertal finder, at medierne som hidtil selv  

 må undersøge spørgsmålet, og at strafansvar for et  

 navneforbud, som journalisten ikke kendte til, som hidtil må  

 afhænge af en konkret vurdering af, om journalisten har handlet  

 uagtsomt ved ikke at undersøge navneforbudsspørgsmålet.  

 Et mindretal bestående af pressens repræsentanter i udvalget  

 foreslår imidlertid, at der oprettes et centralt register, hvor  

 journalister kan få oplysninger om nedlagte navneforbud i verserende  

 sager.
Et sådant centralt register vil, som også påpeget i  

 Dommerforeningens høringssvar, være særdeles  

 ressourcekrævende.
Som anført af udvalgets flertal vil det  

 endvidere kunne give anledning til øget medieinteresse for sager, hvor  

 der er nedlagt navneforbud.
Sidstnævnte problem vil dog eventuelt kunne  

 løses ved at indrette registeret som et énvejsregister, der  

 ikke oplyser navne, men alene oplyser, om der er nedlagt navneforbud i en  

 sag, som journalisten på forhånd har identificeret.
 Dommerforeningen påpeger i sit høringssvar,  

 at forslaget om, at journalister skal have adgang til at udtale sig inden,  

 der træffes afgørelse om dørlukning, referatforbud eller  

 navneforbud, i sager med stor medieinteresse, hvor der typisk vil være  

 tale om meget alvorlige sager, vil kunne give anledning til forsinkelser og  

 forstyrrelse af rettens behandling af sagen.
 3. Indledningsvis bemærkes, at  

 Retsplejerådet forudsætter, at de lovtekniske problemer, der er  

 nævnt i høringssvarene, vil kunne løses i det lovforslag,  

 der forventes fremsat på grundlag af betænkningen, herunder i  

 lovforslagets bemærkninger.
 Endvidere finder Retsplejerådet, at der i  

 forbindelse med det kommende arbejde med en revision af den civile retspleje  

 bør foretages en gennemgang af reglerne om offentlighed for så  

 vidt angår civile retssager.
 For så vidt angår afgrænsningen af det  

 strafbare område ved overtrædelse af navneforbud, skal  

 Retsplejerådet pege på den mulighed, at det nærmere  

 beskrives i retsplejeloven, i hvilket omfang journalister har pligt til at  

 undersøge, om der er nedlagt navneforbud, inden en sag omtales.
Generelt er det i øvrigt Retsplejerådets  

 opfattelse, at en stillingtagen til betænkningens forslag må  

 foretages ud fra en retspolitisk prioritering af de hensyn, der indgår  

 i afvejningen, herunder til pressens opgaver og arbejdsmuligheder, til  

 parterne i den enkelte sag og til retternes ressourcer.
Retsplejerådet  

 finder at burde afstå fra at foretage en sådan prioritering.
 Retsplejerådet skal dog med de anførte  

 bemærkninger udtale, at rådet ikke finder, at der er  

 afgørende retssikkerhedsmæssige hensyn, der taler imod de  

 forslag, der i betænkningen er fremsat af udvalgets flertal.
 Retsplejerådet havde ved afgivelsen af udtalelsen  

 følgende sammensætning:
Højesteretsdommer Poul Sørensen (formand) Fhv. retspræsident Knud Arildsen Advokat Karen Dyekjær-Hansen Afdelingschef Torsten Hesselbjerg Dommer Poul Holm Politimester Jørgen Ilum Advokat Jørgen B.
Jepsen Kst. dommer Linda Lauritsen Professor, lic. jur.
Gorm Toftegaard Nielsen Statsadvokat Birgitte Vestberg Som sekretær for udvalget har fungeret fuldmægtig Anne Louise  

 Bormann 29. september 1997 Poul Sørensen Jørgen Ilum Knud Arildsen Jørgen B.
Jepsen Karen Dyekjær-Hansen Linda Lauritsen Torsten Hesselbjerg Gorm Toftegaard Nielsen Poul Holm Birgitte Vestberg Anne Louise Bormann Bilag 3 Lovforslaget sammenholdt med gældende lov Gældende formulering Lovforslaget § 1 I lov om rettens pleje, jf. lovbekendtgørelse nr. 752 af 15. august  

 1996, som ændret ved § 2 i lov nr. 1201 af 27. december 1996,  

 § 8 i lov nr. 232 af 2. april 1997, § 2 i lov nr. 274 af 15. april  

 1997, § 1 i lov nr. 349 af 23. maj 1997, § 2 i lov nr. 411 af 10.  

 juni 1997, lov nr. 414 af 10. juni 1997, lov nr. 339 af 10. juni 1998,  

 § 1 i lov nr. 402 af 26. juni 1998 og § 2 i lov nr. 403 af 26. juni  

 1998, foretages følgende ændringer:
 1. Kapitel 2 affattes således:
Kapitel 2 »Kapitel 2 Retsmøder Retsmøder § 28. Justitsministeren fastsætter og bekendtgør  

 tiden for de ordentlige retsmøder til domssagers behandling ved  

 byretterne, bortset fra Københavns Byret og retterne i Århus,  

 Odense, Ålborg og Roskilde.
 Stk. 2. I andre tilfælde træffer  

 retterne selv bestemmelse om tiden for retternes møder og om  

 bekendtgørelsen heraf.
 § 29. Retsmøderne er offentlige, hvor  

 ikke det modsatte særlig er foreskrevet.
 § 28. Justitsministeren fastsætter og bekendtgør  

 tiden for de ordinære retsmøder til domssagers behandling ved  

 byretterne, bortset fra Københavns Byret og retterne i Århus,  

 Odense, Ålborg og Roskilde.
 Stk. 2. I andre tilfælde træffer retterne selv  

 bestemmelse om tiden for retternes møder.
 Stk. 3. Justitsministeren fastsætter regler om  

 udarbejdelse og bekendtgørelse af retslister, herunder om adgangen til  

 mod betaling at modtage eksemplarer af retslisterne.
 Stk. 2. Dog kan retten undtagelsesvis på begæring  

 af en part eller i embeds medfør beslutte, at dørene skal  

 lukkes, når enten hensynet til sædeligheden, ro og orden i  

 retslokalet, statens forhold til fremmede magter eller særlige hensyn  

 til disse i øvrigt kræver det.
§ 28 a.
Retsmøder er offentlige, medmindre andet er  

 bestemt ved lov eller i medfør af lov.
 Stk. 2. Domme afsiges altid i offentligt retsmøde,  

 medmindre de afsiges i medfør af § 354, stk. 6.
 Stk. 3. Det samme gælder borgerlige sager, når  

 offentlig forhandling vil tilføje nogen en ufornøden  

 krænkelse, herunder når forklaring skal afgives om forretnings-  

 eller drifshemmeligheder.
§ 28 b.
Rettens formand kan begrænse antallet af  

 personer, der får adgang til et offentligt retsmøde, for at  

 hindre, at retslokalet overfyldes.
Stk. 4. I straffesager kan retten beslutte, at dørene  

 skal lukkes, når sigtede (tiltalte) er under 18 år, samt  

 undtagelsesvis Stk. 2. Rettens formand kan nægte adgang til et  

 offentligt retsmøde for personer, 1)	når særegne omstændigheder giver grund til at  

 antage, at offentlig forhandling vil medføre fare for nogens sikkerhed  

 eller vil tilføje nogen en ufornøden krænkelse, herunder  

 når oplysning skal afgives om forretnings- eller driftshemmeligheder.  

 Dørlukning af hensyn til en sigtet (tiltalt), der er til stede, kan  

 kun besluttes, hvis han selv begærer det, 2)	som befinder sig i en sådan tilstand, at vedkommendes  

 tilstedeværelse ville stride imod rettens værdighed eller god  

 orden.
 Stk. 3. Rettens formand kan endvidere nægte adgang til  

 et offentligt retsmøde for bestemte personer eller grupper af  

 personer, hvis det skønnes nødvendigt for at opnå en  

 sandfærdig forklaring af et vidne eller en part.
2)	når særegne omstændigheder giver grund til at  

 antage, at retsmødets offentlighed på afgørende  

 måde vil være til hinder for sagens oplysning.
Ved  

 retsmøder under domsforhandling kan dørene dog kun lukkes af  

 den anførte grund, når det af sagens oplysninger fremgår,  

 at der for det forhold, som er genstand for tiltale, kan forventes at ville  

 blive gjort strafansvar gældende også mod andre end den eller de  

 under sagen tiltalte personer, og derhos ganske særlige hensyn  

 gør det magtpåliggende, at dørene lukkes.
Dette vil dog  

 kun kunne ske i 1. instans og kun i det omfang, de anførte hensyn med  

 nødvendighed kræver.
Hvor dørene af den ovennævnte  

 grund lukkes under domsforhandlingen, skal der til retsbogen optages en  

 så fyldig gengivelse af sagens gang, at der ved domsafsigelsen kan  

 meddeles offentligheden en fremstilling af domsforhandlingens forløb  

 under fornøden hensyntagen til, at hensigten med dørenes  

 lukning ikke forspildes.
 Stk. 5. Det bør dog iagttages, at dørene ikke  

 lukkes i tilfælde, hvor det skønnes tilstrækkeligt at  

 anvende reglerne i § 31, stk. 3.
Stk. 6. I sager, der vedrører overtrædelse af  

 straffelovens § 210, §§ 216 og 217, § 218, stk. 2,  

 § 222, stk. 2, 2. led, eller § 223, stk. 1, lukkes  

 dørene under den forurettedes forklaring, når den  

 pågældende fremsætter begæring derom.
Det samme  

 gælder i sager, der vedrører overtrædelse af straffelovens  

 § 224 eller § 225, jf. §§ 216 og 217, § 218, stk. 2,  

 § 222, stk. 2, 2. led, eller § 223, stk.1.
§ 29. Retten kan bestemme, at et retsmøde skal holdes  

 for lukkede døre (dørlukning), 2)	når statens forhold til fremmede magter eller særlige  

 hensyn til disse i øvrigt kræver det, eller Stk. 2. I straffesager kan der endvidere træffes  

 bestemmelse om dørlukning, 1)	når en sigtet (tiltalt) er under 18 år, 2)	når sagens behandling i et offentligt retsmøde må  

 antages at bringe nogens sikkerhed i fare, eller Stk. 3. Under domsforhandlingen kan dørlukning i  

 medfør af stk. 2, nr. 3, kun ske i 1. instans, og kun, når  

 det må forventes, at der senere rejses tiltale for samme forhold mod  

 andre end de under sagen tiltalte, og ganske særlige hensyn gør  

 det påkrævet, at dørene lukkes.
Domsforhandlingen gengives  

 så udførligt i retsbogen, at offentligheden ved domsafsigelsen  

 kan orienteres om domsforhandlingens forløb i det omfang,  

 formålet med dørlukningen tillader det.
 Stk. 4. Der kan ikke træffes bestemmelse om  

 dørlukning, hvis det er tilstrækkeligt at anvende reglerne om  

 referat- eller navneforbud, jf. § 30 og § 31, eller om udelukkelse  

 af enkeltpersoner, jf. § 28 b.
 Stk. 7. Domme afsiges stedse i et offentligt møde.
§ 30. Rettens beslutning om, at dørene  

 skal lukkes, sker ved kendelse, efter at parterne har haft lejlighed til at  

 udtale sig.
Kendelsen, der i borgerlige sager ikke er genstand for  

 kære, afsiges offentligt; om dørene skal lukkes under den  

 forudgående forhandling, afgør rettens formand, der herved  

 særlig skal have opmærksomheden henvendt på, om hensynet  

 til fremmede magter gør dette påkrævet, eller om der er  

 grund til at antage, at forhandlingens offentlighed på afgørende  

 måde vil være til hinder for sagens oplysning.
§ 29 a.
I sager om overtrædelse af  

 straffelovens § 210, §§ 216 og 217, § 218, stk. 2,  

 § 222, stk. 2, 2. led, eller § 223, stk. 1, lukkes  

 dørene under den forurettedes forklaring, når den  

 pågældende anmoder om det.
Det samme gælder i sager om  

 overtrædelse af straffelovens § 224 eller § 225, jf.  

 §§ 216 og 217, § 218, stk. 2, § 222, stk. 2, 2. led,  

 eller § 223, stk. 1.
§ 29 b.
Retten træffer afgørelse  

 om dørlukning efter anmodning eller af egen drift.
 Stk. 2. Dørlukning af hensyn til en sigtet (tiltalt)  

 på 18 år eller derover, der er til stede, kan kun bestemmes efter  

 anmodning fra den pågældende selv.
 Stk. 2. Beslutning om, at dørene skal lukkes, kan  

 træffes såvel ved forhandlingens begyndelse som i løbet af  

 denne; den kan straks eller senere indskrænke til en del af  

 forhandlingen.
 § 31. Når et retsmøde holdes for lukkede  

 døre, kan rettens formand, hvor særlige grunde taler derfor,  

 give andre end dem, der har med sagen at gøre, adgang til  

 retslokalet.
§ 29 c.
Afgørelse om dørlukning efter § 29  

 træffes ved kendelse, efter at parterne og tilstedeværende  

 personer, der er omfattet af § 172, stk. 1, 2 eller 4, har haft  

 lejlighed til at udtale sig.
Retten kan, især hvis afgørende  

 hensyn til fremmede magter eller til sagens oplysning kræver det, ved  

 kendelse bestemme, at også forhandling om, hvorvidt dørene skal  

 lukkes, skal foregå for lukkede døre.
Stk. 2. Offentlig gengivelse af, hvad der forhandles i  

 retsmøder, der holdes for lukkede døre, er forbudt.
Personer,  

 der har fået særlig tilladelse til at overvære et  

 retsmøde, som holdes for lukkede døre, må ikke give  

 meddelelse om forhandlingerne til nogen, hvem adgang til at overvære  

 det pågældende møde ikke har været tilstedet.  

 Overtrædelse af de nævnte forbud straffes med bøde.  

 Foranstående regler gælder dog ikke, når dørenes  

 lukning alene er besluttet af hensyn til orden og ro i retslokalet.
 Stk. 2. Kendelse om dørlukning efter stk. 1 kan  

 afsiges i begyndelsen af retsmødet eller i løbet af dette og  

 kan straks eller senere indskrænkes til en del af retsmødet.  

 Kendelsen afsiges altid i et offentligt retsmøde.
§ 29 d.
Offentlig gengivelse af, hvad der  

 forhandles i retsmøder, der holdes for lukkede døre, er  

 forbudt, medmindre dørlukning alene er sket af hensyn til ro og orden  

 i retslokalet.
Stk. 3. Offentlig gengivelse af forhandlingen  

 i straffesager kan ved kendelse forbydes, såfremt sigtede er under 18  

 år, og det begæres af værgen eller en repræsentant  

 for kommunalbestyrelsen.
Endvidere kan retten ved kendelse helt eller delvis  

 forbyde offentlig gengivelse af, hvad der i straffesager forhandles i  

 offentligt retsmøde, når sådan gengivelse er egnet til at  

 skade sagens oplysning eller der er grund til at antage, at sådan  

 gengivelse vil medføre fare for nogens sikkerhed eller vil  

 tilføje nogen en ufornøden krænkelse.
Referatforbud af  

 hensyn til en sigtet (tiltalt), der er til stede, kan kun besluttes, hvis han  

 selv begærer det.
Såfremt der fremsættes begæring  

 herom, og ingen offentlig interesse findes at tale derimod, kan retten  

 endvidere nedlægge forbud mod, at der sker offentlig gengivelse af  

 navn, stilling eller bopæl for sigtede (tiltalte) eller andre under  

 sagen nævnte personer, eller at den pågældendes identitet  

 på anden måde offentliggøres.
Forbudet kan efter  

 begæring udstrækkes til at gælde også under en  

 eventuel anke af sagen, såfremt anken omfatter bedømmelsen af  

 beviserne for tiltaltes skyld.
Rettens nægtelse af at udstede  

 sådant forbud kan påkæres.
I øvrigt er rettens  

 afgørelse ikke genstand for kære eller anke.
Overtrædelse  

 af rettens forbud straffes med bøde.
Stk. 4. Det er forbudt at fotografere eller  

 tegne i retssalen under et retsmøde, medmindre dommeren i det enkelte  

 tilfælde giver tilladelse dertil.
Offentlig gengivelse i billeder af et  

 retsmøde kan retten på ethvert punkt af sagen forbyde ved  

 kendelse, der ikke er genstand for kære eller anke.
Overtrædelse  

 straffes med bøde.
§ 29 e.
Rettens formand kan, når  

 særlige grunde taler for det, give andre end dem, der har med sagen at  

 gøre, tilladelse til at overvære et retsmøde, der  

 afholdes for lukkede døre.
De pågældende må ikke  

 give meddelelse om forhandlingen til nogen, der ikke har haft adgang til  

 mødet, medmindre dørlukning alene er sket af hensyn til ro og  

 orden i retslokalet.
§ 30. Retten kan i straffesager forbyde offentlig gengivelse  

 af forhandlingen (referatforbud), 1)	når en sigtet (tiltalt) er under 18 år, 2)	når offentlig gengivelse må antages at bringe nogens  

 sikkerhed i fare, 3)	når offentlig gengivelse kan skade sagens oplysning, eller 4)	når offentlig gengivelse vil udsætte nogen for en  

 unødvendig krænkelse.
§ 30 a.
Retten træffer afgørelse om referatforbud  

 efter anmodning eller af egen drift.
 Stk. 2. Referatforbud af hensyn til en sigtet  

 (tiltalt) på 18 år eller derover, der er til stede, kan kun  

 bestemmes efter anmodning fra den pågældende selv.
§ 30 b.
Afgørelse om referatforbud træffes ved  

 kendelse, efter at parterne og tilstedeværende personer, der er  

 omfattet af § 172, stk. 1, 2 eller 4, har haft lejlighed til at  

 udtale sig.
Kendelse kan afsiges i begyndelsen af retsmødet eller i  

 løbet af dette og kan straks eller senere indskrænkes til en del  

 af retsmødet.
 Stk. 2. Retten kan efter anmodning, herunder  

 fra personer omfattet af § 172, stk. 1, 2 eller 4, eller af egen  

 drift i en senere kendelse ophæve referatforbudet.
§ 31 a.
Sker der i en sag skriftlig forelæggelse eller  

 skriftlig procedure, jf. §§ 927 b og 928 a, stk. 2-3, finder de i  

 medfør af denne lovs §§ 29 eller 31 trufne beslutninger  

 tilsvarende anvendelse herpå.
 § 32. Rettens formand kan begrænse antallet af personer,  

 der får adgang til et offentligt retsmøde, for at hindre, at  

 retslokalet overfyldes.
 § 31. Retten kan i straffesager forbyde  

 offentlig gengivelse af navn, stilling eller bopæl for sigtede  

 (tiltalte) eller andre under sagen nævnte personer, eller at den  

 pågældendes identitet på anden måde  

 offentliggøres, hvis offentlig gengivelse vil udsætte nogen for  

 en unødvendig krænkelse (navneforbud).
Stk. 2. Rettens formand kan nægte adgang  

 til et offentligt retsmøde for personer, 1)	som er under 15 år, eller 2)	som befinder sig i en sådan tilstand, at vedkommendes  

 tilstedeværelse ville stride imod rettens værdighed eller god  

 orden.
 Stk. 3. Rettens formand kan endvidere  

 nægte adgang til et offentligt retsmøde for bestemte personer  

 eller grupper af personer, hvis det skønnes nødvendigt for at  

 opnå en sandfærdig forklaring af et vidne eller en part.
 Stk. 2. Retten kan under samme betingelse som i stk. 1  

 forbyde offentlig gengivelse af en juridisk persons navn, herunder binavn  

 eller kaldenavn, og adresse.
Stk. 3. Retten skal ved afgørelsen om navneforbud tage  

 hensyn til lovovertrædelsens grovhed og samfundsmæssige  

 betydning.
Det taler endvidere imod nedlæggelse af navneforbud,  

 såfremt sigtede (tiltalte) har indtaget en stilling, som i forhold til  

 offentligheden er særligt betroet.
 Stk. 4. Navneforbudet kan udstrækkes til at gælde  

 også under en eventuel anke af sagen, hvis anken omfatter  

 bedømmelse af beviserne for tiltaltes skyld.
§ 31 a.
Retten træffer afgørelse om navneforbud  

 efter anmodning.
Afgørelsen træffes ved kendelse, efter at  

 parterne og tilstedeværende personer, der er omfattet af § 172,  

 stk. 1, 2 eller 4, har haft lejlighed til at udtale sig.  

 Afgørelsen kan træffes i et retsmøde, der afholdes alene  

 med henblik på at tage stilling til en anmodning om navneforbud.
 Stk. 2. Retten kan efter anmodning, herunder  

 fra personer omfattet af § 172, stk. 1, 2 eller 4, eller af egen  

 drift i en senere kendelse ophæve navneforbudet.
 Stk. 3. Navneforbudet bortfalder senest ved afsigelsen af  

 endelig dom.
§ 31 b.
Anvendes der i en sag skriftlig forelæggelse  

 eller skriftlig procedure, jf. §§ 927 b og 928 a, stk. 2 og 3,  

 finder de afgørelser, der er truffet i medfør af denne lovs  

 §§ 29, 30 og 31, tilsvarende anvendelse.
§ 32. Det er forbudt under retsmøder at optage eller  

 transmittere billeder og lyd, medmindre retten undtagelsesvis tillader dette.  

 Offentliggørelse af billeder og lyd, der er optaget i strid hermed, er  

 forbudt.
Retten kan i øvrigt på ethvert tidspunkt under sagen  

 forbyde offentlig gengivelse af billeder og lyd, der er optaget under et  

 retsmøde.
Rettens afgørelse træffes ved kendelse.
 Stk. 2. Personer, der afgiver forklaring under  

 retsmødet, skal gøres bekendt med, at der optages billeder og  

 lyd.
Stk. 3. Billedoptagelse i rettens bygninger er forbudt,  

 medmindre rettens præsident eller den dommer, der varetager rettens  

 administration, giver tilladelse dertil.
Stk. 1, 2.- 4. pkt., finder  

 tilsvarende anvendelse.
§ 32 a.
Retten kan under særlige omstændigheder  

 forbyde tegning under retsmøder eller offentliggørelse af  

 tegninger fra et retsmøde.
Afgørelsen træffes ved  

 kendelse.
§ 32 b.
Overtrædelse af § 29 d, § 29 e, 2.  

 pkt., og § 32, stk. 1, 1. og 2. pkt., og stk. 3, eller af  

 rettens forbud efter § 30, § 32, stk. 1, 3. pkt., og § 32  

 a straffes med bøde.
Stk. 2. Overtrædelse af et forbud efter § 31  

 straffes med bøde, hvis den pågældende var bekendt med  

 forbudet.
Det samme gælder, hvis den pågældende vidste  

 eller burde vide, at sagen verserede ved retten, eller at politiet  

 efterforskede sagen, og den pågældende ikke havde forhørt  

 sig hos politiet, anklagemyndigheden eller retten om, hvorvidt der var  

 nedlagt navneforbud.« 2. § 41 a affattes således:
§ 41 a.
Justitsministeren bemyndiges til at autorisere stenografer  

 til optagelse af stenografisk gengivelse af retsforhandlinger og til at  

 fastsætte regler om vederlaget for sådan virksomhed.
Stk. 2. De autoriserede retsstenografer anvendes i borgerlige  

 sager, når parterne eller en af dem begærer det.
Om deres  

 anvendelse i straffesager kan Justitsministeriet fastsætte  

 nærmere bestemmelser.
»§ 41 a.
Personer, der er omfattet af § 172, stk. 1,  

 2 eller 4, kan i straffesager gennemse anklageskrift eller  

 retsmødebegæring på rettens kontor.
Efter anmodning kan de  

 samme personer endvidere på rettens kontor få udleveret kopi af  

 et anklageskrift eller en retsmødebegæring.
Dokumenterne skal  

 inden gennemsynet eller kopieringen anonymiseres, således at  

 forurettedes eller vidners identitet ikke fremgår heraf.  

 Justitsministeren fastsætter regler om, på hvilket tidspunkt  

 gennemsyn eller udlevering kan ske.
 Stk. 2. De hjælpebilag og rids over gerningsstedet, som  

 er udarbejdet af anklagemyndigheden og forsvaret, kan udlånes til de i  

 stk. 1 nævnte personer under domsforhandlingen eller et  

 retsmøde i medfør af § 925.
Stk. 3. I civile sager kan et eller flere af sagens dokumenter  

 med parternes samtykke udlånes til de i stk. 1 nævnte  

 personer under retsmøder.
Udlån kan ikke ske i sager, der er  

 omfattet af kapitlerne 42, 42 a, 43, 43 a og 43 b.
Stk. 4. De i stk. 1 nævnte personer kan på  

 rettens kontor gennemse retsbogen, herunder dombogen, og redegørelser  

 i medfør af § 366 a, stk. 3, når de er renskrevet, og  

 sagen er endt.
Er retsmødet holdt eller forklaring afgivet helt eller  

 delvis for lukkede døre, kan gennemsyn af retsbogen ikke ske,  

 medmindre dørlukning alene er bestemt af hensyn til ro og orden i  

 retslokalet.
Der gives udskrift efter anmodning.
Bestemmelsen finder ikke  

 anvendelse i de sager, der er nævnt i kapitlerne 42, 42 a, 43, 43 a og  

 43 b.
Stk. 5. Såfremt der foreligger forhold som nævnt i  

 § 41, stk. 2, kan dommeren (justitssekretæren) efter  

 anmodning fra anklagemyndigheden eller forsvareren eller af egen drift  

 nægte gennemsyn eller udlevering efter stk. 1 og 4. Under  

 domsforhandlingen træffes afgørelsen af retten, der endvidere  

 kan nægte udlån efter stk. 2, hvis dokumentets karakter,  

 afgørende hensyn til sigtede, tiltalte eller vidner eller hensyn som  

 nævnt i § 41, stk. 2, taler for det.
Ved klage over, at  

 justitssekretæren har nægtet gennemsyn eller udlevering, finder  

 § 41, stk. 6, 1. pkt., og stk. 7, 1. og 2. pkt., tilsvarende  

 anvendelse.
Dommerens eller rettens afgørelser træffes ved  

 kendelse.
 Stk. 6. De i stk. 1, 2, 3 og 4 nævnte dokumenter og  

 udskrifter må ikke være tilgængelige for andre end  

 massemediets journalister og redaktionsmedarbejdere og må kun bruges  

 til støtte for journalistisk og redaktionelt arbejde.
 Stk. 7. Justitsministeren fastsætter regler om  

 massemediers opbevaring af retsbogsudskrifter og af kopier af anklageskrifter  

 og retsmødebegæringer.
Stk. 8. Overtrædelse af stk. 6 straffes med  

 bøde.
I forskrifter, der udfærdiges i medfør af  

 stk. 7, kan der fastsættes straf af bøde for  

 overtrædelse af bestemmelser i forskrifterne.
Det kan endvidere  

 fastsættes, at der ved overtrædelse begået af selskaber  

 m.v. (juridiske personer) kan pålægges selskabet m.v. strafansvar  

 efter reglerne i straffelovens 5. kapitel.« § 151. Rettens formand våger over, at forhandlingen  

 foregår med den tilbørlige orden og værdighed.
Han er  

 berettiget til i dette øjemed at afbryde og tilrettevise parter,  

 vidner eller andre, når de tillader sig upassende udtalelser eller  

 utilbørlige personlige angreb.
Vedbliver en part hermed trods  

 tilrettevisning, kan ordet fratages ham.
Personer, der ved støjende  

 eller anden utilbørlig adfærd forstyrrer forhandlingerne eller  

 tilsidesætter den agtelse, som skyldes retten, kan udvises af  

 retssalen, jf. endvidere § 31, stk. 4. Bliver i en borgerlig sag  

 ordet frataget en part, eller bortfjernes han, kan forhandlingen  

 fortsættes, hvis retten ikke finder en udsættelse  

 nødvendigt.
Det samme gælder, når ordet fratages den  

 sigtede i en straffesag.
Bortfjernes han, forholdes efter reglerne i  

 §§ 748, stk. 6, og 849. Er det den offentlige anklager eller  

 sigtedes forsvarer, som bortfjernes, eller hvem ordet fratages, gås der  

 frem, som om vedkommende var udeblevet.
 3. I § 151, stk. 1, 4. pkt., ændres  

 »§ 31, stk. 4« til: »§§ 32, stk. 1, og 32 a«.
Stk. 2. --- Stk. 3. --- Stk. 4. --- § 172. Redaktøren og redaktionelle medarbejdere ved et  

 skrift, der er omfattet af § 1, nr. 1, i medieansvarsloven, har ikke  

 pligt til at afgive vidneforklaring om, hvem der er kilde til en oplysning  

 eller forfatter til en artikel i skriftet, når kilden eller forfatteren  

 ikke er navngivet.
De har heller ikke pligt til at afgive vidneforklaring om,  

 hvem der har optaget et fotografi eller frembragt en anden billedlig  

 fremstilling, når fotografen eller fremstilleren ikke er navngivet,  

 eller hvem billedet forestiller, eller hvem der er genstand for omtale,  

 når dette ikke fremgår af teksten.
 4. § 172, stk. 1 og 2, affattes således:
 »Redaktører og redaktionelle medarbejdere ved et  

 skrift, der er omfattet af § 1, nr. 1, i medieansvarsloven, har ikke  

 pligt til at afgive vidneforklaring om:
 Stk. 2. Redaktører og redaktionelle medarbejdere ved et  

 radio- eller fjernsynsforetagende, der er omfattet af § 1, nr. 2, i  

 medieansvarsloven, har ikke pligt til at afgive vidneforklaring om:
1)	Hvem der er kilde til en oplysning eller forfatter til et  

 værk, eller hvem der har optaget et fotografi eller frembragt en anden  

 billedlig fremstilling.
Udsendes oplysningen, værket m.v. er det en  

 forudsætning for vidnefritagelsen, at kilden, forfatteren, fotografen  

 eller fremstilleren ikke er identificeret i udsendelsen.
2)	Identiteten af medvirkende, som har fået tilsagn om at  

 medvirke uden at kunne identificeres.
Udsendes en optagelse, er det en  

 forudsætning for vidnefritagelsen, at de pågældende ikke er  

 angivet ved navn, og at der er truffet rimelige forholdsregler for at skjule  

 identiteten.« Stk. 2. Redaktøren og redaktionelle medarbejdere ved et  

 radio- eller fjernsynsforetagende, der er omfattet af § 1, nr. 2, i  

 medieansvarsloven, har ikke pligt til af afgive vidneforklaring om, hvem der  

 er kilde til en oplysning eller forfatter til et værk, der er bragt i  

 en udsendelse, når kilden eller forfatteren ikke er navngivet.
De har  

 heller ikke pligt til at afgive vidneforklaring om identiteten af unavngivne  

 medvirkende, der har fået tilsagn om at medvirke uden at kunne  

 identificeres, når der er truffet rimelige forholdsregler til at skjule  

 identiteten.
Stk. 3. --- Stk. 4. --- Stk. 5. --- .
Stk. 6. --- § 213 b.
Hvis søforklaring angående  

 skibssammenstød, jf. herved sølovens § 223 a, ikke afgives  

 på samme tidspunkt for begge skibes vedkommende, kan retten på  

 begæring af rederen eller skibsføreren for det skib, for hvilket  

 søforklaring først afgives, beslutte, at retsmødet skal  

 holdes for lukkede døre, og at kun repræsentanter for det  

 offentlige og for rederen må være til stede.
Bestemmelserne i  

 §§ 30 og 31 finder tilsvarende anvendelse.
Pligten til at hemmeligholde  

 forhandlingerne bortfalder dog, når søforklaring er afgivet  

 vedrørende det andet skib.
 5. I § 213 b, stk. 1, 2. pkt., ændres  

 »§§ 30 og 31« til: »§§ 29 c, 29 d og 32 b, stk. 1,«.
Stk. 2. --- § 354. --- 6. I § 354, stk. 6, 3. pkt., udgår: »§ 29, stk. 7, og«.
Stk. 2. --- Stk. 3. --- Stk. 4. --- Stk. 5. --- Stk. 6. Har retten truffet bestemmelse om forberedelse efter  

 § 352, finder bestemmelserne i stk. 3 og 5 tilsvarende anvendelse,  

 hvis sagsøgte ikke rettidigt indleverer svarskrift til retten, hvis  

 svarskriftet er mangelfuldt, eller hvis svarskriftet ved indleveringen ikke  

 er ledsaget af de nødvendige dokumenter, jf. § 352, stk. 2.  

 Retten kan i stedet for straks at træffe afgørelse i sagen  

 indkalde parterne til et møde.
Bestemmelserne i § 29,  

 stk. 7, og § 219, stk. 2 og 3, gælder ikke om domme, der  

 afsiges i henhold til dette stykke.
Stk. 7. --- § 393. Kære kan iværksættes af enhver, over  

 for hvem kendelsen eller beslutningen indeholder en afgørelse.
 7. I § 393 indsættes efter stk. 1 som nyt  

 stykke:
»Stk. 2. Kendelser om dørlukning kan tillige  

 kæres af personer, der 1)	er omfattet af § 172, stk. 1, 2 eller 4, og 2)	har været til stede eller været repræsenteret ved  

 en person som nævnt i nr. 1 fra samme massemedie i det retsmøde,  

 hvor retten behandlede spørgsmålet.« Stk. 2. Kære sker ved indlevering af et kæreskrift  

 til den ret, hvis afgørelse kæres.
Skriftet skal indeholde den  

 kærendes påstand og om fornødent en angivelse af de  

 grunde, hvorpå kæren støttes.
En genpart af  

 kæreskriftet skal samtidig sendes til modparten.
 Stk. 2-4 bliver herefter stk. 3-5.
Stk. 3. Kære af afgørelser, der er afsagt af en  

 byret, kan dog altid fremsættes mundtligt til retsbogen.
Det samme  

 gælder kære af afgørelser, der er afsagt af en landsret  

 eller af Sø- og Handelsretten i København, og som  

 iværksættes af vidner, syns- og skønsmænd eller de i  

 § 299 nævnte tredjemænd.
 Stk. 4. Kære kan støttes på nye  

 anbringender og beviser.
 8. Efter § 398 indsættes:
» § 731. Offentlig forsvarer bliver, for så vidt sigtede  

 ikke selv har valgt en forsvarer, eller den valgte forsvarer udebliver, at  

 beskikke, a)	når sigtede fremstilles for retten med henblik på  

 varetægtsfængsling eller opretholdelse af anholdelsen, b)	når der, forinden tiltale er rejst, skal afhøres  

 vidner, eller besigtigelse skal ske eller syn eller skøn afgives til  

 brug under domsforhandling, dog at retshandlingen ej bliver at udsætte  

 efter forsvarers tilstedekomst, når det må befrygtes, at beviset  

 derved ville spildes, c)	når der er spørgsmål om at lægge beslag  

 på sigtedes formue i henhold til § 801, d)	når tiltale er rejst i sager, der skal behandles under  

 medvirken af domsmænd, e)	når tiltale er rejst i sager, i hvilke der bliver  

 spørgsmål om højere straf end bøde eller  

 hæfte, f)	når der i anledning af indankning eller begæring om  

 genoptagelse af en sag eller undtagelsesvis i anledning af kære, jf.  

 § 972, stk. 2, skal finde mundtlig forhandling sted for  

 retten, g)	når vidners eller syns- og skønsmænds beedigede  

 forklaring begæres til brug under en i udlandet indledet  

 straffesag, h)	i alle tilfælde, hvor retten i medfør af § 29,  

 stk. 2 og stk. 4, nr. 1, beslutter, at sigtedes afhørelse  

 skal foregå for lukkede døre, 9. § 731, stk. 1, litra h, affattes  

 således:
 »h) i alle tilfælde, hvor retten i medfør af  

 § 29, stk. 1 og stk. 2, nr. 2, beslutter, at afhøring  

 af sigtede skal foregå for lukkede døre,«.
 i)	når sager, hvor der er spørgsmål om frihedsstraf,  

 fremmes i medfør af § 847, stk. 3, nr. 4.
Stk. 2. --- § 968. Over for kendelser og andre beslutninger af en landsret  

 eller en byret (denne sidste også som undersøgelsesret), som  

 ikke - eller dog ikke for tiden - kan gøres til genstand for anke i  

 medfør af bestemmelserne i §§ 940 og 962, kan, for så vidt  

 det modsatte ikke særlig er bestemt, enhver, over for hvem beslutningen  

 indeholder en afgørelse, rejse kæremål til højere  

 ret overensstemmende med de nedenstående regler.
Over for domme kan  

 kæremål kun rejses i de i §§ 1013 og 1016 nævnte  

 tilfælde.
 10. I § 968, stk. 1, indsættes efter 1.  

 pkt.:
»Herudover kan personer, der er omfattet af § 172, stk. 1, 2  

 eller 4, med de i 1. pkt. angivne indskrænkninger kære kendelser  

 om dørlukning, referatforbud og navneforbud.
Kendelser om  

 dørlukning kan dog kun kæres, hvis den kærende har  

 været til stede eller været repræsenteret ved en person som  

 nævnt i 2. pkt. fra samme massemedie i det retsmøde, hvor retten  

 behandlede spørgsmålet.« Stk. 2. Mod kendelser og andre beslutninger, der afgives under  

 domsforhandling eller under dennes forberedelse, kan dog uden for de  

 tilfælde, hvor adgang til kære har særlig hjemmel i loven,  

 kæremål kun rejses, når og for så vidt beslutningen  

 går ud på, at sagen udsættes eller afvises eller  

 hæves, eller angår fængsling, beslag, ransagning eller  

 lignende eller pålægger straf eller omkostninger eller er rettet  

 mod nogen, som ikke er part i sagen.
 11. I § 968, stk. 2, indsættes efter  

 »ransagning eller lignende«: »,  

 angår dørlukning, referat- eller navneforbud, billed- eller  

 lydoptagelse eller tegning«.
Stk. 3. I sager, hvor anke kræver tilladelse efter  

 § 966, kan kæremål af en part kun rejses med tilladelse af  

 Procesbevillingsnævnet.
Reglerne om tilladelse til anke finder  

 tilsvarende anvendelse.
 12. I § 968, stk. 3, indsættes efter »af en  

 part«: »eller de i stk. 1, 2. pkt., nævnte personer«.
Stk. 4. --- 13. Efter § 973 indsættes:
