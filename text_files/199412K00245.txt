Nr LSF 245 Forslag til Lov om ændring af lov om kommunal udligning og generelle  

 tilskud til kommuner og amtskommuner (Udligningsreform) Fremsat af indenrigsministeren (Birte Weiss) den 28. april 1995 Vedtaget ved tredjebehandling den 2. juni 1995 Lov nr. 384 af 14/06/1995 § 1 I lov nr. 423 af 1. juni 1994 om kommunal udligning og generelle tilskud  

 til kommuner og amtskommuner foretages følgende ændringer:
 1. I § 1, nr. 1, ændres »helt eller delvis  

 statsfinansieret« til: »mellemkommunal«.
 2. §§ 2-9 med tilhørende overskrifter affattes således:
» Udligning af beskatningsgrundlag § 2. Kommuner, hvis beskatningsgrundlag pr. indbygger er større  

 end det gennemsnitlige beskatningsgrundlag pr. indbygger i hele landet, yder  

 et årligt tilskud til de kommuner, hvis beskatningsgrundlag er mindre end det  

 gennemsnitlige beskatningsgrundlag.
 Stk. 2. Kommuner i hovedstadsområdet, hvis beskatningsgrundlag pr.  

 indbygger er større end det gennemsnitlige beskatningsgrundlag pr. indbygger  

 i hovedstadsområdet, yder ud over tilskud efter stk. 1 et årligt tilskud til  

 de kommuner i hovedstadsområdet, hvis beskatningsgrundlag er mindre end det  

 gennemsnitlige beskatningsgrundlag i hovedstadsområdet.
 § 3. En kommunes tilskud eller tilsvar pr. indbygger efter § 2,  

 stk. 1, beregnes som forskellen mellem kommunens beskatningsgrundlag pr.  

 indbygger og det gennemsnitlige beskatningsgrundlag pr. indbygger for alle  

 landets kommuner ganget med et udligningsniveau på 0,45 og et beregnet  

 beskatningsniveau efter stk. 2. Det samlede tilskud eller tilsvar for  

 kommunen fremkommer ved at gange tilskuddet eller tilsvaret pr. indbygger med  

 kommunens indbyggertal.
 Stk. 2. Det beregnede beskatningsniveau fastsættes som de samlede  

 kommunale nettodrifts- og anlægsudgifter i hele landet divideret med det  

 samlede beskatningsgrundlag i hele landet.
 § 4. For kommunerne i hovedstadsområdet beregnes tilskud eller  

 tilsvar pr. indbygger efter § 2, stk. 2, som forskellen mellem kommunens  

 beskatningsgrundlag pr. indbygger og det gennemsnitlige beskatningsgrundlag  

 pr. indbygger i hovedstadsområdet ganget med et udligningsniveau på 0,40 og  

 et beregnet beskatningsniveau efter stk. 2. Det samlede tilskud eller tilsvar  

 for kommunen fremkommer ved at gange tilskuddet eller tilsvaret pr. indbygger  

 med kommunens indbyggertal.
 Stk. 2. Det beregnede beskatningsniveau fastsættes som de samlede  

 kommunale nettodrifts- og anlægsudgifter i hovedstadsområdet divideret med  

 det samlede beskatningsgrundlag i hovedstadsområdet.
Udligning af udgiftsbehov § 5. Kommuner, hvis udgiftsbehov pr. indbygger, jf. § 6, er mindre  

 end det gennemsnitlige udgiftsbehov pr. indbygger i hele landet, yder et  

 årligt tilskud til de kommuner, hvis udgiftsbehov er større end det  

 gennemsnitlige udgiftsbehov pr. indbygger.
§ 6. En kommunes udgiftsbehov pr. indbygger beregnes som kommunens  

 samlede udgiftsbehov efter § 7 divideret med kommunens indbyggertal.
En  

 kommunes tilskud eller tilsvar efter § 5 beregnes ved at gange forskellen  

 mellem kommunens udgiftsbehov pr. indbygger og det gennemsnitlige  

 udgiftsbehov pr. indbygger for kommunerne i hele landet med kommunens  

 indbyggertal og et udligningsniveau på 0,45.
§ 7. Kommunens samlede udgiftsbehov opgøres som summen af 1) et grundtillæg, 2) kommunens aldersbestemte udgiftsbehov m.v. og 3) det socialt betingede udgiftsbehov.
 Stk. 2. Grundtillægget efter stk. 1, nr. 1, udgør 7,5 mio. kr.
 Stk. 3. Af de samlede kommunale nettodrifts- og anlægsudgifter  

 fratrukket det beløb, der indgår ved beregning af grundtillæg efter stk. 2,  

 henregnes 80 pct. til kommunernes aldersbestemte udgiftsbehov m.v. efter stk.  

 1, nr. 2, og 20 pct. til det socialt betingede udgiftsbehov efter stk. 1, nr.  

 3.
Stk. 4. Kommunens aldersbestemte udgiftsbehov m.v. efter stk. 1,  

 nr. 2, beregnes som summen af 1) kommunens indbyggertal i nærmere fastsatte aldersgrupper ganget med en  

 beregnet gennemsnitsomkostning, 2) kommunens beregnede boligstøtteudgifter beregnet ud fra de  

 landsgennemsnitlige boligstøtteudgifter pr. udlejningslejlighed og 3) kommunens erhvervsbetingede udgifter til førtidspension beregnet ud fra  

 de gennemsnitlige udgifter til førtidspension for enkelte erhvervsgrupper.
 Stk. 5. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov  

 efter stk. 4, nr. 1. Indenrigsministeren fastsætter ligeledes, hvorledes de  

 enkelte aldersgrupper, de beregnede boligstøtteudgifter og de  

 erhvervsbetingede udgifter til førtidspension vægtes ud fra den  

 landsgennemsnitlige fordeling af udgifterne.
 Stk. 6. Det socialt betingede udgiftsbehov pr. indbygger efter  

 stk. 1, nr. 3, opgøres som et landsgennemsnitligt beløb pr. indbygger ganget  

 med et beregnet socialt indeks for den enkelte kommune efter stk. 7. Det  

 landsgennemsnitlige beløb pr. indbygger beregnes ud fra udgiftsandelen efter  

 stk. 3 divideret med indbyggertallet i hele landet.
 Stk. 7. En kommunes sociale indeks efter stk. 6 bestemmes som  

 forholdet mellem henholdsvis summen af kommunens vægtede andele af følgende  

 kriterier i hele landet og kommunens andel af indbyggertallet i hele landet:
 1) Antallet af børn af enlige forsørgere med en andel på 32,5 pct.
 2) Antallet af særligt socialt belastede boliger med en andel på 25,0 pct.
 3) Antallet af 20-59-årige, der er uden beskæftigelse, ud over 5 pct. af  

 antallet af 20-59-årige i kommunen med en andel på 25,0 pct.
 4) Antallet af udenlandske statsborgere fra andre lande end de nordiske,  

 EU-landene og Nordamerika med en andel på 10,0 pct.
 5) Antallet af indbyggere i områder uden for hovedstadsområdet med særlige  

 bysociale problemer med en andel på 7,5 pct.
 § 8. De kommuner i hovedstadsområdet, hvis udgiftsbehov pr.  

 indbygger er mindre end det gennemsnitlige udgiftsbehov pr. indbygger i  

 hovedstadsområdet, yder ud over tilskud efter § 5 et årligt tilskud til de  

 kommuner i hovedstadsområdet, hvis udgiftsbehov pr. indbygger er større end  

 det gennemsnitlige udgiftsbehov pr. indbygger i hovedstadsområdet.
Stk. 2. I udligningen efter stk. 1 beregnes kommunernes  

 udgiftsbehov som kommunens samlede udgiftsbehov, jf. § 9, divideret med  

 kommunens indbyggertal.
En kommunes tilskud eller tilsvar beregnes ved at  

 gange forskellen mellem kommunens udgiftsbehov pr. indbygger og det  

 gennemsnitlige udgiftsbehov pr. indbygger for kommunerne i hovedstadsområdet  

 med kommunens indbyggertal og et udligningsniveau på 0,40.
§ 9. I udligningen af udgiftsbehov inden for hovedstadsområdet  

 beregnes den enkelte kommunes samlede udgiftsbehov som summen af 1) kommunens aldersbestemte udgiftsbehov m.v. og 2) det socialt betingede udgiftsbehov.
 Stk. 2. Af de samlede kommunale nettodrifts- og anlægsudgifter i  

 hovedstadsområdet henregnes 75 pct. til kommunernes aldersbestemte  

 udgiftsbehov m.v. efter stk. 1, nr. 1, og 25 pct. til det socialt betingede  

 udgiftsbehov efter stk. 1, nr. 2.
Stk. 3. Kommunens aldersbestemte udgiftsbehov m.v. efter stk. 1,  

 nr. 1, beregnes som summen af 1) kommunens indbyggertal i nærmere fastsatte aldersgrupper ganget med en  

 beregnet gennemsnitsomkostning og 2) kommunens erhvervsbetingede udgifter til førtidspension beregnet ud fra  

 de gennemsnitlige udgifter til førtidspension for enkelte erhvervsgrupper.
 Stk. 4. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov  

 efter stk. 3, nr. 1. Indenrigsministeren fastsætter ligeledes, hvorledes de  

 enkelte aldersgrupper og de erhvervsbetingede udgifter til førtidspension  

 vægtes ud fra den landsgennemsnitlige fordeling af udgifterne.
 Stk. 5. Det socialt betingede udgiftsbehov pr. indbygger i  

 hovedstadsområdet efter stk. 1, nr. 2, opgøres som et gennemsnitligt beløb  

 pr. indbygger ganget med et beregnet socialt indeks for den enkelte kommune i  

 hovedstadsområdet efter stk. 6. Det gennemsnitlige beløb pr. indbygger i  

 hovedstadsområdet beregnes ud fra udgiftsandelen efter stk. 3 divideret med  

 indbyggertallet i hovedstadsområdet og kommunens andel af indbyggertallet i  

 hovedstadsområdet.
 Stk. 6. En kommunes sociale indeks efter stk. 5 bestemmes som  

 forholdet mellem henholdsvis summen af kommunens vægtede andele af følgende  

 kriterier i hovedstadsområdet og kommunens andel af indbyggertallet i  

 hovedstadsområdet:
 1) Antallet af børn af enlige forsørgere med en andel på 32,5 pct.
 2) Antallet af udlejningsboliger med en andel på 20,0 pct.
 3) Antallet af 20-59-årige, der er uden beskæftigelse, ud over 5 pct. af  

 antallet af 20-59-årige i kommunen med en andel på 25,0 pct.
 4) Antallet af personer uden erhvervsuddannelse med en andel på 12,5 pct.
5) Antallet af udenlandske statsborgere fra andre lande end de nordiske,  

 EU-landene og Nordamerika med en andel på 10,0 pct.« 3. I § 10, stk. 2, nr. 1, ændres »kildeskattelovens §  

 64, stk. 4,» til: »§ 16 i lov om kommunal indkomstskat,».
 4. § 10, stk. 5 og 6, ophæves, og i stedet  

 indsættes:
»Stk. 5. Det årlige tilskud fordeles af indenrigsministeren.  

 Ved fordelingen reguleres tilskuddet forlods for udgifterne til  

 statstilskuddet efter § 18 og udgifterne til statstilskuddet til kommuner  

 efter § 19, stk. 2. Tilskuddet fordeles herefter i forhold til de enkelte  

 kommuners andel af det samlede kommunale beskatningsgrundlag.« 5. I § 11, stk. 1, indsættes i 1. og 2. pkt.  

 efter »21«: »og bidrag i henhold til lov om udligning af visse  

 kommunale og amtskommunale udgifter til merværdiafgift og om det kommunale  

 momsfond«.
 6. I § 11, stk. 3, udgår », jf. § 4, stk. 4«.
 7. § 11, stk. 4, affattes således:
»Stk. 4. Hvis en kommune i hovedstadsområdet er omfattet af  

 reglen i stk. 1, hvis kommunen yder tilsvar efter § 4, og hvis kommunens  

 beskatningsniveau er højere end udskrivningsprocenten, beregnes et særligt  

 tilsvar for kommunen.
Det særlige tilsvar udgør forskellen til den beregnede  

 korrektion, der ville være beregnet efter samme bestemmelse, såfremt  

 kommunens udskrivningsprocent havde svaret til beskatningsniveauet.« 8. §§ 13-16 affattes således:
» § 13. En amtskommunes tilskud eller tilsvar pr. indbygger  

 efter § 12 beregnes som forskellen mellem amtskommunens beskatningsgrundlag  

 pr. indbygger og det gennemsnitlige beskatningsgrundlag pr. indbygger i hele  

 landet ganget med et udligningsniveau på 0,80 og et beregnet gennemsnitligt  

 beskatningsniveau.
Det samlede tilskud eller tilsvar for amtskommunen  

 fremkommer ved at gange tilskuddet eller tilsvaret pr. indbygger med  

 amtskommunens indbyggertal.
 Stk. 2. Det beregnede gennemsnitlige beskatningsniveau efter stk.  

 1 beregnes som de samlede amtskommunale nettodrifts- og anlægsudgifter  

 divideret med det samlede amtskommunale beskatningsgrundlag.
Udligning af udgiftsbehov § 14. Amtskommuner, hvis udgiftsbehov pr. indbygger er mindre end  

 det gennemsnitlige udgiftsbehov pr. indbygger, yder et årligt tilskud til de  

 amtskommuner, hvis udgiftsbehov er større end det gennemsnitlige udgiftsbehov  

 pr. indbygger.
§ 15. En amtskommunes udgiftsbehov pr. indbygger beregnes som  

 amtskommunens samlede udgiftsbehov efter § 16 divideret med amtskommunens  

 indbyggertal.
En amtskommunes tilskud eller tilsvar efter § 16 beregnes ved  

 at gange forskellen mellem amtskommunens udgiftsbehov pr. indbygger og det  

 gennemsnitlige udgiftsbehov pr. indbygger for amtskommunerne i hele landet  

 med amtskommunens indbyggertal og et udligningsniveau på 0,80.
§ 16. En amtskommunes samlede udgiftsbehov opgøres som summen af 1) amtskommunens aldersbestemte udgiftsbehov og 2) det socialt betingede udgiftsbehov.
 Stk. 2. Af de samlede amtskommunale nettodrifts- og anlægsudgifter  

 henregnes 80 pct. til kommunernes aldersbestemte udgiftsbehov efter stk. 1,  

 nr. 1, og 20 pct. til det socialt betingede udgiftsbehov efter stk. 1, nr. 2.
 Stk. 3. Amtskommunens aldersbestemte udgiftsbehov beregnes ud fra  

 amtskommunens indbyggertal i nærmere fastsatte aldersgrupper og den  

 gennemsnitlige fordeling af de amtskommunale udgifter på de enkelte  

 alderstrin.
 Stk. 4. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov.  

 Indenrigsministeren fastsætter ligeledes, hvorledes de enkelte aldersgrupper  

 vægtes ud fra den landsgennemsnitlige fordeling af udgifterne.
 Stk. 5. Det socialt betingede udgiftsbehov pr. indbygger efter  

 stk. 1, nr. 2, opgøres som et landsgennemsnitligt beløb pr. indbygger ganget  

 med et beregnet socialt indeks for den enkelte amtskommune efter stk. 6. Det  

 gennemsnitlige beløb pr. indbygger for amtskommunerne beregnes ud fra  

 udgiftsandelen efter stk. 2 divideret med indbyggertallet i hele landet.
 Stk. 6. En amtskommunes sociale indeks efter stk. 5 bestemmes som  

 forholdet mellem henholdsvis summen af amtskommunens vægtede andele af  

 følgende kriterier i hele landet og amtskommunens andel af indbyggertallet i  

 hele landet:
 1) Antallet af børn af enlige forsørgere med en andel på 50 pct.
2) Antallet af enlige i aldersgruppen 65 år og derover med en andel på 50  

 pct.« 9. I § 17, stk. 2, nr. 1 , ændres »kildeskattelovens §  

 64, stk. 4,» til: »§ 16 i lov om kommunal indkomstskat, jf. § 10 i  

 lov om amtskommunal indkomstskat,».
 10. § 18 affattes således:
 » § 18. Indenrigsministeren yder et årligt tilskud til  

 kommuner, hvis beskatningsgrundlag pr. indbygger er mindre end 90 pct. af  

 landsgennemsnittet.
Stk. 2. Tilskuddet efter stk. 1 beregnes som 0,40 ganget med det i  

 landsudligningen af forskelle i beskatningsgrundlag anvendte  

 beskatningsniveau efter § 3, stk. 2, og forskellen mellem den enkelte  

 kommunes beskatningsgrundlag pr. indbygger og 90 pct. af landsgennemsnittet.  

 Det samlede tilskud fremkommer ved at gange med kommunens indbyggertal.« 11. § 19 affattes således:
» § 19. Indenrigsministeren yder et årligt tilskud til særlig  

 vanskeligt stillede kommuner og amtskommuner.
Tilskudsrammen udgør 123 mio.  

 kr. for kommuner og 50 mio. kr. for amtskommuner.
Tilskuddet reguleres fra og  

 med 1997 en gang årligt med satsreguleringsprocenten, jf. lov om en  

 satsreguleringsprocent.
For året 1997 forhøjes tilskuddet med en procent ud  

 over satsreguleringsprocenten svarende til den nedregulering, der følger af  

 forhøjelsen af arbejdsmarkedsbidragene.
Stk. 2. Indenrigsministeren kan fra tilskudsåret 1996 yde et  

 særligt tilskud til kommuner og amtskommuner, hvis samlede  

 byrdefordelingsmæssige tab i forbindelse med lov nr. 467 af 30. juni 1993 om  

 ændring af lov om kommunal udligning og generelle tilskud til kommuner og  

 amtskommuner, lov nr. 423 af 1. juni 1994 om kommunal udligning og generelle  

 tilskud til kommuner og amtskommuner og de ændringer, der i 1995 er  

 gennemført i tilskuds- og udligningssystemet med virkning fra og med 1996 og  

 i refusionssats for boligsikring, beregnes at overstige 0,2 pct. af deres  

 beskatningsgrundlag.
Den enkelte kommunes og amtskommunes samlede  

 byrdefordelingsmæssige tab opgøres som summen af 1) tab ved lov nr. 467 af 30. juni 1993 om ændring af lov om kommunal  

 udligning og generelle tilskud til kommuner og amtskommuner, der er beregnet  

 til at overstige 0,15 pct. af kommunens beskatningsgrundlag, 2) tab ved lov nr. 423 af 1. juni 1994 om kommunal udligning og generelle  

 tilskud til kommuner og amtskommuner, der er beregnet til at overstige 0,3  

 pct. af kommunens beskatningsgrundlag, og 3) tab eller gevinst ved de ændringer, der i 1995 er gennemført i  

 tilskuds- og udligningssystemet med virkning fra og med 1996 og i ændret  

 refusionssats for boligsikring.
Stk. 3. Tabet efter stk. 2 fastsættes på grundlag af de på  

 lovgivningstidspunktet beregnede konsekvenser.
Tilskuddet for 1996 ydes for  

 kommuners og amtskommuners samlede byrdefordelingsmæssige tab, der overstiger  

 0,2 pct. af deres beskatningsgrundlag.
Grænsen for tilskud forhøjes herefter  

 årligt med 0,2 procentpoint.« 12. I § 20 indsættes som stk. 2:
»Stk. 2. Til kommunerne i hovedstadsområdet ydes et udligningstilskud  

 svarende til kommunernes nettoudgifter til individuel boligstøtte m.v. i  

 henhold til lov om individuel boligstøtte og en nærmere andel af visse  

 kommunale nettoudgifter i henhold til lov om boligbyggeri, lov om byfornyelse  

 og boligforbedring og lov om boliger for ældre og personer med handicap.  

 Samtlige kommuner i hovedstadsområdet bidrager til det årlige tilskud i  

 forhold til den enkelte kommunes andel af det samlede kommunale  

 beskatningsgrundlag i hovedstadsområdet.« 13. § 21, stk. 2, 4. pkt., stk. 3, 4. pkt., og stk. 4,  

 2. pkt., ophæves.
 14. § 23, stk. 3, ophæves.
 Stk. 4 bliver herefter stk. 3.
 15. I § 24, 1. pkt. i afsnittet Beskatningsgrundlag for  

 en kommune, ændres »Summen af provenuet af kommunens indkomstskat og  

 særlige indkomstskat« til: »Provenuet af kommunens  

 indkomstskat«.
 16. § 24, 1. pkt. i afsnittet Beskatningsgrundlag for  

 en amtskommune, affattes således:
»Provenuet af amtskommunens indkomstskat divideret med  

 udskrivningsprocenten tillagt provenuet af grundskyld divideret med  

 udskrivningsprocenten for beregningsåret.« 17. I § 24 ophæves 3. pkt. i afsnittet  

Beskatningsgrundlag for en amtskommune.
 18. I § 24, 1. pkt. i afsnittet Faktisk  

 beskatningsniveau, udgår »og, for kommunernes vedkommende, særlig  

 indkomstskat«.
 19. § 25, stk. 1-3, affattes således:
 »Tilskud og tilsvar efter §§ 2, 11, 12, 18, 20 og 21 samt  

 statstilskud efter §§ 10 og 17 beregnes på grundlag af de enkelte kommuners  

 og amtskommuners beskatningsgrundlag, faktiske beskatningsniveauer,  

 udskrivningsprocenter og de samlede nettodrifts- og anlægsudgifter i  

 tilskudsåret.
 Stk. 2. Tilskud og tilsvar efter §§ 5, 8 og 14 beregnes på  

 grundlag af kommunernes henholdsvis amtskommunernes samlede budgetterede  

 nettodrifts- og anlægsudgifter i beregningsåret korrigeret for skønnede  

 merudgifter henholdsvis mindreudgifter fra beregningsår til tilskudsår som  

 følge af ændringer i udgifts- og opgavefordelingen og ændringer i den  

 bindende statslige regulering af kommunernes og amtskommunernes virksomhed  

 efter § 10, stk. 2, og § 17, stk. 2. De opgjorte nettodrifts- og  

 anlægsudgifter reguleres til tilskudsårets skønnede prisniveau og indgår  

 endeligt i opgørelsen således som opgjort pr. 1. juli i beregningsåret.
Stk. 3. Ved beregningen af kommuners og amtskommuners  

 beskatningsgrundlag pr. indbygger og udgiftsbehov pr. indbygger samt ved  

 fastsættelsen af det samlede tilskud eller tilsvar henregnes til folketallet  

 i en kommune personer, for hvilke kommunen i henhold til lov om social  

 bistand, lov om boliger for ældre og personer med handicap og lov om social  

 pension har den generelle betalingsforpligtelse.
Indenrigsministeren  

 fastsætter nærmere regler herom.« 20. § 27, stk. 2, ophæves.
 21. § 30 affattes således:
» § 30. Indenrigsministeren fastsætter nærmere regler om  

 opgørelse og afregning af tilskud og tilsvar i henhold til § 20, stk.  

 2.« 22. I § 31 indsættes som stk. 3 og 4:
 »Stk. 3. Indenrigsministeren fastsætter uanset § 33, stk. 1,  

 for tilskudsåret 1996 særlige regler om udmelding, opgørelse og  

 efterreguleringen af tilskud og tilsvar til dækning af kommunernes  

 merudgiftsbehov efter § 21, stk. 2.
Stk. 4. Indenrigsministeren fastsætter uanset § 33, stk. 1, for  

 tilskudsårene 1996 og 1997 særlige regler om udmelding, opgørelse og  

 efterregulering af tilskud og tilsvar til dækning af kommunernes  

 merudgiftsbehov efter § 21, stk. 3.« 23. § 33 affattes således:
 » § 33. Indenrigsministeren giver senest den 1. juli i året  

 forud for tilskudsåret kommunalbestyrelser og amtsråd meddelelse om  

 størrelsen af de endeligt opgjorte tilskud og tilsvar efter §§ 5, 8 og 14, de  

 endeligt opgjorte tilskud efter § 19, stk. 2, samt § 21 og de foreløbigt  

 opgjorte tilskud og tilsvar efter § 11 og § 23.
 Stk. 2. Den foreløbige opgørelse af tilskud og tilsvar efter  

 overudligningsbestemmelserne i § 11, stk. 1 og 4, foretages på basis af de  

 enkelte kommuners faktiske beskatningsniveauer og udskrivningsprocenter i  

 beregningsåret samt det beregnede beskatningsgrundlag efter stk. 7.
 Stk. 3. Afregning af tilskud og tilsvar efter §§ 2 og 10, § 11,  

 stk. 2 og 3, samt §§ 12, 17 og 18, tilsvar efter §§ 20 og 21 samt foreløbige  

 bidrag i henhold til lov om udligning af visse kommunale og amtskommunale  

 udgifter til merværdiafgift og om det kommunale momsfond sker i tilskudsåret  

 enten på basis af kommunens egen beregning ved budgetvedtagelsen af  

 foreløbige tilskuds- og udligningsbeløb efter stk. 4-6 eller på basis af en  

 af indenrigsministeren udmeldt samlet beregning af tilskud og udligning for  

 tilskudsåret efter stk. 7 og 8.
 Stk. 4. Til brug for kommunernes egen beregning af foreløbige  

 tilskuds- og udligningsbeløb efter stk. 3 giver indenrigsministeren senest  

 den 1. juli i året forud for tilskudsåret kommunalbestyrelser og amtsråd  

 meddelelse om følgende:
 1) Det skønnede beskatningsgrundlag pr. indbygger og det samlede  

 beskatningsgrundlag for kommuner i hele landet.
 2) Det skønnede udligningsgrundlag for tilskud efter § 18.
 3) Det skønnede beskatningsgrundlag pr. indbygger og det samlede  

 beskatningsgrundlag for kommuner i hovedstadsområdet.
 4) Det skønnede beskatningsgrundlag pr. indbygger og det samlede  

 beskatningsgrundlag for amtskommuner i hele landet.
 5) Det foreløbig opgjorte beskatningsniveau efter § 3, stk. 2, § 4, stk.  

 2, og § 13, stk. 2.
 6) Størrelsen af de samlede tilskud og tilsvar, der fordeles efter  

 beskatningsgrundlag efter §§ 10, 11, stk. 2 og 3, 17, 20 og 21.  

 Indenrigsministeren lægger i den forbindelse et skønnet samlet  

 udligningstilskud efter § 18 til grund.
 7) Størrelsen af de samlede foreløbige bidrag i henhold til § 3, stk. 2, i  

 lov om udligning af visse kommunale og amtskommunale udgifter til  

 merværdiafgift og om det kommunale momsfond.
 Stk. 5. Beregningen af de skønnede beskatningsgrundlag pr.  

 indbygger og de samlede beskatningsgrundlag sker i overensstemmelse med de af  

 indenrigsministeren udmeldte udskrivningsgrundlag i henhold til § 7 i lov om  

 kommunal indkomstskat, jf. lov om amtskommunal indkomstskat § 10, og de  

 skønnede grundværdier efter stk. 8.
 Stk 6. Indenrigsministeren fastsætter regler om kommunernes  

 budgettering og indberetning af tilskud og tilsvar efter stk. 3 og 4.
 Stk. 7. I kommuner, hvor kommunalbestyrelsen i medfør af § 7 i lov  

 om kommunal indkomstskat, jf. § 10 i lov om amtskommunal indkomstskat,  

 anvender de af indenrigsministeren udmeldte udskrivningsgrundlag, sker  

 afregningen i tilskudsåret af tilskuds- og udligningsbeløb efter stk. 3 på  

 grundlag af en beregning foretaget af indenrigsministeren.  

 Indenrigsministeren giver senest den 1. juli i året før tilskudsåret  

 kommunalbestyrelser og amtsråd meddelelse om denne beregning.
Stk. 8. Beregningen af tilskuds- og udligningsbeløb efter stk. 7  

 sker i overensstemmelse med de i stk. 4 nævnte skøn, det af  

 indenrigsministeren udmeldte udskrivningsgrundlag for kommunen efter § 7 i  

 lov om kommunal indkomstskat, jf. § 10 i lov om amtskommunal indkomstskat, de  

 af indenrigsministeren skønnede afgiftspligtige grundværdier i tilskudsåret  

 og et skønnet folketal for tilskudsåret.
Indenrigsministeren fastsætter  

 nærmere regler om beregningen.
Stk. 9. Ændringer i medfør af § 10, stk. 4, og § 17, stk. 4,  

 meddeles af indenrigsministeren senest 14 dage efter Finansudvalgets  

 tilslutning eller samtidig med meddelelsen efter stk. 1 om tilskud og tilsvar  

 for det kommende tilskudsår.
Indenrigsministeren kan herefter foretage en  

 tilsvarende korrektion i den enkelte kommunes eller amtskommunes foreløbige  

 statstilskud efter stk. 4 henholdsvis stk. 7.
 Stk. 10. Indenrigsministeren giver senest 1. juli meddelelse om  

 efterregulering for tidligere tilskudsår.
 Stk. 11. Udgør de endeligt beregnede tilskud og tilsvar efter  

 denne lov et større eller mindre beløb end de beløb, der efter stk. 1-9 er  

 afregnet med kommunen eller amtskommunen i tilskudsåret, afregnes  

 forskelsbeløbet mellem staten og kommunerne henholdsvis amtskommunerne i året  

 to år efter tilskudsåret, jf. dog stk. 13.
 Stk. 12. Forskelsbeløb i henhold til stk. 11 tillægges  

 forskelsbeløb for indkomstskat i henhold til § 16 i lov om kommunal  

 indkomstskat, jf. § 10 i lov om amtskommunal indkomstskat, og indgår ved  

 beregningen af rentetillæg i henhold til denne lov.
 Stk. 13. For kommuner og amtskommuner, der i medfør af § 7 i lov  

 om kommunal indkomstskat, jf § 10 i lov om amtskommunal indkomstskat,  

 anvender det af indenrigsministeren udmeldte udskrivningsgrundlag, afregnes  

 den andel af eventuelt forskelsbeløb, der kan henføres til ændringer i  

 beskatningsgrundlag, beskatningsniveauer, udskrivningsprocenter og anvendte  

 folketal, af statskassen, jf. dog § 3, stk. 4, i lov om udligning af visse  

 kommunale og amtskommunale udgifter til merværdiafgift og om det kommunale  

 momsfond.
Stk. 14. Indenrigsministeren fastsætter i øvrigt nærmere regler om  

 tidspunkt for afregning af tilskud og tilsvar efter denne lov.« 24. § 36, stk. 4, ophæves.
§ 2 Loven træder i kraft dagen efter bekendtgørelsen i Lovtidende og finder  

 anvendelse fra og med tilskudsåret 1996.
Oprindeligt fremsat forslag § 1 I lov nr. 423 af 1. juni 1994 om kommunal udligning og generelle tilskud  

 til kommuner og amtskommuner foretages følgende ændringer:
 1. I § 1, nr. 1, ændres »helt eller delvis  

 statsfinansieret« til: »mellemkommunal«.
 2. §§ 2-9 affattes således:
» Udligning af beskatningsgrundlag § 2. Kommuner, hvis beskatningsgrundlag pr. indbygger er større  

 end det gennemsnitlige beskatningsgrundlag pr. indbygger i hele landet, yder  

 et årligt tilskud til de kommuner, hvis beskatningsgrundlag er mindre end det  

 gennemsnitlige beskatningsgrundlag.
 Stk. 2. Kommuner i hovedstadsområdet, hvis beskatningsgrundlag pr.  

 indbygger er større end det gennemsnitlige beskatningsgrundlag pr. indbygger  

 i hovedstadsområdet, yder ud over tilskud efter stk. 1 et årligt tilskud til  

 de kommuner i hovedstadsområdet, hvis beskatningsgrundlag er mindre end det  

 gennemsnitlige beskatningsgrundlag i hovedstadsområdet.
 § 3. En kommunes tilskud eller tilsvar pr. indbygger efter § 2,  

 stk. 1, beregnes som forskellen mellem kommunens beskatningsgrundlag pr.  

 indbygger og det gennemsnitlige beskatningsgrundlag pr. indbygger for alle  

 landets kommuner ganget med et udligningsniveau på 0,45 og et beregnet  

 beskatningsniveau efter stk. 2. Det samlede tilskud eller tilsvar for  

 kommunen fremkommer ved at gange tilskuddet eller tilsvaret pr. indbygger med  

 kommunens indbyggertal.
 Stk. 2. Det beregnede beskatningsniveau fastsættes som de samlede  

 kommunale nettodrifts- og anlægsudgifter i hele landet divideret med det  

 samlede beskatningsgrundlag i hele landet.
 § 4. For kommunerne i hovedstadsområdet beregnes tilskud eller  

 tilsvar pr. indbygger efter § 2, stk. 2, som forskellen mellem kommunens  

 beskatningsgrundlag pr. indbygger og det gennemsnitlige beskatningsgrundlag  

 pr. indbygger i hovedstadsområdet ganget med et udligningsniveau på 0,40 og  

 et beregnet beskatningsniveau efter stk. 2. Det samlede tilskud eller tilsvar  

 for kommunen fremkommer ved at gange tilskuddet eller tilsvaret pr. indbygger  

 med kommunens indbyggertal.
 Stk. 2. Det beregnede beskatningsniveau fastsættes som de samlede  

 kommunale nettodrifts- og anlægsudgifter i hovedstadsområdet divideret med  

 det samlede beskatningsgrundlag i hovedstadsområdet.
Udligning af udgiftsbehov § 5. Kommuner, hvis udgiftsbehov pr. indbygger, jf. § 6, er mindre  

 end det gennemsnitlige udgiftsbehov pr. indbygger i hele landet, yder et  

 årligt tilskud til de kommuner, hvis udgiftsbehov er større end det  

 gennemsnitlige udgiftsbehov pr. indbygger.
§ 6. En kommunes udgiftsbehov pr. indbygger beregnes som kommunens  

 samlede udgiftsbehov efter § 7, divideret med kommunens indbyggertal.
En  

 kommunes tilskud eller tilsvar efter § 5 beregnes ved at gange forskellen  

 mellem kommunens udgiftsbehov pr. indbygger og det gennemsnitlige  

 udgiftsbehov pr. indbygger for kommunerne i hele landet, med kommunens  

 indbyggertal og et udligningsniveau på 0,45.
 § 7. Kommunens samlede udgiftsbehov opgøres som summen af:
1) et grundtillæg, 2) kommunens aldersbestemte udgiftsbehov mv. og 3) det socialt betingede udgiftsbehov.
 Stk. 2. Grundtillægget efter stk. 1, nr. 1, udgør 7,5 mio. kr.
 Stk. 3. Af de samlede kommunale nettodrifts- og anlægsudgifter,  

 fratrukket det beløb, der indgår ved beregning af grundtillæg efter stk. 2,  

 henregnes 80 procent til kommunernes aldersbestemte udgiftsbehov mv. efter  

 stk. 1, nr. 2, og 20 procent til det socialt betingede udgiftsbehov efter  

 stk. 1, nr. 3.
 Stk. 4. Kommunens aldersbestemte udgiftsbehov mv., efter stk. 1,  

 nr. 2, beregnes som summen af:
1) kommunens indbyggertal i nærmere fastsatte aldersgrupper ganget med en  

 beregnet gennemsnitsomkostning 2) kommunens beregnede boligstøtteudgifter beregnet ud fra de  

 landsgennemsnitlige boligstøtteudgifter pr. udlejningslejlighed og 3) kommunens erhvervsbetingede udgifter til førtidspension beregnet ud fra  

 de gennemsnitlige udgifter til førtidspension for enkelte erhvervsgrupper.
 Stk. 5. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov  

 efter stk. 4, nr. 1. Indenrigsministeren fastsætter ligeledes, hvorledes de  

 enkelte aldersgrupper, de beregnede boligstøtteudgifter og de  

 erhvervsbetingede udgifter til førtidspension vægtes ud fra den  

 landsgennemsnitlige fordeling af udgifterne.
 Stk. 6. Det socialt betingede udgiftsbehov pr. indbygger efter  

 stk. 1, nr. 3, opgøres som et landsgennemsnitligt beløb pr. indbygger ganget  

 med et beregnet socialt indeks for den enkelte kommune, efter stk. 7. Det  

 landsgennemsnitlige beløb pr. indbygger beregnes ud fra udgiftsandelen efter  

 stk. 3, divideret med indbyggertallet i hele landet.
 Stk. 7. En kommunes sociale indeks efter stk. 6, bestemmes som  

 forholdet mellem henholdsvis summen af kommunens vægtede andele af følgende  

 kriterier i hele landet og kommunens andel af indbyggertallet i hele landet:
1) Antallet af børn af enlige forsørgere med en andel på 32,5 pct., 2) Antallet af særligt socialt belastede boliger med en andel på 25,0  

 pct., 3) Antallet af 20-59-årige, der er uden beskæftigelse, udover 5 procent af  

 antallet af 20-59-årige i kommunen med en andel på 25,0 pct., 4) Antallet af udenlandske statsborgere fra andre lande end de nordiske,  

 EU-landene og Nordamerika, med en andel på 10,0 pct., 5) Antallet af indbyggere i områder, udenfor hovedstadsområdet, med  

 særlige bysociale problemer, med en andel på 7,5 pct.
 § 9. I udligningen af udgiftsbehov inden for hovedstadsområdet  

 beregnes den enkelte kommunes samlede udgiftsbehov som summen af:
1) kommunens aldersbestemte udgiftsbehov mv. og 2) det socialt betingede udgiftsbehov.
 Stk. 2. Af de samlede kommunale nettodrifts- og anlægsudgifter i  

 hovedstadsområdet henregnes 75 procent til kommunernes aldersbestemte  

 udgiftsbehov mv. efter stk. 1, nr. 1, og 25 procent til det socialt betingede  

 udgiftsbehov efter stk. 1, nr. 2.
 Stk. 3. Kommunens aldersbestemte udgiftsbehov mv. efter stk. 1,  

 nr. 1, beregnes som summen af:
1) kommunens indbyggertal i nærmere fastsatte aldersgrupper ganget med en  

 beregnet gennemsnitsomkostning, og 2) kommunens erhvervsbetingede udgifter til førtidspension beregnet ud fra  

 de gennemsnitlige udgifter til førtidspension for enkelte erhvervsgrupper.
 Stk. 4. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov  

 efter stk. 3, nr. 1. Indenrigsministeren fastsætter ligeledes, hvorledes de  

 enkelte aldersgrupper og de erhvervsbetingede udgifter til førtidspension  

 vægtes ud fra den landsgennemsnitlige fordeling af udgifterne.
 Stk. 5. Det socialt betingede udgiftsbehov pr. indbygger i  

 hovedstadsområdet, efter stk. 1, nr. 2, opgøres som et gennemsnitligt beløb  

 pr. indbygger ganget med et beregnet socialt indeks for den enkelte kommune i  

 hovedstadsområdet, efter stk. 6. Det gennemsnitlige beløb pr. indbygger i  

 hovedstadsområdet beregnes ud fra udgiftsandelen efter stk. 3, divideret med  

 indbyggertallet i hovedstadsområdet og kommunens andel af indbyggertallet i  

 hovedstadsområdet.
 Stk. 6. En kommunes sociale indeks efter stk. 5 bestemmes som  

 forholdet mellem henholdsvis summen af kommunens vægtede andele af følgende  

 kriterier i hovedstadsområdet og kommunens andel af indbyggertallet i  

 hovedstadsområdet:
 1) Antallet af børn af enlige forsørgere med en andel på 32,5 pct.
 2) Antallet af udlejningsboliger med en andel på 20,0 pct.
 3) Antallet af 20-59-årige, der er uden beskæftigelse, udover 5 procent af  

 antallet af 20-59-årige i kommunen med en andel på 25,0 pct.
 4) Antallet af personer uden erhvervsuddannelse, med en andel på 12,5 pct.
 5) Antallet af udenlandske statsborgere fra andre lande end de nordiske,  

 EU-landene og Nordamerika, med en andel på 10,0 pct.«.
 3. I § 10, stk. 2, nr. 1, ændres »kildeskattelovens §  

 64, stk. 4,» til: »§ 16 i lov om kommunal indkomstskat,».
 4. § 10, stk. 5 og 6, ophæves, og i stedet  

 indsættes:
 » Stk. 5. Det årlige tilskud fordeles af indenrigsministeren.  

 Ved fordelingen reguleres tilskuddet forlods for udgifterne til  

 statstilskuddet efter § 18 og udgifterne til statstilskuddet til kommuner  

 efter § 19, stk. 2. Tilskuddet fordeles herefter i forhold til de enkelte  

 kommuners andel af det samlede kommunale beskatningsgrundlag.«.
 5. I § 11, stk. 1, indsættes i 1. og 2. pkt. efter  

 »21« »og bidrag i henhold til lov om udligning af visse  

 kommunale og amtskommunale udgifter til merværdiafgift og om det kommunale  

 momsfond«.
 6. I § 11, stk. 3, udgår », jf. § 4, stk. 4«.
 7. § 11, stk. 4, affattes således:
» Stk. 4. Hvis en kommune i hovedstadsområdet er omfattet af  

 reglen i stk. 1, hvis kommunen yder tilsvar efter § 4, og hvis kommunens  

 beskatningsniveau er højere end udskrivningsprocenten, beregnes et særligt  

 tilsvar for kommunen.
Det særlige tilsvar udgør forskellen mellem den  

 beregnede korrektion, der ville være beregnet efter samme bestemmelse,  

 såfremt kommunens udskrivningsprocent havde svaret til  

 beskatningsniveauet.«.
 8. §§ 13-16 affattes således:
» § 13. En amtskommunes tilskud eller tilsvar pr. indbygger  

 efter § 12 beregnes som forskellen mellem amtskommunens beskatningsgrundlag  

 pr. indbygger og det gennemsnitlige beskatningsgrundlag pr. indbygger i hele  

 landet ganget med et udligningsniveau på 0,80 og et beregnet gennemsnitligt  

 beskatningsniveau.
Det samlede tilskud eller tilsvar for amtskommunen  

 fremkommer ved at gange tilskuddet eller tilsvaret pr. indbygger med  

 amtskommunens indbyggertal.
 Stk. 2. Det beregnede gennemsnitlige beskatningsniveau efter stk.  

 1 beregnes som de samlede amtskommunale nettodrifts- og anlægsudgifter  

 divideret med det samlede amtskommunale beskatningsgrundlag.
 § 14. Amtskommuner, hvis udgiftsbehov pr. indbygger er mindre end  

 det gennemsnitlige udgiftsbehov pr. indbygger, yder et årligt tilskud til de  

 amtskommuner, hvis udgiftsbehov er større end det gennemsnitlige udgiftsbehov  

 pr. indbygger.
§ 15. En amtskommunes udgiftsbehov pr. indbygger beregnes som  

 amtskommunens samlede udgiftsbehov efter § 16, divideret med amtskommunens  

 indbyggertal.
En amtskommunes tilskud eller tilsvar efter § 16 beregnes ved  

 at gange forskellen mellem amtskommunens udgiftsbehov pr. indbygger og det  

 gennemsnitlige udgiftsbehov pr. indbygger for amtskommunerne i hele landet  

 med amtskommunens indbyggertal og et udligningsniveau på 0,80.
 § 16. En amtskommunes samlede udgiftsbehov opgøres som summen af:
1) amtskommunens aldersbestemte udgiftsbehov og 2) det socialt betingede udgiftsbehov.
 Stk. 2. Af de samlede amtskommunale nettodrifts- og anlægsudgifter  

 henregnes 80 procent til kommunernes aldersbestemte udgiftsbehov efter stk.  

 1, nr. 1, og 20 procent til det socialt betingede udgiftsbehov efter stk. 1,  

 nr. 2.
 Stk. 3. Amtskommunens aldersbestemte udgiftsbehov beregnes ud fra  

 amtskommunens indbyggertal i nærmere fastsatte aldersgrupper og den  

 gennemsnitlige fordeling af de amtskommunale udgifter på de enkelte  

 alderstrin.
 Stk. 4. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov.  

 Indenrigsministeren fastsætter ligeledes, hvorledes de enkelte aldersgrupper  

 vægtes ud fra den landsgennemsnitlige fordeling af udgifterne.
 Stk. 5. Det socialt betingede udgiftsbehov pr. indbygger efter  

 stk. 1, nr. 2, opgøres som et landsgennemsnitligt beløb pr. indbygger ganget  

 med et beregnet socialt indeks for den enkelte amtskommune, efter stk. 6. Det  

 gennemsnitlige beløb pr. indbygger for amtskommunerne beregnes ud fra  

 udgiftsandelen efter stk. 2, divideret med indbyggertallet i hele landet.
 Stk. 6. En amtskommunes sociale indeks efter stk. 5, bestemmes som  

 forholdet mellem henholdsvis summen af amtskommunens vægtede andele af  

 følgende kriterier i hele landet og amtskommunens andel af indbyggertallet i  

 hele landet:
 1) Antallet af børn af enlige forsørgere med en andel på 50 pct.
 2) Antallet af enlige i aldersgruppen 65 år og derover med en andel på 50  

 pct. ».
 9. I § 17, stk. 2, nr. 1 , ændres »kildeskattelovens §  

 64, stk. 4,» til: » § 16 i lov om kommunal indkomstskat, jf. § 10 i  

 lov om amtskommunal indkomstskat, ».
 10. § 18 affattes således:
 » § 18. Indenrigsministeren yder et årligt tilskud til  

 kommuner, hvis beskatningsgrundlag pr. indbygger er mindre end 90 pct. af  

 landsgennemsnittet.
 Stk. 2. Tilskuddet efter stk. 1 beregnes som 0,40 ganget med det i  

 landsudligningen af forskelle i beskatningsgrundlag anvendte  

 beskatningsniveau, efter § 3, stk. 2, og forskellen mellem den enkelte  

 kommunes beskatningsgrundlag pr. indbygger og 90 pct. af landsgennemsnittet.  

 Det samlede tilskud fremkommer ved at gange med kommunens  

 indbyggertal.«.
 11. § 19 affattes således:
» § 19. Indenrigsministeren yder et årligt tilskud til særligt  

 vanskeligt stillede kommuner og amtskommuner.
Tilskudsrammen udgør 123 mio.  

 kr. for kommuner og 50 mio. kr. for amtskommuner.
Tilskuddet reguleres fra og  

 med 1997 en gang årligt med satsreguleringsprocenten, jf. lov om en  

 satsreguleringsprocent.
For året 1997 forhøjes tilskuddet med en procent ud  

 over satsreguleringsprocenten svarende til den nedregulering, der følger af  

 forhøjelsen af arbejdsmarkedsbidragene.
Stk. 2. Indenrigsministeren kan fra tilskudsåret 1996 yde et  

 særligt tilskud til kommuner og amtskommuner, hvis samlede  

 byrdefordelingsmæssige tab i forbindelse med lov nr. 467 af 30. juni 1993,  

 lov nr. 423 af 1. juni 1994 og de ændringer, der i 1995 er gennemført i  

 tilskuds- og udligningssystemet med virkning fra og med 1996 og i  

 refusionssats for boligsikring beregnes at overstige 0,2 pct. af deres  

 beskatningsgrundlag.
Den enkelte kommunes og amtskommunes samlede  

 byrdefordelingsmæssig tab opgøres som summen af:
 1) tab ved lov nr. 467 af 30. juni 1993, der er beregnet til at overstige  

 0,15 pct. af kommunens beskatningsgrundlag.
 2) tab ved lov nr. 423 af 1. juni 1994, der er beregnet til at overstige  

 0,3 pct. af kommunens beskatningsgrundlag.
 3) tab eller gevinst ved de ændringer i der i 1995 er gennemført i  

 tilskuds- og udligningssystemet med virkning fra og med 1996 og i ændret  

 refusionssats for boligsikring.
Stk. 3. Tabet efter stk. 3 fastsættes på grundlag af de på  

 lovgivningstidspunktet beregnede konsekvenser.
Tilskuddet for 1996 ydes for  

 kommuners og amtskommuners samlede byrdefordelingsmæssige tab, der overstiger  

 0,2 pct. af deres beskatningsgrundlag.
Grænsen for tilskud forhøjes herefter  

 årligt med 0,2 procentpoint.«.
 12. I § 20 indsættes som stk. 2 :
» Stk. 2. Til kommunerne i hovedstadsområdet ydes et  

 udligningstilskud svarende til kommunernes nettoudgifter til individuel  

 boligstøtte mv. i henhold til lov om individuel boligstøtte, og en nærmere  

 andel af visse kommunale nettoudgifter i henhold til lov om boligbyggeri, lov  

 om byfornyelse og boligforbedring, og lov om boliger for ældre og personer  

 med handicap.
Samtlige kommuner i hovedstadsområdet bidrager til det årlige  

 tilskud i forhold til den enkelte kommunes andel af det samlede kommunale  

 beskatningsgrundlag i hovedstadsområdet.«.
 13. § 21, stk. 2, 4. pkt, stk. 3, 4. pkt og stk. 4, 2.  

 pkt., ophæves.
 14. § 23, stk. 3, ophæves.
 Stk. 4 bliver herefter stk. 3.
15. I § 24, 1. pkt. i afsnittet Beskatningsgrundlag for  

 en kommune, ændres: »Summen af provenuet af kommunens indkomstskat  

 og særlige indkomstskat« til: »Provenuet af kommunens  

 indkomstskat« 16. I § 24, ophæves 3. pkt. i afsnittet  

Beskatningsgrundlag for en amtskommune.
 17. I § 24, 1. pkt. i afsnittet Faktisk  

 beskatningsniveau, udgår: »og, for kommunernes vedkommende, særlig  

 indkomstskat«.
 18. § 25, stk. 1-3, affattes således:
 » § 25. Tilskud og tilsvar efter §§ 2, 11, 12, 18, 20 og 21  

 samt statstilskud efter §§ 10 og 17 beregnes på grundlag af de enkelte  

 kommuners og amtskommuners beskatningsgrundlag, faktiske beskatningsniveauer,  

 udskrivningsprocenter, og de samlede nettodrifts- og anlægsudgifter i  

 tilskudsåret.
 Stk. 2. Tilskud og tilsvar efter §§ 5, 8 og 14 beregnes på  

 grundlag af kommunernes henholdsvis amtskommunernes samlede budgetterede  

 nettodrifts- og anlægsudgifter i beregningsåret, korrigeret for skønnede  

 merudgifter henholdsvis mindreudgifter fra beregningsår til tilskudsår, som  

 følge af ændringer i udgifts- og opgavefordelingen og ændringer i den  

 bindende statslige regulering af kommunernes og amtskommunernes virksomhed,  

 efter § 10, stk. 2, og § 17, stk. 2. De opgjorte nettodrifts- og  

 anlægsudgifter reguleres til tilskudsårets skønnede prisniveau, og indgår  

 endeligt i opgørelsen, således som opgjort pr. 1. juli i beregningsåret.
Stk. 3. Ved beregningen af kommuners og amtskommuners  

 beskatningsgrundlag pr. indbygger og udgiftsbehov pr. indbygger samt ved  

 fastsættelsen af det samlede tilskud eller tilsvar, henregnes til folketallet  

 i en kommune personer, for hvilke kommunen i henhold til lov om social  

 bistand, lov om boliger for ældre og personer med handicap, og lov om sociale  

 pensioner, har den generelle betalingsforpligtelse.
Indenrigsministeren  

 fastsætter nærmere regler herom.«.
 19. § 27, stk. 2, ophæves.
 20. § 30 affattes således:
 » § 30. Indenrigsministeren fastsætter nærmere regler om  

 opgørelse og afregning af tilskud og tilsvar i henhold til § 20, stk.  

 2.«.
 21. I § 31 indsættes som stk. 3 og 4:
 » Stk. 3. Indenrigsministeren fastsætter, uanset § 33, stk. 1,  

 for tilskudsåret 1996 særlige regler om udmelding, opgørelse og  

 efterreguleringen af tilskud og tilsvar til dækning af kommunernes  

 merudgiftsbehov efter § 21, stk. 2.
 Stk. 4. Indenrigsministeren fastsætter, uanset § 33, stk. 1, for  

 tilskudsårene 1996 og 1997 særlige regler om udmelding, opgørelse og  

 efterregulering af tilskud og tilsvar til dækning af kommunernes  

 merudgiftsbehov efter § 21, stk. 3.«.
 22. § 33 affattes således:
 » § 33. Indenrigsministeren giver senest den 1. juli i året  

 forud for tilskudsåret kommunalbestyrelser og amtsråd meddelelse om  

 størrelsen af de endeligt opgjorte tilskud og tilsvar efter §§ 5, 8 og 14, de  

 endeligt opgjorte tilskud efter § 19, stk. 2, samt § 21, og de foreløbigt  

 opgjorte tilskud og tilsvar efter § 11 og § 23.
 Stk. 2. Den foreløbige opgørelse af tilskud og tilsvar efter  

 overudligningsbestemmelserne i § 11, stk. 1 og 4, foretages på basis af de  

 enkelte kommuners faktiske beskatningsniveauer og udskrivningsprocenter i  

 beregningsåret, samt det beregnede beskatningsgrundlag, efter stk. 7.
 Stk. 3. Afregning af tilskud og tilsvar efter §§ 2 og 10, § 11,  

 stk. 2 og 3, samt §§ 12, 17 og 18, tilsvar efter §§ 20 og 21 samt foreløbige  

 bidrag i henhold til lov om udligning af visse kommunale og amtskommunale  

 udgifter til merværdiafgift og om det kommunale momsfond, sker i tilskudsåret  

 enten på basis af kommunens egen beregning ved budgetvedtagelsen af  

 foreløbige tilskuds- og udligningsbeløb, efter stk. 4 - 6, eller på basis af  

 en af indenrigsministeren udmeldt samlet beregning af tilskud og udligning  

 for tilskudsåret, efter stk. 7 og 8.
 Stk. 4. Til brug for kommunernes egen beregning af foreløbige  

 tilskuds- og udligningsbeløb, efter stk. 3 giver indenrigsministeren senest  

 den 1. juli i året forud for tilskudsåret kommunalbestyrelser og amtsråd  

 meddelelse om følgende:
 1) Det skønnede beskatningsgrundlag pr. indbygger, og det samlede  

 beskatningsgrundlag for kommuner i hele landet.
 2) Det skønnede udligningsgrundlag for tilskud efter § 18.
 3) Det skønnede beskatningsgrundlag pr. indbygger og det samlede  

 beskatningsgrundlag for kommuner i hovedstadsområdet.
 4) Det skønnede beskatningsgrundlag pr. indbygger og det samlede  

 beskatningsgrundlag for amtskommuner i hele landet.
 5) Det foreløbigt opgjorte beskatningsniveau, efter § 3, stk. 2, § 4, stk.  

 2 og § 13, stk. 2.
 6) Størrelsen af de samlede tilskud og tilsvar, der fordeles efter  

 beskatningsgrundlag efter §§ 10 og 17, og § 11 stk. 2, og 3, §§ 20 og 21.  

 Indenrigsministeren lægger i den forbindelse et skønnet samlet  

 udligningstilskud efter § 18 til grund.
 7) Størrelsen af de samlede foreløbige bidrag i henhold til § 3, stk. 2, i  

 lov om udligning af visse kommunale og amtskommunale udgifter til  

 merværdiafgift og om det kommunale momsfond.
 Stk. 5. Beregningen af de skønnede beskatningsgrundlag pr.  

 indbygger og de samlede beskatningsgrundlag sker i overensstemmelse med de af  

 indenrigsministeren udmeldte udskrivningsgrundlag i henhold til § 7 i lov om  

 kommunale indkomstskat, jf. lov om amtskommunal indkomstskat § 10, og de  

 skønnede grundværdier, efter stk. 8.
 Stk 6. Indenrigsministeren fastsætter regler om kommunernes  

 budgettering og indberetning af tilskud og tilsvar, efter stk. 3 og 4.
 Stk. 7. I kommuner, hvor kommunalbestyrelsen i medfør af § 7 i lov  

 om kommunal indkomstskat, jf. § 10 i lov om amtskommunal indkomstskat,  

 anvender de af indenrigsministeren udmeldte udskrivningsgrundlag, sker  

 afregningen i tilskudsåret af tilskuds- og udligningsbeløb efter stk. 3, på  

 grundlag af en beregning foretaget af indenrigsministeren.  

 Indenrigsministeren giver senest den 1. juli i året før tilskudsåret  

 kommunalbestyrelser og amtsråd meddelelse om denne beregning.
Stk. 8. Beregningen af tilskuds- og udligningsbeløb efter stk. 7,  

 sker i overensstemmelse med de i stk. 4 nævnte skøn, det af  

 indenrigsministeren udmeldte udskrivningsgrundlag for kommunen efter § 7 i  

 lov om kommunal indkomstskat, jf. § 10 i lov om amtskommunal indkomstskat, de  

 af indenrigsministeren skønnede afgiftspligtige grundværdier i tilskudsåret,  

 og et skønnet folketal for tilskudsåret.
Indenrigsministeren fastsætter  

 nærmere regler om beregningen.
Stk. 9. Ændringer i medfør af § 10, stk. 4, og § 17, stk. 4,  

 meddeles af indenrigsministeren senest 14 dage efter Finansudvalgets  

 tilslutning eller samtidig med meddelelsen efter stk. 1, om tilskud og  

 tilsvar for det kommende tilskudsår.
Indenrigsministeren kan herefter  

 foretage en tilsvarende korrektion i den enkelte kommunes eller amtskommunes  

 foreløbige statstilskud, efter stk. 4 henholdsvis stk. 7.
 Stk. 10. Indenrigsministeren giver senest 1. juli meddelelse om  

 efterregulering for tidligere tilskudsår.
 Stk. 11. Udgør de endeligt beregnede tilskud og tilsvar efter  

 denne lov et større eller mindre beløb end de beløb, der efter stk. 1-9 er  

 afregnet med kommunen eller amtskommunen i tilskudsåret, afregnes  

 forskelsbeløbet mellem staten og kommunerne henholdsvis amtskommunerne i året  

 to år efter tilskudsåret, jf. dog stk. 13.
 Stk. 12. Forskelsbeløb i henhold til stk. 11 tillægges  

 forskelsbeløb for indkomstskat i henhold til § 16 i lov om kommunal  

 indkomstskat, jf. § 10 i lov om amtskommunal indkomstskat, og indgår ved  

 beregningen af rentetillæg i henhold til denne lov.
 Stk. 13. For kommuner og amtskommuner, der i medfør af § 7 i lov  

 om kommunal indkomstskat, jf § 10 i lov om amtskommunal indkomstskat,  

 anvender det af indenrigsministeren udmeldte udskrivningsgrundlag, afregnes  

 den andel af eventuelt forskelsbeløb, der kan henføres til ændringer i  

 beskatningsgrundlag, beskatningsniveauer, udskrivningsprocenter og anvendte  

 folketal af statskassen, jf. dog § 3, stk. 4, i lov om udligning af visse  

 kommunale og amtskommunale udgifter til merværdiafgift og om det kommunale  

 momsfond.
 Stk. 14. Indenrigsministeren fastsætter i øvrigt nærmere regler om  

 tidspunkt for afregning af tilskud og tilsvar efter denne lov.«.
 23. § 36, stk. 4, ophæves.
§ 2 Loven træder i kraft dagen efter bekendtgørelsen i Lovtidende og finder  

 anvendelse fra og med tilskudsåret 1996.
Bemærkninger til lovforslaget Almindelige bemærkninger 1.0. Lovforslagets formål og hovedindhold Med lovforslaget fremsættes der forslag til en samlet reform af det  

 kommunale tilskuds- og udligningssystem.
Oplægget til reform indeholder herudover et lovforslag om ændring af  

 skatteafregningen mv.
Samlet er der tale om en sammenhængende  

 »finansieringsreform« af de dele af den kommunale finansiering, som  

 vedrører kommunernes skattegrundlag.
 Den sammenhængende reform af både udligning og skatteafregning vil, set  

 fra kommunernes side, muliggøre en betydelig forenkling af  

 afregningssystemet, skabe større budgetsikkerhed for den enkelte kommune, og  

 sikre at kommunerne kan beholde det fulde provenu ved en ekstra  

 skatteligningsindsats.
Kommunerne vil få mulighed for at vælge et statsgaranteret  

 udskrivningsgrundlag, og vil hermed kunne undgå de ofte store  

 efterreguleringer af skat, tilskud og udligning, som præger den nuværende  

 finansieringsmodel.
For de kommuner, der fortsat ønsker at budgettere deres  

 eget skattegrundlag, vil lovforslaget imidlertid også indebære en betydelig  

 forenkling, navnlig fordi der gennemføres en række ændringer i beregningen af  

 selve udligningssystemet, men også fordi antallet af efterfølgende  

 afregninger begrænses.
Det nuværende tilskuds- og udligningssystem har som overordnet mål at  

 udligne forskellene i kommunernes skattegrundlag og udgiftsbehov.
Regeringens  

 oplæg til en samlet reform tager fortsat udgangspunkt i denne overordnede  

 målsætning, men der stilles en lang række forslag til forbedring.  

 Lovforslaget om reform af tilskuds- og udligningssystemet sigter således imod  

 en sammenhængende reform med følgende mål:
 a) Sikring af den sociale balance mellem kommunerne.
 b) Forenkling af det generelle tilskuds- og udligningssystem og  

 visse øvrige særordninger.
 c) Sikring af større åbenhed om de faktiske betalingsstrømme og  

 bedre forståelse af systemets funktion.
 d) Sikring af større budgetsikkerhed og ligningsincitament for  

 kommunerne.
 e) Sikring af bedre overensstemmelse mellem kommunernes skat og  

 service.
 Præsentationsmæssigt er forslagene samlet i nedenstående  

 »blokke«, idet de enkelte dele af reformen - ikke mindst  

 fordelingsmæssigt - nødvendigvis må ses som en del af en samlet reform.  

 Reformen indeholder følgende hovedelementer:
1. Øget medinddragelse af kommunerne i opgørelsen og sikring af bedre  

 aktualitet i skatteudligningen.
Dette omfatter bl.a. indførelse af muligheden  

 for »selvbudgettering« af skatteudligningen.
2. Ændret præsentation ved opgørelsen af kommunernes udgiftsbehov 3. Sikring af den sociale balance mellem kommunerne ved en forøget  

 udligning af forskelle i kommunernes udgiftsbehov og øget tilskud til  

 kommuner med særligt lavt beskatningsgrundlag.
4. Koordinering og samling af særordninger.
Dette omfatter en  

 tilbageføring af den særlige andel af statstilskud vedrørende budgetgarantien  

 til det generelle statstilskud, og indarbejdelse af den særlige  

 boligstøtteudligning i hovedstadsområdet i det generelle udligningssystem.
 5. Større åbenhed og enkelhed i skatteudligningen.
 6. Tilpasning af udligningsniveau i forhold til ovenstående ændringer.
 7. Sikring af kommunernes ligningsincitament.
 8. Forskellige tilpasninger og ajourføringer i forhold til øvrige  

 lovændringer.
 Forslaget til reform består som nævnt af to lovforslag, dels nærværende  

 lovforslag, dels et samtidig hermed fremsat lovforslag (forslag til lov om  

 ændring af lov om kommunal indkomstskat og forskellige andre love), som bl.a.  

 indeholder:
 * Den statslige refusion af kommunernes udgifter til boligsikring hæves  

 fra de nuværende 40 pct. til 50 pct.
* Tilbud om et statsgaranteret skattegrundlag, der sammen med nærværende  

 lovforslag indebærer en statslig »totalgarantiordning«, hvorefter  

 kommunerne og amtskommunerne vil få et samlet tilbud både om et  

 statsgaranteret skattegrundlag og et tilknyttet statsgaranteret  

 udligningsbeløb.
Kommuner og amtskommuner, der benytter denne mulighed, vil  

 således kunne undgå efterreguleringer af både tilskud, udligning og skat.  

 Dermed kan kommunerne sikre sig en betydelig grad af budgetsikkerhed.
 Det er regeringens udgangspunkt, at der med de nuværende forskelle i  

 kommunernes skattegrundlag og befolkningsstruktur, er behov for en væsentlig  

 udligning mellem kommunerne.
 Udligningen mellem kommunerne er både en forudsætning for at sikre den  

 sociale balance, og for at der bliver tale om en reel prioriteringsfrihed for  

 alle kommuner.
 Sigtet med regeringens forslag til en reform af tilskuds- og  

 udligningssystemet er derfor at styrke det kommunale selvstyre ved at  

 fastholde de generelle tilskud til kommunerne og amtskommunerne samtidig med,  

 at den kommunale udligning forbedres.
Det kommunale tilskuds- og udligningssystem tager på flere områder  

 udgangspunkt i det system, der blev indført i 1973 i forbindelse med  

 kommunalreformen.
Dette system er siden løbende blevet udviklet og tilpasset  

 de forskellige finansierings- og opgaveomlægninger.
Hovedstrukturen i den nuværende lovgivning blev indført i 1983 med  

 virkning fra og med 1984. Siden 1984 er der imidlertid gennemført en række  

 større eller mindre tilføjelser på en række enkeltområder.
Tilskuds- og  

 udligningssystemet er herved gradvist blevet mere forgrenet og mindre  

 gennemskueligt.
 Behovet for øget gennemskuelighed og forenkling af tilskuds- og  

 udligningssystemet er understreget af de senere års diskussion om systemet.  

 Der er behov for en samlet forenkling, men det er regeringens udgangspunkt,  

 at forenkling nødvendigvis må ses i sammenhæng med de krav, der i øvrigt  

 stilles til tilskuds- og udligningssystemet.
 Reformen vil bidrage til at sikre kommunernes ligningsincitament, således  

 at den ekstra skatteindtægt, som måtte følge af en ekstra ligningsindsats  

 fastholdes i skattekommunen.
 Indenrigsministeriet vil i tilknytning til reformen af tilskuds- og  

 udligningssystemet lægge vægt på en øget information og bedre præsentation af  

 tilskuds- og udligningssystemet overfor kommunerne.
 Nedenfor er de enkelte blokke i reformen beskrevet i hovedtræk, idet der i  

 øvrigt henvises til bemærkningerne til de enkelte bestemmelser.
1.1. Øget medinddragelse af kommunerne i opgørelsen, og sikring af  

 bedre aktualitet i skatteudligningen via bl.a. selvbudgettering af  

 skatteudligningen Selvbudgettering af skatteudligning Der foreslås et nyt system, hvorefter kommunerne får mulighed for at  

 foretage en »selvbudgettering« af de dele af tilskuds- og  

 udligningssystemet, som har tilknytning til beskatningsgrundlaget, herunder  

 også kommunens andel af statstilskuddet.
Kommuner, der vælger et  

 statsgaranteret udskrivningsgrundlag, vil dog ikke få behov for selv at  

 budgetlægge disse udligningsbeløb, idet disse udmeldes samtidig med  

 skattegrundlaget.
 Et sådant system vil, uanset om der vælges statsgaranti eller  

 selvbudgettering, skabe en »tidstro« skattegrundlagsudligning, i  

 modsætning til i dag, hvor der er et års forsinkelse i udligningen - i 1994  

 afregnes udligningen for 1993-indkomsterne, i 1995 udlignes 1994-indkomsterne  

 osv.
 Med indførelsen af selvbudgettering får kommuner, der selv budgetterer  

 udskrivningsgrundlaget, mulighed for - inden for rammerne af et mere  

 forenklet system - at budgettere udligningen i forhold til de  

 skatteindtægter, som kommunen i øvrigt skønner for budgetåret.
Kommuner, der i forhold til de øvrige kommuner eksempelvis må skønne en  

 forholdsvis lav vækst i skattegrundlaget, vil således allerede for det samme  

 budgetår kunne budgettere med de tilknyttede virkninger for kommunens bidrag  

 til, eller tilskud fra, den kommunale udligning.
Dermed vil selvbudgettering  

 sikre større stabilitet i den kommunale finansiering.
 Selvbudgettering har desuden det sigte, at kommunerne derved direkte  

 medinddrages i tilskudsopgørelsen, hvilket har til hensigt at fremme  

 forståelsen af systemet.
I forhold til de »selvbudgetterede« udligningsbeløb skal der  

 efterfølgende foretages en endelig opgørelse af kommunernes udligning - på  

 basis af de endeligt opgjorte skattegrundlag.
Dette vil, som i dag, ske to år  

 efter indkomståret.
For staten vil selvbudgettering kunne medføre en likviditetsvirkning -  

 f.eks. i de tilfælde kommunernes budgetterede skatteudligning i budgetåret  

 ikke præcist summer til nul.
Dette kan f.eks. opstå i de tilfælde, hvor de  

 enkelte kommuner budgetterer med et forsigtigere skøn over væksten i  

 kommunernes beskatningsgrundlag, end de skøn der ligger til grund for statens  

 udmelding.
Den statslige likviditetsvirkning må dog også ses i forhold til,  

 at likviditetsvirkningen på henholdsvis skatte- og udligningssiden vil være  

 modsat rettet.
1.2 Bedre præsentation af opgørelsen af kommunernes udgiftsbehov Enhedsbeløb Ved den nuværende opgørelse af kommunernes udgiftsbehov kan det være svært  

 at se, hvilke udligningsbeløb de enkelte kriterier indgår med, idet  

 kommunernes udgiftsbehov opgøres ud fra et system med »kriterier«  

 og »kriterievægte« og et samlet »udgiftsbehovstal« for  

 den enkelte kommune.
For at synliggøre og forenkle den præsentationsmæssige opgørelse af  

 kommunernes udgiftsbehov på de enkelte områder foreslås en ny opgørelsesmåde,  

 hvorefter kommunernes befolkningsmæssige udgiftsbehov opgøres ud fra et  

 kronebeløb pr. indbygger i de enkelte alderstrin.
Omlægningen foreslås  

 kombineret med en anden præsentation af de sociale kriterier, jf. nedenfor.
Socialt indeks I opgørelsen af kommunernes udgiftsbehov indgår de såkaldte sociale  

 kriterier i dag med en fastsat vægt på 20 pct.
De sociale kriterier indgår i  

 udligningen som »paraplyvariable«, der skal beskrive nogle mere  

 omfattende sociale årsagssammenhænge.
Præsentationen af de sociale kriterier  

 foreslås omlagt til et »socialt indeks«.
Herved understreges det,  

 at de sociale kriterier - eksempelvis »antal børn af enlige  

 forsørgere« - ikke specifikt vedrører kommunens udgifter til børn af  

 enlige, men at dette kriterium alene indgår som et af elementerne i  

 beskrivelsen af kommunens generelle sociale struktur.
 Præsentationen i form af et »socialt indeks« vil som metode ikke  

 influere på udligningen mellem kommunerne, men der foreslås, jf. senere, en  

 samtidig justering af de kriterier som indgår i opgørelsen af kommunernes  

 sociale udgiftsbehov.
Endelighed i udgiftsbehovsudligningen I dag foretages der både en foreløbig og en endelig opgørelse af  

 udligningen af kommunernes udgiftsbehov.
Som del af forenklingen indebærer  

 lovforslaget, at opgørelsen af kommunernes udgiftsbehov og udligningen af  

 forskelle i udgiftsbehov udmeldes endeligt ved første opgørelse.
1.3. Sikring af social balance - øget udligning af forskellene i  

 kommunernes udgiftsbehov og øget tilskud til kommuner med særligt lavt  

 beskatningsgrundlag Med lovforslaget stilles der forslag om en omlægning af nogle af de  

 eksisterende kriterier, der indgår i opgørelsen af kommunernes udgiftsbehov  

 og øget vægt til de sociale kriterier i hovedstadsområdet.
Formålet er at  

 sikre bedre overensstemmelse mellem opgørelsen og kommunernes faktiske  

 udgiftsbehov.
Det er dog regeringens udgangspunkt, at der på dette område  

 løbende må arbejdes henimod bedre og mere præcise metoder til opgørelse af  

 kommunernes faktiske udgiftsbehov.
Med det samtidig fremsatte lovforslag (forslag til lov om ændring af lov  

 om kommunal indkomstskat og forskellige andre love) fremsættes der lovforslag  

 om forhøjelse af den statslige refusion af kommunale udgifter til  

 boligsikring fra 40 pct. til 50 pct.
Forhøjelsen af refusionssatsen for  

 boligsikring vil i et vist omfang medvirke til at dæmpe de fordelingsmæssige  

 konsekvenser mellem kommunerne af de øvrige dele af lovforslaget, herunder  

 sikre en afbalanceret afvikling af den særlige fordeling af  

 budgetgarantibeløbet, jf. senere.
Forhøjelsen af refusionssatsen skal  

 endvidere ses som led i sikringen af den sociale balance mellem kommunerne.
 Lovforslaget indebærer, at der ved opgørelsen af kommunernes udgiftsbehov  

 indregnes et særligt grundtillæg på 7,5 mio. kr., således at der tages højde  

 for de »startudgifter«, der forekommer for alle kommuner, såvel  

 store som små - f.eks. udgifter til kommunalbestyrelse og en vis  

 administration.
Det nuværende »vejkriterium« (km. vej) foreslås afskaffet for  

 både primærkommunerne og amtskommunerne.
Vejkriteriet blev oprindelig indført  

 som kriterium for kommunernes vejudgifter, men kommunens vejlængde har  

 isoleret set kun ringe sammenhæng med de faktiske vejudgifter, der i lige så  

 høj grad afhænger af trafiktæthed mv.
Kriteriet har i øvrigt været  

 »fastfrosset« siden 1982, således at der i tilskudsopgørelsen har  

 indgået vejlængder i 1982.
Som kriterium for kommunernes udgiftsbehov vedrørende førtidspension er  

 der i lovforslaget indarbejdet et nyt kriterium »Erhvervsbetinget  

 førtidspension«.
Dette kriterium kan bedre end det hidtidige forklare  

 udgiftsvariationen.
Omlægning af de sociale kriterier I opgørelsen af kommunernes udgiftsbehov er der siden 1980 indgået  

 forskellige »sociale kriterier«, der generelt skal beskrive nogle  

 mere omfattende sociale årsagssammenhænge.
De enkelte kriterier er normalt  

 udvalgt ud fra forskellige analyser af de enkelte kriteriers forklaringsgrad.  

 Kriterierne vil fremover indgå i beregningen af det sociale indeks, jf.  

 ovenfor.
 I forhold til de nuværende sociale kriterier, der bl.a. er indført i 1980,  

 er der på flere områder behov for en justering og ajourføring, for at sikre,  

 at kriterierne i højere grad opfanger og afspejler de aktuelle forskelle i  

 kommunernes sociale struktur.
 Med hensyn til beskrivelsen af de enkelte kriterier og baggrunden for  

 indførelsen heraf, henvises der til bemærkningerne til de enkelte  

 bestemmelser.
Omlægningen indebærer bl.a., at kriteriet »antal fuldtidsledige  

 » erstattes af et nyt socialt kriterium »antal 20-59-årige uden  

 beskæftigelse ud over 5 pct. af de 20-59-årige i kommunen«.
Antal  

 udenlandske statsborgere fra 3.lande indgår som nyt socialt kriterium.  

 Kriteriet »antal erhvervsaktive kvinder« udgår.
I  

 hovedstadsudligningen erstattes det nuværende boligkriterium af kriteriet  

 »antal udlejningsboliger«, og der indføres et nyt socialt kriterium  

 »antal personer uden erhvervsuddannelse«.
I landsudligningen  

 foreslås endeligt et nyt kriterium for kommuner (udenfor hovedstadsområdet)  

 med særlige bysociale problemer (»antallet af indbyggere i områder,  

 udenfor hovedstadsområdet, med særlige bysociale problemer).
 Når kriteriet alene foreslås inddraget i opgørelsen for kommunerne udenfor  

 hovedstadsområdet, skal dette ses i sammenhæng med, at der for  

 hovedstadsområdet allerede er sket en væsentlig styrkelse af tilskuddene til  

 kommuner med belastede boligområder, og at der med forslagene i denne lov vil  

 ske en yderligere sikring af den sociale balance i hovedstadsområdet.
Oversigt over omlægning af sociale kriterier *) Vægten for de nuværende kriterier er af hensyn til sammenligning  

 opjusteret fra i alt 20 pct. til 100 pct. ) Opgjort som det antal 20-59 årige  

 uden beskæftigelse, der overstiger 5 pct. af det samlede antal 20-59 årige.
Øget tilskud til kommuner med særligt lavt beskatningsgrundlag Efter forslaget vil tilskuddet til kommuner med svagt beskatningsgrundlag  

 blive forhøjet.
 Det foreslås, at grænsen for, hvornår der ydes tilskud til kommuner med  

 svagt beskatningsgrundlag, øges fra 87 pct. af landsgennemsnit til 90 pct. af  

 landsgennemsnit.
Ordningen indebærer i dag, at der ydes et ekstra udligningstilskud til de  

 kommuner, der har et beskatningsgrundlag, der ligger under 87 pct. af  

 landsgennemsnit.
Der ydes via ordningen et ekstra tilskud til de kommuner,  

 der er omfattet af denne regel, på 40 pct. af forskellen op til grænsen på 87  

 pct.
Samlet udlignes der altså incl. landsudligning 90 pct. af forskellen op  

 til den fastsatte grænse.
Efter forslaget vil selve udligningsniveauet i  

 landsudligningen dog blive sænket fra 50 pct. til 45 pct., i forbindelse med  

 afskaffelsen af korrektionen for regionale lønforskelle.
Omlægningen af den statsfinansierede landsudligning, jf. senere, vil i  

 øvrigt automatisk have en vis betydning for beregningen af tilskuddet til  

 vanskeligt stillede kommuner, idet den skattetryksfaktor der indgår i  

 opgørelsen, ændres.
Herved sker der en vis forøgelse af tilskudsbeløbet.
 Samlet er der hermed tale om en forhøjelse af tilskuddet i forhold til de  

 ændringer, der sidste år blev gennemført ved lov nr. 423 af 1. juni 1994. Her  

 blev tilskudsgrænsen forøget fra 85 pct. til 87 pct. af landsgennemsnit.
 De foreslåede ændringer indebærer, alt i alt, at tilskuddet til kommuner  

 med svagt beskatningsgrundlag forøges fra i alt 422 mio. kr. i 1995 til  

 skønsmæssigt 923 mio. kr. i 1996.
1.4. Koordinering og samling af særordninger Det generelle tilskuds- og udligningssystem har siden introduktionen i  

 begyndelsen af 1970'erne bidraget til at forenkle den kommunale finansiering  

 betydeligt, idet en lang række særordninger er blevet samlet i et samlet  

 finansieringssystem.
Der er dog på flere områder behov for at vurdere, om der kan ske en  

 yderligere inddragelse af sådanne særordninger.
Aktuelt stilles der forslag  

 om:
Tilbageføring af den særlige andel af statstilskud vedr.  

 budgetgaranti I 1994 blev der med virkning for 1995 indført en særlig fordeling af  

 statstilskuddet for den del af tilskuddet, der vedrører budgetgarantien.
I  

 følge loven skal fordelingen revideres i folketingssamlingen 1995/1996. Ved  

 gennemførelse af en reform af tilskuds- og udligningssystemet med sigte på  

 forenkling, har det dog været nærliggende allerede nu at foretage en egentlig  

 indarbejdelse i det generelle system.
Som led heri afskaffes den særlige fordeling af budgetgarantibeløbet.
Det  

 sker ved, at 2,2 mia. kr. (skønnet 1996-beløb) tilbageføres til fordeling som  

 generelt statstilskud. Ændringen skal i øvrigt ses i sammenhæng med  

 forbedringerne af udgiftsbehovsudligningen, hvorved der i højere grad tages  

 hensyn til kommunernes sociale struktur.
Inddragelse af den særlige boligstøtteudligning mv. i  

 hovedstadsområdet I hovedstadsområdet har der siden 1967 eksisteret en særlig  

 »boligstøtteudligning«, hvorefter alle boligstøtteudgifter m.v.  

 bliver fordelt mellem hovedstadskommunerne i forhold til kommunernes  

 udskrivningsgrundlag.
Der udlignes altså 100 procent af alle nettoudgifter  

 (dvs. efter fradrag af statsrefusion) til boligstøtte m.v., og udgifterne  

 »bæres« af kommunerne i forhold til kommunens udskrivningsgrundlag.
Ordningen er i dag ikke koordineret med det generelle tilskuds- og  

 udligningssystem.
Dette hæmmer overskueligheden, og indebærer, at det  

 nuværende »udligningsloft«, der skal sikre, at kommunerne ikke må  

 aflevere mere end 90 procent af en indkomstfremgang, ikke omfatter alle dele  

 af den kommunale udligning i hovedstadsområdet.
Med det nuværende system kan  

 en kommune i hovedstadsområdet altså risikere at skulle aflevere omkring  

 91-92 procent af en indkomstfremgang til de kommunale udligningsordninger.
 Som del af forenklingsindsatsen opgøres boligstøtteudligningen fremover i  

 tilknytning til det generelle tilskuds- og udligningssystem, og indgår  

 herefter ved beregningen af hovedstadskommunernes maksimale udligning  

 (såkaldte overudligningsbestemmelse).
 Inddragelsen i det generelle tilskuds- og udligningssystem omfatter også  

 en række beløbsmæssigt mindre ordninger, hvorefter halvdelen af kommunernes  

 udgifter til ydelsesstøtte mv. udlignes i hovedstadsområdet.
1.5 Større åbenhed og enkelhed i skatteudligningen Omlægning af den »statsfinansierede« landsudligning til en  

 direkte udligningsordning I den nuværende landsudligning udlignes der i forhold til det  

 gennemsnitlige beskatningsgrundlag pr. indbygger i hovedstadsområdet.
Dette  

 betyder, at alle kommuner udenfor hovedstadsområdet p.t. får et tilskud i  

 landsudligningen af beskatningsgrundlag.
Dette tilskud finansieres over det  

 samlede bloktilskud, hvorved hovedstadskommunerne medfinansierer knap 40 pct.  

 af tilskuddet, og de øvrige kommuner reelt medfinansierer tilskuddet til dem  

 selv.
 Den »statsfinansierede« landsudligning af forskelle i  

 beskatningsgrundlag foreslås omlagt til en direkte mellemkommunal  

 udligningsordning, svarende til systemet før 1988. Hovedstadskommunerne  

 indgår herefter både i landsudligningen og i den særlige hovedstadsudligning.
 Omlægningen af den »statsfinansierede« udligning til en direkte  

 udligningsordning har til formål at forenkle opgørelsen, og vil i øvrigt  

 sikre en mere åben og gennemskuelig udligning.
 Omlægningen af den »statsfinansierede« landsudligning til en  

 mellemkommunal udligningsordning vil - som ved ændringen i 1988 - kunne ske  

 uden væsentlige fordelingsmæssige virkninger.
Tilpasning af hovedstadsudligning - fælles skattetryksfaktor I den eksisterende hovedstadsudligning opgøres den skatteprocent  

 (»skattetryksfaktor«), der indgår ved beregning af kommunens  

 tilskud eller betaling ud fra den enkelte kommunes faktiske  

 beskatningsniveau.
Udover at dette komplicerer opgørelsen, har systemet den virkning, at  

 kommunerne kan påvirke udligningen via skattefastsættelsen.
Tilskudskommuner,  

 der øger skatteprocenten, vil eksempelvis få et større udligningstilskud.
I  

 tilknytning til de øvrige tilpasninger af skatteudligningen indebærer  

 lovforslaget, at der fremover indgår en fælles skattetryksfaktor i  

 hovedstadsudligningen.
Afskaffelse af korrektion for regionale lønforskelle I dag korrigeres tilskuds- og udligningsopgørelsen for forskelle i  

 regionale lønniveau.
Dette komplicerer i sig selv opgørelsen, og betyder, at  

 der i systemet opstår diverse restbeløb, som efterfølgende skal fordeles.
 I lovforslaget er derfor indarbejdet en afskaffelse af lønkorrektionen.  

 Ændringen vil isoleret set betyde, at skatteudligningen på landsplan øges,  

 men dette må ses i sammenhæng med de øvrige ændringer i lovforslaget.
1.6 Tilpasning af udligningsniveau I sammenhæng med de øvrige forslag foreslås en generel tilpasning af  

 udligningsniveauet i skatteudligningen.
Med henblik på at sikre en bedre  

 social balance foreslås herudover en forhøjelse af udligningen af forskellene  

 i primærkommunernes udgiftsbehov.
 De foreslåede udligningsniveauer er:
 *) Skal ses i sammenhæng med omlægning af statsfinansieret udligning.  

 Hovedstadskommunerne skal fremover også deltage i landsudligningen.
1.7. Styrkelse af ligningsincitament Regeringen lægger vægt på, at ligningsarbejdet i kommunerne styrkes, så  

 det bliver muligt at gennemføre en grundig ligningsindsats.
Dette synspunkt indgår som et væsentligt led i skattereformen, hvor  

 bekæmpelsen af sort arbejde spiller en central rolle.
Forslaget til reform af  

 udligningssystemet indeholder et yderligere bidrag til denne politik i form  

 af en styrkelse af kommunernes ligningsincitament.
Inddragelse af den særlige  

 boligstøtteudligning i hovedstadsområdet i det generelle system vil således  

 bidrage til, at kommunerne kan beholde en større andel af det provenu, der  

 fremkommer ved en indkomstfremgang.
Indenrigsministeren har imidlertid herudover til hensigt at ændre  

 princippet for efterreguleringer i tilskuds- og udligningssystemet, hvorefter  

 ligningsmæssige ændringer mv. ikke længere skal indgå i tilskuds- og  

 udligningsopgørelsen for kommunerne og amtskommunerne.
Udligningen baseres i  

 stedet på den selvangivne indkomst - dvs. de skattepligtige indkomster som  

 borgerne har indberettet til skattemyndighederne.
Skattemyndighederne vil i tilknytning til vedtagelsen af det samtidig  

 hermed fremsatte lovforslag (forslag til lov om ændring af lov om kommunal  

 indkomstskat og forskellige andre love), fra og med indkomståret 1996  

 etablere årlige opgørelser af udskrivningsgrundlaget baseret alene på de  

 selvangivne indkomster.
Den endelige opgørelse af tilskud og udligning for  

 1996 (der foretages i 1998 ud fra de endeligt opgjorte 1996 indkomster) kan  

 herefter baseres på de selvangivne indkomster.
Ved en gennemførelse af systemet med udligning på selvangiven indkomst vil  

 den enkelte kommune kunne beholde den fulde kommuneskatteandel af de  

 ligningsændringer, der gennemføres.
Disse skatteandele udlignes altså ikke,  

 hvilket markant vil styrke kommunernes interesse i at øge ligningsindsatsen.  

 Til gengæld må den enkelte kommune så også bære det fulde tab ved  

 nedsættelser, uerholdelige beløb mv.. Nettoprovenuet af alle sådanne  

 ændringer er dog sædvanligvis positivt.
 Udformningen af et system med udligning på selvangivne indkomster blev  

 analyseret i Indenrigsministeriets Finansieringsudvalg i efteråret 1993.  

 Udvalget nåede dog ikke frem til endelige konklusioner herom, men det fremgik  

 af arbejdet, at det vil være en nødvendig forudsætning for gennemførelse af  

 systemet, at der opnås en tilfredsstillende objektiv adskillelse mellem den  

 del af indkomstansættelserne, der er selvangivne, og den del, der er  

 resultatet af ligningsarbejdet.
 Som det fremgår af lovforslaget om ændring af lov om kommunal indkomstskat  

 og forskellige andre love, vil skattemyndighederne fremover kunne foretage  

 opgørelsen af udskrivningsgrundlaget baseret på de selvangivne indkomster.
Spørgsmålet om bibeholdelse af overudligningsloftet kan rejses, når der nu  

 indføres udligning på selvangivne indkomster.
Dette spørgsmålet tages op i  

 relation til Hovedstadskommissionens forslag.
 Regeringen vil på selskabsskatteområdet ligeledes overveje ændringer, der  

 kan styrke ligningsincitamentet og sikre, at prioriteringen af  

 ligningsindsatsen mellem personer og selskaber ikke forvrides.
1.8. Forskellige tilpasninger Der foreslås en præcisering og ajourføring af bestemmelsen om opgørelsen  

 af det indbyggertal, som indgår i opgørelsen af kommunernes tilskuds- og  

 udligningsbeløb (korrektion for personer, hvor kommunen har  

 betalingsforpligtelsen).
Som konsekvensændring, i tilknytning til lovforslag om ophævelse af lov om  

 særlig indkomstskat, ophæves henvisningerne til »særlig  

 indkomstskat«.
Endelig tilpasses lovteksten i forhold til det fremsatte  

 forslag om ændring af den amtskommunale grundskyld (vedrørende  

 landbrugsejendomme).
 Indenrigsministeriet vil for tilskudsårene 1996 og 1997 foretage en særlig  

 korrektion af tilskudsopgørelsen vedrørende indvandrere og flygtninge med  

 henblik på at sikre, at de bosniske flygtninge, der får meddelt asyl eller  

 opholdstilladelse efter udlændingelovens § 9, stk. 2, nr. 5, hurtigst muligt  

 indgår i tilskudsopgørelsen for bopælskommunen.
Tilpasning vedrørende administrationsgrundlaget for Det Udvidede  

 Totalbalanceprincip Lovens § 10, stk. 2, nr. 4, og § 17, stk. 2, nr. 4, indeholder  

 bestemmelserne om regulering af kommunernes henholdsvis amtskommunernes  

 tilskud for mer- eller mindreudgifter som følge af ændringer i den bindende  

 statslige regulering af kommunernes henholdsvis amtskommunernes virksomhed,  

 det såkaldte »Udvidede Totalbalanceprincip«.
Det Udvidede Totalbalanceprincip blev gennemført ved lov nr. 211 af 16.  

 maj 1984 om ændring af forskellige lovbestemmelser om tilskud til kommuner og  

 amtskommuner og er nærmere beskrevet i bemærkningerne til lovforslag nr.
L  

 118 af 14. marts 1984, jf.
F.T. 1983-84 (2. samling), tillæg A, sp. 2275 ff.  

 samt i bemærkningerne til lovforslag nr.
L 131 af 27. november 1991, jf.
F.T.  

 1991-92, tillæg A, sp. 2719 ff.
 Der er ikke i nærværende lovforslag stillet forslag om ændring af  

 lovbestemmelserne vedrørende Det Udvidede Totalbalanceprincip.
 Administrationsgrundlaget for Det Udvidede Totalbalanceprincip har  

 imidlertid indgået som et led i de økonomiske forhandlinger mellem regeringen  

 og de kommunale parter.
 I aftalen af 10. juni 1994 mellem regeringen og Kommunernes Landsforening  

 om kommunernes økonomi 1995 hedder det således bl.a.:
 »Principperne for kompensation under Det Udvidede Totalbalanceprincip  

 fortolkes fremover således, at der kompenseres for administrative  

 konsekvenser ved indførelse og ophævelse af brugerbetalingsordninger og  

 kommunalt administrerede statslige tilskudsordninger.
Der er endvidere enighed om, at brugerbetalings- og tilskudsordninger, der  

 er indført uden kompensation for de administrative konsekvenser, ikke kan  

 ophæves med bloktilskudsreduktion for de administrative besparelser.« Tilsvarende formuleringer er optaget i regeringens aftaler af samme dato  

 med Amtsrådsforeningen og Københavns og Frederiksberg Kommuner.
Gennemførelsen af dette aftalepunkt indebærer en tilpasning af  

 administrationsgrundlaget i forhold til regelbeskrivelsen i lovbemærkningerne  

 i forbindelse med princippets indførelse.
I bemærkningerne til lovforslag nr.  

 L 118 af 14. marts 1984 er der således ikke åbnet særskilt mulighed for, at  

 der sker regulering af kommunernes henholdsvis amtskommunernes tilskud for  

 mer- eller mindreudgifter som følge af administrative konsekvenser af  

 regelændringer.
 Den ovenfor nævnte tilpasning af administrationsgrundlaget for Det  

 Udvidede Totalbalanceprincip er af denne grund medtaget i bemærkningerne til  

 nærværende lovforslag.
 Baggrunden for tilpasningen er, at såvel indførelse som ophævelse af  

 brugerbetalingsordninger og kommunalt administrerede statslige  

 tilskudsordninger kan have administrative konsekvenser for kommunerne  

 henholdsvis amtskommunerne, som disse ikke har selvstændig indflydelse på, og  

 som derfor bør give anledning til regulering af kommunernes henholdsvis  

 amtskommunernes tilskud.
2. Beskrivelse af det nuværende tilskuds- og udligningssystem 2.1 Baggrund for udligningssystemet Formålet med tilskuds- og udligningssystemet er at udligne forskellene i  

 kommunernes udgiftsbehov og beskatningsgrundlag.
Hvis den enkelte kommune  

 skulle finansiere alle udgifter selv, ville der opstå meget store forskelle  

 mellem kommunerne og amtskommunerne.
Således varierer beskatningsgrundlaget for primærkommunerne i 1995 mellem  

 den »rigeste« kommune (Søllerød Kommune) med et beskatningsgrundlag  

 på 172.873 kr. pr. indbygger og den »fattigste« (Fjends Kommune)  

 med et beskatningsgrundlag på 67.208 kr. pr. indbygger.
Det  

 landsgennemsnitlige beskatningsgrundlag pr. indbygger udgør 94.841 kr., mens  

 gennemsnittet for hovedstadsområdet udgør 112.241 kr. pr. indbygger.
Herudover har kommunerne en forholdsvis forskellig alderssammensætning og  

 social struktur, hvilket betyder at kommunernes »udgiftsbehov«  

 varierer.
Efter den nuværende opgørelsesmetode varierer primærkommunernes  

 udgiftsbehov for 1995 mellem 18.200 og 26.000 kr. pr. indbygger.
 Tilskuds- og udligningssystemets opgave er at udligne disse forskelle i  

 beskatningsgrundlag og udgiftsbehov og dermed sikre en bedre overensstemmelse  

 mellem kommunens eller amtskommunens skatteprocent og det serviceniveau, som  

 borgerne rent faktisk tilbydes.
 Ved udligningen af forskelle i skattegrundlag tages der udgangspunkt i  

 »beskatningsgrundlag«, der opgøres som et sammenvejet udtryk for  

 kommunernes skattegrundlag (personskatter og grundskyld).
For primærkommunerne beregnes beskatningsgrundlaget i øjeblikket som  

 kommunens beskatningsgrundlag tillagt 61/2 pct. af de afgiftspligtige  

 grundværdier.
De 61/2 pct. er fastsat ud fra ejendomsskatternes  

 (grundskyldens) landsgennemsnitlige vægt i den kommunale beskatning.
 Beskatningsgrundlaget for en amtskommune opgøres som summen af provenuet  

 af amtskommunens indkomstskat og grundskyld divideret med  

 udskrivningsprocenten.
2.2. Det gældende system Den gældende lov om kommunal udligning og generelle tilskud indeholder  

 bl.a. regler om udligning af forskelle i beskatningsgrundlag og udgiftsbehov.  

 Det gældende tilskuds- og udligningssystem består af tre ordninger:
* En udligning af forskelle i udgiftsbehov * En udligning af forskelle i beskatningsgrundlag * Et generelt statstilskud.
 I udgiftsbehovsudligningen er der tale om følgende  

 udligningsordninger:
* En landsudligning, der omfatter alle landets primærkommuner  

 herunder også den primærkommunale del af Københavns og Frederiksberg  

 Kommuner.
Der udlignes 35 pct. af forskellene mellem kommunernes  

 udgiftsbehov.
* En hovedstadsudligning for kommunerne i hovedstadsområdet,  

 bestående af Københavns og Frederiksberg Kommuner samt kommunerne i  

 Københavns, Frederiksborg og Roskilde Amter.
Denne udligning lægges oven i  

 landsudligningen af udgiftsbehov.
Der udlignes 25 pct. af forskellene i  

 udgiftsbehov.
* en amtskommunal udligning for alle landets amtskommuner, herunder  

 også den amtskommunale del af Københavns og Frederiksberg Kommuner.
Der  

 udlignes her 85 pct. af forskellene i amtskommunernes udgiftsbehov.
 For de tre ordninger er der i lov om kommunal udligning fastsat en række  

 »objektive kriterier«, der skal afspejle størrelsen af kommunernes  

 eller amtskommunernes udgifter - f.eks. antallet af indbyggere i given  

 aldersgruppe.
 Udligningen af forskelle i beskatningsgrundlag er også opdelt på  

 tre ordninger:
* En landsudligning der omfatter primærkommunerne.
Kommunerne i  

 hovedstadsområdet indgår som en samlet kommune.
I ordningen gives der et  

 udligningstilskud til primærkommunerne på 50 pct. af forskellen mellem  

 kommunens beskatningsgrundlag pr. indbygger og det gennemsnitlige  

 beskatningsgrundlag pr. indbygger i hovedstadsområdet.
Samtlige kommuner  

 udenfor hovedstadsområdet har p.t. et beskatningsgrundlag pr. indbygger, der  

 ligger under hovedstadsområdets gennemsnit.
Dermed får alle kommuner uden for  

 hovedstadsområdet tilskud i landsudligningen, mens kommunerne i  

 hovedstadsområdet, der indgår som en samlet kommune, hverken får tilskud  

 eller betaler direkte til ordningen.
Udligningsordningen er i stedet  

 »statsfinansieret«, dvs. finansieret af det samlede statstilskud  

 til primærkommunerne.
* En hovedstadsudligning for kommunerne i hovedstadsområdet.
Denne  

 udligning er i modsætning til landsudligningen ikke statsfinansieret, men ren  

 mellemkommunal.
Der udlignes 90 pct. af forskellene i beskatningsgrundlaget.
* En amtskommunal udligning for alle landets amtskommuner.
Der udlignes 85  

 pct. af forskellene mellem landets amtskommuner.
Udover ovennævnte udligningsordninger ydes der et særligt tilskud til  

 primærkommuner, der har et beskatningsgrundlag pr. indbygger, der er lavere  

 end 87 pct. af landsgennemsnittet.
Tilskuddet beregnes ud fra forskellen  

 mellem kommunens beskatningsgrundlag og grænsen på 87 pct. af  

 landsgennemsnittet.
Der udlignes her 40 pct. af forskellen, således at der  

 for kommuner med særligt svagt beskatningsgrundlag i alt udlignes 90 pct.  

 (landsudligningen på 50 pct. plus 40 pct.) i forhold til det fastsatte  

 udligningsgrundlag.
 Det høje udligningsniveau i hovedstadsudligningen og i udligningen for  

 kommuner med svagt beskatningsgrundlag medfører, at en kommune kan risikere,  

 at ekstra skatteindtægter - f.eks. i kraft af en øget ligningsindsats -  

 medfører et tilsvarende øget bidrag til de øvrige kommuner.
Med virkning fra tilskudsåret 1984 har tilskuds- og udligningssystemet  

 derfor indeholdt en regel om, at det tilskud som kommunen modtager, eller det  

 beløb som kommunen betaler til udligningsordningerne nedsættes, hvis en  

 kommune skal afgive mere end 90 pct. af stigningen i skatteprovenu som følge  

 af en stigning i indkomsterne - den såkaldte overudligningsbestemmelse.  

 Bestemmelsen sikrer, at en kommune ikke kan miste mere end 90 pct. af en  

 indkomstfremgang.
Bestemmelsen kan sammenlignes med skatteloftet i  

 skattereglerne.Udover de nævnte udlignings- og tilskudsordninger findes der i  

 medfør af lov om kommunal udligning og generelle tilskud en række andre  

 tilskuds- og udligningsordninger, herunder tilskud til vanskeligt stillede  

 kommuner, tilskud til vanskeligt stillede kommuner i hovedstadsområdet,  

 tilskud til større øer, udligning af amtskommunernes AIDS-udgifter, udligning  

 af kommunernes udgifter vedrørende indvandrere og flygtninge mv.
2.3. Det foreslåede system Med de foreslåede omlægninger vil tilskuds- og udligningssystemet herefter  

 bestå af følgende hoveddele:
Primærkommunerne Udligning af forskelle i beskatningsgrundlag vil omfatte:
 * En mellemkommunal landsudligning af forskelle i beskatningsgrundlag,  

 hvor der udlignes 45 pct.
 Herudover vil der blive foretaget yderligere udligning:
 * For kommuner med svagt beskatningsgrundlag (under 90 pct.) ydes et  

 ekstra tilskud, svarende til en yderligere udligning på 40 pct.
* For kommunerne i hovedstadsområdet foretages en yderligere  

 mellemkommunal hovedstadsudligning af beskatningsgrundlag, hvor der mellem  

 hovedstadskommuner udlignes 40 pct. af forskellene i beskatningsgrundlag Udligning af forskelle i udgiftsbehov, hvor der vil blive tale om to  

 ordninger:
 * En mellemkommunal landsudligning af udgiftsbehov, hvor der  

 udlignes 45 pct.
 * En mellemkommunal hovedstadsudligning af udgiftsbehov, hvor der  

 mellem hovedstadskommuner udlignes yderligere 40 pct.
Amtskommuner Der vil her blive tale om to mellemkommunale udligningsordninger:
 * En amtskommunal udligning af beskatningsgrundlag, hvor der udlignes 80  

 pct.
 * En amtskommunal udligning af udgiftsbehov, hvor der udlignes 80 pct.
 3. Lovforslagets økonomiske konsekvenser m.v.
 I bilag 2 er vist nogle beregningseksempler på, hvordan ændringen i  

 udligningssystemets tidsprofil (indførelse af selvbudgettering og  

 samtidighed), og ændringer i form af statsgaranti på udskrivningsgrundlaget  

 kan påvirke en kommunes økonomi.
 Indenrigsminsteriet vil i forbindelse med lovforslagets fremsættelse,  

 tilsende Folketinget en oversigt over lovforslagets økonomiske virkninger for  

 de enkelte kommuner, for så vidt angår virkninger ved ændringer af tilskuds-  

 og udligningssystemet.
 Indenrigsministeriet vil ved fastsættelsen af fordelingskriterierne for  

 særtilskud til kommuner efter §§ 19 og 20 vurdere, om der på baggrund af  

 lovforslagets byrdefordelingsmæssige konsekvenser, vil være behov for en  

 justering af de kriterier, der normalt lægges til grund for fordelingen af  

 disse tilskud.
Det bemærkes, at Københavns Kommune får en ikke ubetydelig gevinst ved de  

 foreslåede omlægninger.
Den beregnede gevinst udgør i alt ca. 285 mio.kr.,  

 svarende til 0,6 pct. af beskatningsgrundlaget, og skal ses i sammenhæng med  

 den foreslåede ajourføring af de sociale kriterier.
Regeringen lægger vægt på, at forslaget er et led i den nødvendige,  

 igangværende sanering af kommunens økonomi.
Med kvartalsvise indberetninger  

 til Indenrigsministeriet er kommunen under skærpet opsyn fra  

 Indenrigsministeriet bl.a. med henblik på at sikre, at der fortsat sker en  

 tilfredsstillende udvikling i kommunens likviditet.
 Den igangværende sanering indebærer for 1995 bl.a., at kommunen for  

 1995 gennemfører besparelser på driftsbudgettet på 0,2 mia. kr., at  

 kommunen afhænder boligejendomme og andre aktiver til en værdi af knap 3,8  

 mia.kr., og at kommunens sygehusvæsen er lagt over i Hovedstadens  

 Sygehusvæsen.
 Kommunens organisatoriske struktur overvejes af regeringens  

 Hovedstadskommission, eventuelt med henblik på tilsvarende styrelsesregler  

 som i resten af landet.
Forslaget om selvbudgettering kan som nævnt medføre visse eventuelle  

 likviditetsvirkninger for staten.
Med hensyn til de økonomiske virkninger for  

 staten ved den samlede garanti for skat og udligning henvises til  

 bemærkningerne i forslag til lov om ændring af lov om kommunal indkomstskat  

 med forskellige love.
 Lovforslaget har ingen EU-retlige, miljømæssige eller erhvervspolitiske  

 aspekter.
4. Udtalelser over lovforslaget Lovforslaget er sendt til høring hos Kommunernes Landsforening,  

 Amtsrådsforeningen i Danmark, og Københavns og Frederiksberg Kommuner.
Bemærkninger til de enkelte bestemmelser Til § 1 Til nr. 1 § 1 angiver lovens område og den foreslåede ændring tager højde for  

 omlægningen af den statsfinansierede landsudligning til en mellemkommunal  

 udligningsordning.
Til nr. 2 (Skatteudligning for primærkommunerne) §§ 2-4 vedrører den primærkommunale skatteudligning.
Lovforslaget  

 indebærer, at landsudligningen af forskelle i beskatningsgrundlag  

 gøres parallel til de øvrige udligningsordninger, at der sker en  

 afskaffelse af korrektionen for regionale lønforskelle, at der sker en  

 tilpasning af udligningsniveauerne og endeligt, at der i  

 hovedstadsudligningen anvendes en fælles skattetryksfaktor.
Som tidligere beskrevet er den gældende landsudligning af forskelle i  

 beskatningsgrundlag »statsfinansieret«, således at  

 udligningstilskuddet finansieres af det samlede statstilskud til  

 primærkommunerne.
Der udlignes i ordningen i forhold til det gennemsnitlige  

 beskatningsgrundlag i hovedstadsområdet.
Forslaget indebærer, at det mere tydeligt fremgår, hvilke betalinger der  

 sker mellem kommunerne.
Beregningsmåden for landsudligningen og  

 hovedstadsudligningen vil samtidig blive harmoniseret, hvilket vil forenkle  

 opgørelsen.
Den nye udligning af forskelle i beskatningsgrundlag kan herefter  

 beregnes efter følgende model.
1. Hele landet Tilskud/ betaling pr. indbygger = Gennemsnitligt Kommunens Fælles skatte- beskatningsgrundlag pr. beskatnings- tryksfaktor hele pr. indbygger i hele - grundlag pr. x 0,45 x landet landet indbygger (skatteprocent) hvor udligningsgraden i landsudligningen med lovforslaget fastsættes til  

 0,45, jf. senere.
Forskelle i beskatningsgrundlag omregnes til  

 udligningsbeløb med en fælles skattetryksfaktor, der opgøres som de kommunale  

 drifts- og anlægsudgifter divideret med det samlede beskatningsgrundlag.
For  

 kommunerne i hovedstadsområdet foretages der en yderligere indbyrdes  

 udligning:
2. Kommunerne i hovedstadsområdet Tilskud/ betaling pr. indbygger = Gennemsnitligt Kommunens Fælles skatte- beskatningsgrundlag pr. beskatnings- tryksfaktor pr. indbygger i - grundlag pr. x 0,40 x hovedstadsområdet hovedstadsområdet indbygger (skatteprocent) I forhold til det gældende  

 system afskaffes den nuværende korrektion for regionale lønforskelle.  

 Korrektionen blev oprindeligt indført fra tilskudsåret 1987 (L 252 af 6/6 -  

 1985) for at tage højde for, at det kommunale lønniveau i hovedstadsområdet  

 og i de større byer ligger over landsgennemsnittet.
Korrektionen for  

 regionale lønforskelle indgår ved opgørelsen af den enkelte kommunes  

 beskatningsgrundlag og ved beregning af tilskud og tilsvar i udgiftsbehovs-  

 og skatteudligningen.
Korrektionen indebærer, at tilskuddet til kommunerne udenfor  

 hovedstadsområdet og de større byer nedsættes, mens hovedstadskommunerne og  

 de større bykommuner får øget udligningsbeløbet.
Indførelsen af korrektionen  

 for regionale lønforskelle har imidlertid kun haft begrænset betydning, idet  

 indførelsen af korrektionen for regionale lønforskelle, skete samtidig med  

 ændringer i udligningsniveauet.
På denne baggrund, og ud fra ønsket om at forenkle tilskudsopgørelsen  

 foreslås en ophævelse af bestemmelsen om korrektion for regionale  

 lønforskelle.
Dette forslag skal som nævnt ses i sammenhæng med de øvrige  

 ændringer i reformforslaget.
Udligning af udgiftsbehov §§ 5-9 Den foreslåede affattelse af §§ 5-9 indebærer, at der gennemføres  

 en ændret præsentation af opgørelsen af kommunernes udgiftsbehov, at  

 der sker en delvis tilpasning af de kriterier der indgår i opgørelsen,  

og endelig at der sker en forøgelse af udligningsgraden vedrørende  

 forskelle i udgiftsbehov.
Forslaget vil således samlet bidrage til at sikre  

 den sociale balance mellem kommunerne.
Øget udligningsgrad vedr. forskelle i udgiftsbehov I det gældende system udlignes der for primærkommunerne 35 pct. af  

 forskellene i udgiftsbehov.
For hovedstadskommunerne udlignes der herudover  

 yderligere 25 pct. af de indbyrdes forskelle i hovedstadsområdet.
For at  

 forbedre den sociale balance foreslås, at udligningsgraden for  

 udgiftsbehovsudligningen øges som følgende:
 Landsudligning øges fra 35 pct. til 45 pct.
 Hovedstadsudligning (der lægges til landsudligning) øges fra 25 pct. til  

 40 pct.
Ændret præsentation Formålet med udligningen af forskelle i udgiftsbehov er, i forlængelse af  

 udligningen af forskelle i beskatningsgrundlag, at der også på  

 omkostningssiden skal sikres kommunerne et mere ensartet  

 prioriteringsgrundlag.
Hvis udligningssystemet skal leve op til dette formål,  

 vil der nødvendigvis være behov for en løbende tilpasning.
De foreslåede  

 ændringer i udligningen af udgiftsbehov berører dels den rent  

 præsentationsmæssige fremstilling af opgørelsen og dels en ajourføring af  

 selve opgørelsesmetoden og kriterier.
 Efter den foreslåede opgørelsesmetode opdeles opgørelsen af kommunernes  

 udgiftsbehov i et grundtillæg, det aldersbestemte udgiftsbehov  

 og det socialt betingede udgiftsbehov.
A.
Grundtillæg I landsudligningen af udgiftsbehov foreslås der indført et særligt  

 grundtillæg på 7,5 mio. kr. ved opgørelsen af kommunernes udgiftsbehov.  

 Formålet med »grundtillægget« er at tage højde for de  

 »startudgifter« der forekommer for alle kommuner.
Eksempelvis er  

 det skønsmæssigt beregnet, at minimumsudgiften for en kommunalbestyrelse  

 udgør knap 1 mio. kr., men der vil også på andre udgiftsområder være tale om  

 forskellige »faste« omkostninger.
Grundtillægget vil således  

 særligt tilgodese de merudgifter, der vil være for mindre og tyndt befolkede  

 kommuner.
B.
Aldersbestemt udgiftsbehov mv.
Med den nuværende opgørelsesmetode, opgøres kommunernes udgiftsbehov ud  

 fra en række »kriterier« og tilknyttede »kriterievægte«.  

 De rene alderskriterier (eksempelvis 0-6-årige, 7-16-årige, osv.) omfatter  

 godt 74 procent af den samlede vægt.
Heri indgår også de udgifter, der ikke  

 umiddelbart kan henføres til bestemte alderskriterier mv., og som derfor  

 henføres til kriteriet indbyggertal.
I landsudligningen indgår  

 »indbyggertal« p.t. med en vægt på 21,9 pct.
Det kan ud fra den  

 nuværende opgørelsesmetode for kommunernes og amtskommunernes udgiftsbehov  

 være svært at se, hvilke kronebeløb de enkelte alderstrin indgår med, ligesom  

 det kan være forvirrende, at der både er knyttet udgiftsbeløb til de enkelte  

 alderstrin og til indbyggertal i alt.
For at synliggøre og forenkle den præsentationsmæssige opgørelse foreslås  

 det, at opgørelsen af kommunernes udgiftsbehov i stedet baseres på et samlet  

 kronebeløb pr. indbygger i de enkelte alderstrin.
Herved vil der desuden på  

 visse områder kunne tages mere nuanceret hensyn til aldersfordelingen af  

 udgifterne.
I den nuværende metode henføres eksempelvis hjemmehjælp for  

 personer under 67 år, til kriteriet »indbyggertal«.
Ved anvendelsen  

 af aldersopdelte enhedsbeløb vil man imidlertid fremover kunne fordele  

 sådanne udgifter mere præcist på relevante aldersgrupper.
Lovforslaget indebærer, at primærkommunernes aldersbestemte udgiftsbehov  

 mm. opgøres ud fra et system med beregnede kronebeløb for de enkelte  

 alderstrin.
Dette fremgår af oversigten nedenfor:
Beregningseksempel.
Beløb i kroner pr. person i aldersgruppen.  

 Enhedsbeløb ved opgørelse af kommunernes aldersbestemte udgiftsbehov En kommunes udgiftsbehov kan således beregnes som antallet af indbyggere i  

 de pågældende alderstrin ganget med ovennævnte »enhedsbeløb«.
De  

 ovennævnte alderstrin er baseret på de aldersintervaller, som p.t. indgår i  

 opgørelsen, og vil blive tilpasset yderligere.
Det vil således bl.a. blive  

 vurderet, om de enkelte alderstrin bør sammenlægges eller yderligere opdeles.  

 Dette må bl.a. løbende vurderes ud fra de faktiske forskelle i  

 udgiftsniveauet for de enkelte alderstrin, og i hvilket omfang man ud fra de  

 forskellige opgørelser af forbruget (eksempelvis budget og  

 regnskabsoplysninger og den sociale ressourcetælling) kan opdele udgifterne  

 på enkelte alderstrin.
 Det anførte kronebeløb, der skal beregnes ud fra de aktuelle tal ved den  

 årlige tilskudsopgørelse er, som ved den gældende beregning af vægte for de  

 enkelte kriterier, baseret på fordelingen af de kommunale udgifter på de  

 forskellige områder, og det samlede antal indbyggere i de enkelte alderstrin.  

 Som ved den nuværende opgørelsesmetode tages der yderligere hensyn til, at en  

 del af de samlede udgifter henføres til de »socialt betingede  

 udgiftsbehov«, jf. senere.
I enhedsbeløbet indgår for alle alderstrin et »grundbeløb« på  

 ca. 5.500 kr., der vedrører de udgifter (ex. veje, miljø, kultur,  

 skatteforvaltning mm.), som umiddelbart ikke kan henføres til bestemte  

 alderstrin.
Enhedsbeløbene kan således vel at mærke ikke umiddelbart anvendes  

 til at vurdere, hvad eksempelvis et ekstra barn vil koste en  

 gennemsnitskommune i umiddelbart afledte udgifter.
Den ændrede opgørelse af kommunernes aldersbestemte udgiftsbehov vil alene  

 have en præsentationsmæssig virkning, og vil i sig selv ikke umiddelbart  

 medføre fordelingsmæssige ændringer.
Der er alene tale om en omskrivning af  

 opgørelsesmetoden til et mere forståeligt system.
Metoden indebærer dog, at  

 den gældende særlige opgørelsesmåde for antal 7-16-årige, hvor man i dag  

 anvender det højeste befolkningstal i beregningsåret eller tre år før,  

 afskaffes.
Reglen blev oprindeligt indført for at tage højde for merudgifter  

 i bl.a. fraflytningskommuner.
Ophævelsen af denne særlige korrektion vil  

 kunne give visse begrænsede byrdefordelingsmæssige forskydninger, men vil  

 samtidig medvirke til at forenkle opgørelsen.
ad vejkriterium Vejkriteriet - længden af kommunens vejnet - indgår i dag i opgørelsen af  

 kommunernes udgiftsbehov som kriterium for kommunernes udgiftsbehov på  

 vejområdet.
Analyser af udgifterne på vejområdet har imidlertid vist, at vejudgifterne  

 hænger meget stærkere sammen med andre forhold - eksempelvis indbyggertal,  

 befolkningstæthed og kommunens skattegrundlag.
Vejkriteriet har i øvrigt  

 været »fastfrosset« siden 1982, således at der i tilskudsopgørelsen  

 er indgået vejlængder i 1982. Baggrunden herfor var en formodning om, at  

 visse kommuner kunne have økonomisk fordel i at omlægge private veje til  

 kommunale veje.
 På baggrund af den forholdsvis begrænsede sammenhæng mellem kriteriet og  

 de faktiske vejudgifter, og der i øvrigt for primærkommunerne indføres et  

 »grundtillæg«, jf. ovenfor, er det fundet rimeligt at ophæve  

 vejkriteriet i udgiftsbehovsudligningen.
ad erhvervsbetinget førtidspension Der foreslås et nyt kriterium for de kommunale udgifter til  

 førtidspension, nemlig »erhvervsbetinget førtidspension«.
 Formålet med det nye kriterium er, at der i højere grad skal tages hensyn  

 til overvægten af helbredsbestemte førtidspensioner for visse erhvervsgrupper  

 bl.a. personer uden tilknytning til arbejdsmarkedet og for selvstændige.  

 Kriteriet opgøres ud fra de konstaterede  

 »førtidspensionsfrekvenser« for de enkelte erhvervsgrupper på  

 landsplan, og kommunens faktiske erhvervssammensætning for de 20-59-årige.
C: Det socialt betingede udgiftsbehov Præsentation via socialt indeks I udligningen af udgiftsbehov indgår de sociale kriterier i dag med en  

 fastsat vægt på 20 pct.
De sociale kriterier indgår i udligningen som  

 »paraplyvariable«, der skal beskrive nogle mere omfattende  

 årsagssammenhænge.
Som før nævnt indebærer lovforslaget, at de sociale  

 kriterier fremover præsenteres i form at et »socialt indeks«.
Dette  

 sker for at tydeliggøre at de sociale forskelle i udgiftsbehov har en  

 sammenhæng til en række faktorer fremfor et enkelt kriterium.
Det skal  

 understreges, at den ændrede opgørelsesmetode primært har en  

 præsentationsmæssig betydning og ikke i sig selv medfører ændringer i  

 tilskudsopgørelsen.
Ud fra de »sociale kriterier«, der er anført i  

 loven, og de anførte omkostningsvægte beregnes et socialt indeks for den  

 enkelte kommune.
Kommunens socialt betingede udgiftsbehov opgøres herefter  

 som:
Gennemsnitligt tillæg Kommunens sociale pr. indbygger x indeks En kommune med 22.000 indbyggere og et beregnet socialt indeks på 107  

 (gennemsnit = 100) vil således få et beregnet socialt udgiftsbehov på:
 4.400 kr. x 1,07 x 22.000 = 103,6 mio. kr. svarende til 4.708 kr. pr.  

 indbygger.
 En kommune med samme størrelse og et beregnet indeks på 96 ville  

 tilsvarende få et tillæg på:
 4.400 kr. x 0,96 x 22.000 = 92,9 mio. kr. svarende til 4.224 kr. pr.  

 indbygger.
 De 4.400 kr. svarer pr. indbygger til den andel af de samlede kommunale  

 nettodrifts- og anlægsudgifter, der jf. § 7, henføres til det socialt  

 betingede udgiftsbehov. (Opgøres som 20 pct. af de samlede nettodrifts- og  

 anlægsudgifter fratrukket det beløb, der indgår ved beregning af  

 grundtillæg).
Ændring af kriterie-sammensætningen for de sociale kriterier Som tidligere beskrevet indgår de såkaldte sociale kriterier i opgørelsen  

 af kommunernes udgiftsbehov og skal generelt beskrive nogle mere omfattende  

 sociale årsagssammenhænge, såsom udgiftspres på det sociale område, øgede  

 udgifter vedr. særligt udsatte grupper osv.
Vægten for de sociale kriterier er i dag fastsat på 20 procent.
De enkelte  

 kriterier er sædvanligvis blevet udvalgt ud fra en vurdering af forskellige  

 statistiske analyser af sammenhængen mellem kriterierne og variationerne i  

 kommunernes udgiftsniveau.
Ved sådanne analyser undersøges det, om  

 kriterierne giver en holdbar forklaring på udgiftsvariationerne, ligesom det  

 vurderes, om kriterierne i øvrigt kan opfylde betingelser såsom stabilitet og  

 ønske om upåvirkelighed.
På flere områder har der været behov for et eftersyn  

 af de kriterier, der indgår i opgørelsen af kommunernes udgiftsbehov.
Det  

 gælder særligt opgørelse af det særlige boligkriterium og antallet af  

 personer uden for arbejdsstyrken - antal fuldtidsledige.
ad boligkriteriet Boligkriteriet blev ved lov nr. 481 af 14. maj 1980, indført som socialt  

 kriterium fra og med tilskudsåret 1981, og skal udtrykke en sammenhæng mellem  

 boligstrukturen og de sociale udgifter såsom kontanthjælp, overførsler,  

 institutioner mm., og indgår i dag i hovedstadsudligning og landsudligningen  

 med en fastsat vægt på 7,5 pct. (37,5 pct. ved foreslåede opgørelsesmetode).  

 Boligkriteriet opgøres efter den nuværende definition som summen af:
- Samtlige boliger fra før 1920 uden centralvarme - Udlejningslejligheder og enkeltværelser opført efter 1964 Kriteriet rummer imidlertid flere problemer, og kriteriets forklaringsgrad  

 har været faldende - særligt for hovedstadsområdet.
Problemet er dels, at  

 opvarmningsform ikke længere er noget særligt præcist kriterium for, hvorvidt  

 nogle boliger er særligt socialt belastede.
Afgrænsningen af  

 udlejningsboliger til boliger efter 1964 blev ved kriteriets indførelse  

 begrundet i, at særligt de nyopførte udlejningslejligheder havde en overvægt  

 af kontanthjælpsmodtagere.
Analyser af kontanthjælpsmodtagernes boligforhold  

 viser imidlertid, at der i dag ikke kan påvises en sådan sammenhæng - at den  

 væsentligste sammenhæng må findes i forhold til boligernes ejerforhold.
 Indenrigsministeriets Finansieringsudvalg har ved flere lejligheder  

 undersøgt mulighederne for at opstille et mere præcist  

 »boligkriterium«, og har her undersøgt en række alternative  

 afgrænsninger af kriteriet.
 Det må på baggrund af analyserne konstateres, at det kan være vanskeligt  

 at opstille et nyt boligkriterium, der både på landsplan og indenfor  

 hovedstadsområdet, giver et tilstrækkeligt dækkende billede af kommunernes  

 sociale struktur og udgifter til kontanthjælp.
 Analyser af forskellige afgrænsninger af »boligkriteriet« har  

 dog vist, at ejer/lejer opdelingen indenfor hovedstadsområdet giver et mere  

 dækkende udtryk for de sociale merudgifter end det nuværende boligkriterium.
Det må dog samtidig vurderes, at forskellen i boligstrukturen i og udenfor  

 hovedstadsområdet, gør det vanskeligt at anvende antal udlejningsboliger som  

 kriterium i landsudligningen.
På landsplan giver forskelle mellem kommunerne  

 i andelen af lejeboliger, således ikke samme dækkende billede af de sociale  

 merudgifter, som tilfældet er for hovedstadsområdet.
På denne baggrund stilles der forslag om, at antal udlejningsboliger  

 fremover indgår i hovedstadsudligningen i stedet for det nuværende  

 »boligkriterium«, og at det nuværende boligkriterium indtil videre  

 fastholdes i landsudligningen - men med en reduceret vægt.
Der vil således  

 fortsat blive set på mulighederne for at udforme en mere pålidelig  

 afgrænsning af boligkriteriet.
ad »antal erhvervsaktive kvinder« Kriteriet er siden 1987 indgået i den primærkommunale udligning med en  

 vægt på 2,5 pct. (12,5 pct. efter foreslåede metode), og opgøres ud fra  

 antallet af 20-66 -årige kvinder, der er erhvervsmæssigt beskæftiget eller  

 under uddannelse.
Kriteriet er oprindeligt medtaget som socialt kriterium i opgørelsen af  

 kommunernes udgiftsbehov, som udtryk for sammenhængen mellem kvinders  

 erhvervsfrekvens og behovet for daginstitutioner og kommunernes udgiftsbehov  

 på ældreområdet.
Det må i dag konstateres, at kriteriet kun har ringe  

 forklaringsgrad i forhold til ovennævnte udgiftsområder, og det foreslås, at  

 kriteriet udgår af opgørelsen.
ad »antal personer uden beskæftigelse« Kriteriet »antal fuldtidsledige« er indgået i opgørelsen af  

 primærkommunernes udgiftsbehov fra tilskudsåret 1987. Kriteriet opgøres som  

 summen af alle forsikrede ledige og ikke-forsikrede ledige omregnet til et  

 antal fuldtidsledige.
Kriteriet indgår som objektivt kriterium til forklaring af udgiftsbehov  

 vedrørende bl.a. kontanthjælp og beskæftigelsesindsats.
Opgørelsen og  

 anvendelsen af kriteriet »fuldtidsledige« rummer på nogle områder  

 en vis usikkerhed.
Dette gælder bl.a. opgørelsen af antal ikke-forsikrede  

 ledige.
Herudover indgår visse grupper af kontanthjælpsmodtagere ikke i  

 ledighedsstatistikken.
På denne baggrund foreslås det, at kriteriet fuldtidsledige erstattes af  

 »antal 20-59-årige uden beskæftigelse«.
Dette kriterium opgøres ud  

 fra den registerbaserede arbejdsstyrkestatistik som antallet af 20-59-årige,  

 der på optællingstidspunktet var arbejdsløse, pensionister, eller uoplyst.  

 For at få et mere dækkende mål for den sociale struktur omfatter kriteriet  

 alene antallet af 20-59-årige uden beskæftigelse, ud over 5 pct. af de  

 20-59-årige i kommunen.
 Kriteriet dækker således en bredere befolkningsgruppe end  

 ledighedsstatistikken, og kriteriet vil generelt være møntet på kommunens  

 sociale udgifter til kontanthjælp, beskæftigelse, indsats for særligt udsatte  

 grupper, og indsats for unge mm.
ad »antal personer uden erhvervsuddannelse« For hovedstadsudligningen foreslås det nye sociale kriterium »antal  

 25-49-årige uden erhvervsuddannelse«.
Der er ved flere lejligheder  

 påvist en meget klar sammenhæng mellem uddannelsesbaggrund og sociale  

 indikatorer - eksempelvis modtagelse af overførselsindkomster.
Denne  

 sammenhæng er bl.a. velbelyst i Socialkommissionens rapporter.
 Det foreslåede kriterium - antal 25-49-årige uden erhvervsuddannelse -  

 opgøres som antallet af 25-49-årige i kommunen uden erhvervs- eller  

 videregående uddannelse (dvs. alene grundskoleuddannelse eller uoplyst  

 uddannelse).
 For hovedstadsområdet gælder særligt, at området må betragtes som et  

 samlet arbejdskraftsopland, og de gennemførte analyser har vist en tydelig  

 sammenhæng mellem andelen af 25-49-årige uden erhvervsuddannelse og  

 hovedstadskommunernes sociale udgifter, såsom kontanthjælp og  

 beskæftigelsesindsats.
ad »antal udlændinge fra 3. lande« Lovforslaget indebærer, at antallet af udenlandske statsborgere fra andre  

 lande end de nordiske, EU-landene og Nordamerika, indgår i lands- og  

 hovedstadsudligningen, som kriterium i opgørelsen af primærkommunernes  

 socialt betingede udgiftsbehov med en vægt på 10,0 pct. (2 pct. efter  

 hidtidige opgørelsesmetode).
Det forudsættes fortsat, at kommunernes udgifter vedrørende indvandrere og  

 flygtninge udlignes via de særlige udligningsordninger.
De tre eksisterende  

 udligningsordninger vedrørende flygtninge og indvandrere er allerede i dag  

 udbygget således, at det forudsættes, at kommunerne får fuld kompensation for  

 de merudgifter der gennemsnitligt kan henføres til indvandrere og flygtninge.  

 Når antal udlændinge foreslås inddraget i opgørelsen af primærkommunernes  

 sociale udgiftsbehov er dette således ud fra en betragtning om, at antallet  

 af udlændinge i kommunen i et vist omfang kan beskrive nogle overordnede  

 sociale sammenhænge i kommunen - dvs. som »paraplykriterium« for  

 øvrige sociale forhold.
ad »antallet af indbyggere i områder, udenfor hovedstadsområdet,  

 med særlige bysociale problemer« Ifølge lovforslaget indføres der et nyt kriterium i landsudligningen,  

 antallet af indbyggere i områder, udenfor hovedstadsområdet, med særlige  

 bysociale problemer.
Via kriteriet skal der tages højde for, at der uden for  

 hovedstadsområdet findes kommuner med belastede boligområder, hvis særlige  

 udgiftsbehov kun i et vist omfang dækkes ind af de øvrige kriterier, som  

 indgår i det sociale indeks.
Det bemærkes, at der inden for hovedstadsområdet via hovedstadsudligningen  

 indgår kriterier i det sociale indeks, herunder udlejningsboliger og antal  

 personer uden erhvervsuddannelse, som bl.a. vil repræsentere udgiftsbehov  

 tilknyttet belastede boligområder.
Disse kriterier er dog ikke fundet  

 anvendelige i landsudligningen, jf. bl.a. beskrivelsen af boligkriteriet  

 ovenfor.
I 1996 påregnes anvendt det mål for belastede boligområder, som også er  

 benyttet ved fordelingen af særtilskud i 1995 i henhold til § 19, stk. 1. Til  

 grund for dette mål ligger en undersøgelse af forekomsten af belastede  

 boligområder i den mindste, geografisk afgrænsede enhed, som i tilstrækkeligt  

 omfang er statistikdækket, hvilket vil sige opdelingen af landet og  

 kommunerne i sogne.
For hvert sogn inden for kommunen er det opgjort, hvor  

 stor en andel af befolkningen, som bor i almennyttigt boligbyggeri eller i  

 kommunalt ejede boliger.
For disse beboere er der foretaget opgørelser af  

 dels størrelsen af den skattepligtige indkomst, og dels andelen af personer  

 på overførselsindkomst af en vis størrelse.
Et belastet boligområde er antaget identificeret i de sogne, hvor der både  

 er en høj andel af beboere i almennyttigt boligbyggeri og kommunalt ejede  

 boliger, og hvor beboerne samtidig er karakteriseret ved gennemsnitligt  

 forholdsvis lave skattepligtige indkomster og/eller forholdsvis mange beboere  

 under offentlig forsørgelse.
Antallet af beboere i almenyttigt boligbyggeri  

 og kommunalt ejede boliger i disse sogne indgår herefter i kriteriet.
Det  

 bemærkes, at det er beboernes opholdskommune og ikke den kommune, som har en  

 eventuel betalingsforpligtelse, der indgår, hvilket er i modsætning til det  

 indbyggertal, der benyttes for de øvrige kriterier.
Det skal endvidere bemærkes, at de sociale forhold ikke mindst i  

 boligområderne er under stadig udvikling, og det vil derfor med mellemrum  

 skulle undersøges, om karakteristikken af de belastede boligområder er  

 dækkende.
I denne forbindelse bemærkes, at indenrigsministeren efter § 29,  

 stk. 1, er bemyndiget til at fastsætte regler om opgørelsen af kommunernes  

 udgiftsbehov.
Til nr. 3 (Redaktionel tilpasning vedr. ændring i kildeskatteloven) Der er tale om en redaktionel tilpasning i forhold til det samtidig  

 fremsatte lovforslag om ændringer af bl.a. kildeskatteloven (forslag til lov  

 om ændring af lov om kommunal indkomstskat og forskellige andre love).  

 Herefter overføres bestemmelserne i kildeskatteloven vedrørende afregning og  

 forrentning af forskelsbeløb af kommunal indkomstskat til lov om kommunal  

 indkomstskat.
Henvisningerne i lov om kommunal udligning og generelle  

 tilskud, tilpasses i overensstemmelse hermed.
Til nr. 4 (Redaktionel tilpasning vedr. statstilskud og ophævelse af  

 budgetgarantifordeling) Der er tale om en redaktionel tilpasning af bestemmelsen i § 10, stk. 5,  

 om opgørelsen og fordelingen af statstilskud til primærkommuner i forhold til  

 bl.a. ophævelsen af den »statsfinansierede« landsudligning.
 Med ophævelse af den hidtidige § 10, stk. 6, ophæves bestemmelsen om den  

 særlige fordeling af statstilskuddet, for den del af tilskuddet der vedrører  

 budgetgarantien, jf. tidligere.
Til nr. 5 (Overudligningsbestemmelse § 11) Der er tale om en redaktionel tilpasning af bestemmelsen i § 11. Ændringen  

 indebærer, at den nuværende formulering angående overudligning, i lov om  

 udligning af visse kommunale og amtskommunale udgifter til merværdiafgift og  

 om det kommunale momsfond, redaktionelt flyttes til lov om kommunal udligning  

 og generelle tilskud.
Til nr. 6 (Redaktionel tilpasning § 11, stk. 3) Der er tale om en redaktionel tilpasning af § 11, stk. 3 i forhold til  

 ændret affattelse af § 4.
Til nr. 7 (Overudligningsbestemmelse § 11, stk. 4) Med de foreslåede ændringer i hovedstadsudligningen - anvendelse af fælles  

 skattetryksfaktor og ophævelse af den statsfinansierede udligning, vil den  

 hidtidige bestemmelse i § 11, stk. 4, ikke mere kunne anvendes.
Bestemmelsen  

 blev oprindeligt indført i 1988 på baggrund af nogle konkrete sager for at  

 sikre, at hovedstadskommuner, der betaler i skatteudligningen, ikke kan  

 mindske udligningen ved at fastsætte en højere grundskyldpromille og sænke  

 kommunens udskrivningsprocent.
Det er vurderingen, at der fortsat vil være behov for en tilsvarende  

 bestemmelse.
Den foreslåede bestemmelse vil kunne træde i kraft i de  

 tilfælde, hvor kommunens beskatningsniveau er højere end  

 udskrivningsprocenten.
I disse tilfælde beregnes således et yderligere  

 udligningsbeløb, der skal modsvare den fordel kommunen evt. kunne få ved at  

 sætte udskrivningsprocenten lavt i forhold til grundskyldpromillen.
Til nr. 8 (Amtskommunal udligning) Udligning af forskelle i beskatningsgrundlag (§§ 13-14) Som del af forenklingen af tilskuds- og udligningssystemet ophæves  

 korrektionen for regionale lønforskelle også for den amtskommunale udligning.  

 Der foretages derfor en tilpasning af udligningsniveauet, hvorved  

 udligningsniveauet nedsættes fra 85 pct. til 80 pct.
Omlægningen har til  

 formål at sikre en nogenlunde neutral ophævelse af bestemmelserne om  

 korrektion for regionale lønforskelle.
 Det bemærkes, at den beregnede skattetryksfaktor, som anvendes i den  

 amtskommunale udligning af beskatningsgrundlag, samt de samlede nettodrifts-  

 og anlægsudgifter, som indgår i den amtskommunale udgiftsbehovsudligning, fra  

 og med 1996 reduceres med det tilskud, som staten yder til Hovedstadens  

 Sygehusfællesskab.
Amtskommunal udgiftsbehovsudligning §§ 14-16 Lovforslaget indebærer, at »vejkriteriet« ophæves i den  

 amtskommunale udligning på linje med ændringerne i den primærkommunale  

 udligning.
Herudover er der tale om en ændret præsentation af opgørelsen af  

 amtskommunernes udgiftsbehov, der fremover vil blive opdelt på henholdsvis et  

 aldersbestemt udgiftsbehov og det socialt betingede udgiftsbehov.
Sidstnævnte  

 har dog alene en præsentationsmæssig betydning.
I opgørelsen af det  

 aldersbestemte udgiftsbehov kan ændringer i opdelingen på aldersgrupper og  

 beregningsmetoden i øvrigt indebære mindre forskydninger.
Disse forskydninger  

 vil afhænge af den nærmere aldersopdeling.
Endeligt foreslås en parallel  

 nedsættelse af udligningsniveauet for den amtskommunale udligning af  

 forskelle i udgiftsbehov, således at der for begge amtskommunale  

 udligningsordninger er tale om en 80 pct. udligning.
Til nr. 9 (Redaktionel tilpasning vedr. ændring i kildeskatteloven) Der er tale om en redaktionel tilpasning i forhold til det samtidig  

 fremsatte lovforslag om ændringer af bl.a. kildeskatteloven (forslag til lov  

 om ændring af lov om kommunal indkomstskat og forskellige andre love).  

 Herefter overføres bestemmelserne i kildeskatteloven vedrørende afregning og  

 forrentning af forskelsbeløb af kommunal indkomstskat til lov om kommunal  

 indkomstskat.
Henvisningerne i lov om kommunal udligning og generelle tilskud  

 tilpasses i overensstemmelse hermed.
Til nr. 10 (Tilskud til kommuner med svagt beskatningsgrundlag) Bestemmelsen i § 18 omhandler tilskud til kommuner med særlig lavt  

 beskatningsgrundlag.
Som tidligere anført foreslås det, at  

 udligningsgrundlaget for kommuner med særligt lavt beskatningsgrundlag hæves  

 fra 87 pct. af det landsgennemsnitlige beskatningsgrundlag pr. indbygger til  

 90 pct.
Udover denne ændring, og en afskaffelse af den nuværende korrektion  

 for regionale lønforskelle, svarer § 18 indholdsmæssigt til § 18 i gældende  

 lov.
Til nr. 11 (Overgangsordning m.v.) Bestemmelsen i § 19 omhandler tilskud til særligt vanskeligt stillede  

 kommuner og overgangstilskud til kommuner og amtskommuner.
 Der foreslås, at et nyt overgangstilskud til kommunerne samordnes med de  

 gældende overgangsordninger.
Efter de nuværende regler ydes for tilskudsårene 1995 og 1996 et særligt  

 tilskud til de kommuner og amtskommuner, hvis byrdefordelingsmæssige tab i  

 forbindelse med skattereform, ændret satsregulering og bruttoficering af  

 sociale ydelser beregnes til at overstige en vis del af deres  

 beskatningsgrundlag.
Denne del udgør 0,15 pct. for tilskudsåret 1995 og 0,20  

 pct. for tilskudsåret 1996 (lov nr. 467 af 30. juni 1993). Endvidere ydes et  

 særligt tilskud for tilskudsåret 1995 til de kommuner, hvis  

 byrdefordelingsmæssige tab ved lov nr. 423 af 1. juni 1994 overstiger 0,3  

 pct. af deres beskatningsgrundlag.
Tilskuddet ydes for det tab, der  

 overstiger 0,3 pct. af kommunens beskatningsgrundlag.
 Med bestemmelsen foreslås, at de to nuværende ordninger samordnes med et  

 nyt overgangstilskud for de ved dette lovforslag foreslåede ændringer i  

 tilskuds- og udligningssystemet.
 Med den nye overgangsordning ydes fra 1996 et særligt tilskud til kommuner  

 og amtskommuner, hvis samlede byrdefordelingsmæssige tab i forbindelse med  

 lov nr. 467 af 30. juni 1993, lov nr. 423 af 1. juni 1994 og dette  

 lovforslags ændringer i tilskuds- og udligningssystemet og i refusionssatsen  

 for boligsikring beregnes at overstige 0,2 pct. af deres beskatningsgrundlag.
 Den enkelte kommunes og amtskommunes samlede byrdefordelingsmæssige tab  

 opgøres som summen af:
 1) tab ved lov nr. 467 af 30. juni 1993, der er beregnet til at overstige  

 0,15 pct. af kommunens og amtskommunens beskatningsgrundlag.
 2) tab ved lov nr. 423 af 1. juni 1994, der er beregnet til at overstige  

 0,3 pct. af kommunens beskatningsgrundlag.
 3) tab eller gevinst ved dette lovforslags ændringer i tilskuds- og  

 udligningssystemet og ændret refusionssats for boligsikring.
Tabet fastsættes på grundlag af de på lovgivningstidspunktet beregnede  

 konsekvenser.
Tilskuddet for 1996 ydes for kommuners og amtskommuners samlede  

 byrdefordelingsmæssige tab, der overstiger 0,2 pct. af deres  

 beskatningsgrundlag.
Grænsen for tilskud forhøjes herefter årligt med 0,2  

 procentpoint.
Den nuværende overgangsordning i forbindelse med skattereformen m.v.  

 omfatter amtskommunerne.
Dette overgangstilskud er i 1995 aktuelt for to  

 amtskommuner.
Den foreslåede nye overgangsordning vil ikke blive aktuel for  

 nogen amtskommune.
Tilskudsbeløbet vil for 1996 i alt udgøre knap 430 mio.  

 kr.
Tilskuddet finansieres af det samlede statstilskud til kommunerne.
 Herudover foreslås, at den samlede pulje efter § 19, stk. 1 til særligt  

 vanskeligt stillede kommuner forhøjes med knap 10 mio. kr. i 1996 til i alt  

 123 mio. kr. og herefter - bortset fra reguleringer efter  

 satsreguleringsprocenten - fastholdes.
 Hensigten med forhøjelsen af puljen i 1996 er primært at imødegå  

 økonomiske vanskeligheder for udsatte kommuner, der - uanset  

 overgangsordningen - vil få tab som følge af udligningsreformen.
Det foreslåede nye kriterium for kommuner med bysociale problemer i  

 landsudligningen af udgiftsbehov (»antallet af indbyggere i områder,  

 uden for hovedstadsområdet, med bysociale problemer«) medfører  

 imidlertid, at der vil ske en aflastning af § 19, stk. 1-tilskudspuljen til  

 bysociale formål.
Puljen blev ved lov 423 af 1. juni 1994 forhøjet med 10  

 mio. kr. for 1995, med 10 mio. kr. for 1996 og med yderligere 10 mio. kr. for  

 1998 til afhjælpning af særlige problemer og udgifter i forhold til socialt  

 belastede boligområder.
Aflastningen af puljen vil således også gøre det  

 muligt at yde tilskud til imødegåelse af eventuelle tab som følge af  

 udligningsreformen.
 Indenrigsministeren vil i øvrigt i fordelingen af puljen varetage samme  

 overordnede formål som hidtil.
 Ændringen af § 19, stk. 1-tilskuddet vil blive kompenseret over  

 statstilskuddet til kommunerne.
Det foreslås, at der af statskassen afsættes en årlig pulje på 50 mio. kr.  

 til særligt vanskeligt stillede amtskommuner.
Tilskuddet afsættes særligt med  

 henblik på tilskud til amtskommuner med høj arbejdsløshed og lavt  

 skattegrundlag.
Regeringen overvejer en ændring af den såkaldte § 26-pulje, i henhold til  

 lov om kommunal aktivering.
Puljen blev oprindeligt etableret i 1991 og skal  

 medfinansiere kommunernes beskæftigelsesindsats.
Som følge af øvrige  

 lovændringer er der behov for tilpasninger af denne ordning.
Ved eventuel  

 ændring af denne lov kan det blive aktuelt at søge hjemmel til at medtage de  

 byrdefordelingsmæssige forskydninger ved disse omlægninger, i tilknytning til  

 dette lovforslags overgangsbestemmelse - beregning af overgangstilskud.
Til nr. 12 (Inddragelse af boligstøtteudligning i hovedstadsområdet) Med denne bestemmelse (§ 20, stk. 2) inddrages den særlige  

 hovedstadsudligning af boligstøtteudgifter mv. i det generelle tilskuds- og  

 udligningssystem, og ordningen koordineres i forhold til den øvrige  

 udligning.
 Ordningen er i dag fastsat i lov om individuel boligstøtte, § 75, stk. 5,  

 og lov om boligbyggeri §§ 39, 42, 49, 63, 72, 73b, § 76 A, lov om byfornyelse  

 og boligforbedring, § 68, og lov om boliger for ældre og personer med  

 handicap, § 9. For at sikre en forenkling og koordinering af den særlige  

 boligstøtteudligning i hovedstadsområdet, i forhold til det generelle  

 udligningssystem foreslås det, at boligstøtteudligningen indgår direkte i lov  

 om kommunal udligning, og således opgøres og udmeldes i tilknytning til den  

 generelle tilskudsopgørelse.
Det indgår i lovforslaget, at bidraget til ordningen fremover fordeles i  

 forhold til kommunernes beskatningsgrundlag mod i dag udskrivningsgrundlag.  

 Herved vil bidraget til ordningen blive gjort parallel til de øvrige  

 tilskudsordninger.
Omlægning af fordelingsgrundlaget fra udskrivningsgrundlag  

 til beskatningsgrundlag vil kun medføre begrænsede forskydninger.
Herudover inddrages bidraget til boligstøtteudligningen i opgørelsen af  

 eventuel overudligning (udligningsloft) for hovedstadskommunerne.
Dette sker  

 via den eksisterende overudligningsbestemmelse i § 11, som med nuværende  

 udformning allerede henviser til betalinger efter § 20.
Den såkaldte overudligningsbestemmelse i udligningssystemet skal sikre, at  

 en kommune ikke kan miste mere end 90 pct. af en indkomstfremgang.
Da  

 boligstøtteudligningen hidtil ikke har været inddraget i opgørelsen af  

 eventuel overudligning, og bidraget til boligstøtteudligningen bliver fordelt  

 efter hovedstadskommunernes skattegrundlag, har overudligningsbestemmelsen  

 hidtil ikke helt sikret kommuner imod, at de kan miste mere end 90 pct. af en  

 indkomstfremgang.
Det bemærkes, at den beregnede skattetryksfaktor, som anvendes i udligning  

 af beskatningsgrundlag i hovedstadsområdet, samt de samlede nettodrifts- og  

 anlægsudgifter, som indgår i udgiftsbehovsudligningen i hovedstadsområdet,  

 vil blive reduceret med det beløb, der ifølge den foreslåede bestemmelse i §  

 20, stk. 2, fordeles via udligningen af udgifter til boligstøtte mv. i  

 hovedstadsområdet.
Der er dog tale om et - beskedent - element blandt en  

 række andre i bestemmelsen af skattetryksfaktor mv.
Til nr. 13 og 14 (Ophævelse af lønkorrektion af forskellige øvrige  

 udligningsordninger) Der er tale om en redaktionel tilpasning, hvorved der for alle tilskuds-  

 og udligningsordninger sker en ophævelse af korrektion for regionale  

 lønforskelle.
Til nr. 15 og 17 (Følgeændring vedr. lovforslag om ophævelse af lov om særlig  

 indkomstskat) Med lovforslag L 137, som fremsat af skatteministeren den 18. januar 1995,  

 er der fremsat forslag om ophævelse af lov om særlig indkomstskat (Forslag  

 til lov om ændring af forskellige skattelove og konkursloven). Med  

 lovforslaget overføres den hidtidige beskatningshjemmel efter lov om særlig  

 indkomstskat til den øvrige skattelovgivning.
Efter de gældende regler i lov  

 om kommunal udligning og generelle tilskud indgår den kommunale andel (1/3)  

 af særlig indkomstskat i opgørelsen af primærkommunernes beskatningsgrundlag.  

 Amtskommunerne har ikke haft andel af særlig indkomstskat.
 Denne lovændring har til forudsætning, at L 137 vedtages i denne  

 folketingssamling.
Til nr. 16 (Følgeændring vedr. lovforslag om ændring af lov om beskatning til  

 kommunerne af faste ejendomme) Efter den nuværende affattelse i § 24, 2. afsnit, korrigeres  

 amtskommunernes grundskyld for den andel af grundskyldsprovenuet, der  

 indbetales til statskassen (promilleafgiftsfonde). Med lovforslag L 187 af 7.  

 marts 1995 (forslag til lov om ændring af lov om beskatning til kommunerne af  

 faste ejendomme) stilles der i tilknytning til forslag om pesticidafgifter  

 forslag om, at den amtskommunale grundskyldspromille fastsættes til 5,7  

 promille for landsbrugsejendomme og indbetaling af en særlig andel af den  

 amtskommunale grundskyld til statskassen ophører.
Bestemmelsen i § 24, 2.  

 afsnit, i lov om kommunal udligning og generelle tilskud, er derfor  

 unødvendig.
 Denne lovændring har til forudsætning, at L 187 vedtages i denne  

 folketingssamling.
Til nr. 18 Samtidighed Den foreslåede affattelse af § 25, stk. 1-2, vedrører ændringer i  

 tilknytning til indførelse af samtidighed og selvbudgettering.
Der henvises  

 til bemærkninger til nr. 21.
Befolkningstal Ved opgørelsen af en kommunes indbyggertal til brug for opgørelsen af  

 tilskud og udligning, baseres befolkningsopgørelsen på de personer, som i Det  

 Centrale Personregister (CPR) står registreret som boende i kommunen.
For at  

 sikre, at den kommune, som faktisk afholder udgifterne for en person, også  

 får det tilknyttede tilskuds- og udligningsbeløb, skal dette udgangspunkt  

 imidlertid korrigeres for personer, for hvem fraflytningskommunen afholder  

 udgifterne.
Denne korrektion sker ved, at der i CPR-registreringen ud for de  

 pågældende gøres en anmærkning om, at en anden kommune har  

 betalingsforpligtelsen.
Dette kan f.eks. dreje sig om børn, der er anbragt i  

 familiepleje i en anden kommune, eller ældre der får anvist en  

 plejehjemsplads i en anden kommune.
Denne bestemmelse skal sikre, at den  

 kommune, der rent faktisk afholder udgifterne for en person, også får det  

 tilknyttede tilskuds- og udligningsbeløb.
 I lov om kommunal udligning og generelle tilskud til kommuner og  

 amtskommuner er der med den nuværende formulering i § 25, stk. 3, henvist til  

 § 11, nr. 1, i Bistandsloven (efter ændring i Bistandsloven burde  

 henvisningen hedde § 11, stk. 1, nr. 1).
Imidlertid er der siden bestemmelsen oprindeligt kom ind i loven, sket en  

 udvidelse af antallet af områder, hvor der er fastsat, eller kan aftales,  

 betalingsforpligtelse.
Dette omfatter bl.a. kommunernes betalingsforpligtelse  

 efter lov om social pension (førtidspension) og kommunale merudgifter i  

 forbindelse med, at en person efter aftale mellem kommuner henvises til bolig  

 efter lov om boliger for ældre og personer med handicap.
 På denne baggrund foreslås en ændring af formuleringen i § 25. Det  

 fastlægges herved, at opgørelsen omfatter de betalingsforhold efter lov om  

 social bistand, lov om social pension, og lov om boliger for ældre og  

 personer med handicap, hvor kommunen har den generelle betalingsforpligtelse.  

 Forslaget har ingen økonomiske konsekvenser, udover eventuelle mindre  

 forskydninger, der kan henføres til et mere præcist opgørelsesgrundlag.
Bemyndigelsesbestemmelsen skal endvidere ses i sammenhæng med, at et  

 udvalg under Socialministeriet p.t. overvejer kommunernes generelle  

 betalingsforpligtelser på det sociale område.
Der kan i forlængelse heraf  

 eventuelt blive behov for yderligere tilpasning af principperne for  

 opgørelsen af befolkningstallet.
I det omfang de ændrede principper vedrører  

 de nævnte love, vil Indenrigsministeriet have bemyndigelse til at korrigere  

 befolkningsopgørelsen svarende hertil.
Til nr. 19 Ophævelsen af bemyndigelsesbestemmelsen i § 27, stk. 2, hænger sammen med  

 ophævelsen af den særlige fordeling af budgetgarantibeløb, jf. bemærkningerne  

 til nr. 4.
Til nr. 20 Med bemyndigelsen efter § 30, fastsætter indenrigsministeren de nærmere  

 regler for opgørelse og afregning af den særlige boligstøtteudligning i  

 hovedstadsområdet, jf. den foreslåede affattelse af § 20, stk. 2.
Til nr. 21 (Korrektion af tilskudsopgørelse vedrørende indvandrere og flygtninge  

 - vedr. flygtninge fra det tidligere Jugoslavien) Hovedformålet med ændringerne til § 31 er at sikre kommuner med bosniske  

 krigsflygtninge kompensation hurtigst muligt over udligningssystemet,  

 efterhånden som kommunerne overtager ansvaret for den videre integration mv.
I den gældende udligningsordning er der af hensyn til opgørelsestidspunkt  

 og kommunernes budgetsikkerhed en vis forsinkelse i udligningen.
Dette system  

 gør det endvidere muligt at opnå endelighed ved den første tilskudsberegning,  

 således at efterreguleringer undgås, jf. lovforslagets § 33, stk. 1.
 I en situation, hvor det antal flygtninge, der skal integreres, er  

 relativt stabilt over årene, vil tidsforskydningen normalt ikke give større  

 problemer.
I situationen med de bosniske flygtninge vil der imidlertid være tale om  

 et relativt stort antal flygtninge, der inden for et forholdsvis kort tidsrum  

 får opholdstilladelse, og som udgiftsmæssigt derfor mærkbart kan påvirke den  

 enkelte kommune umiddelbart efter opholdstilladelsen.
Med forslaget sikres  

 der derfor i 1996 og 1997 en særlig fremrykket udligning for denne gruppe af  

 flygtninge.
 Hovedparten af flygtningene fra det tidligere Jugoslavien med midlertidig  

 opholdstilladelse forventes i løbet af 1995 at få meddelt asyl efter  

 udlændingelovens regler herom eller få meddelt opholdstilladelse efter den af  

 Folketinget den 12. januar 1995 indførte bestemmelse i udlændingelovens § 9,  

 stk. 2, nr. 5.
 Indenrigsministeren vil i øvrigt i samarbejde med Dansk Flygtningehjælp  

 tilrettelægge en ordning, hvorefter kommunerne vil kunne overtage ansvaret  

 for integrationen af flygtning allerede efter, at der er meddelt  

 asyl/opholdstilladelse.
 Disse flygtninge vil herefter overgå til Dansk Flygtningehjælps særlige  

 integrationsprogram, som skal have en varighed af gennemsnitlig 9 måneder.  

 Det særlige integrationsprogram, kan afløses af et særligt overgangsprogram,  

 der varer indtil, der findes en varig bolig til den pågældende  

 krigsflygtning, men dog således, at overgangsprogrammet højst varer indtil 18  

 måneder efter meddelelse af asyl eller opholdstilladelse efter § 9, stk. 2,  

 nr. 5.
 Flygtningene vil herefter overgå til kommunerne med henblik på videre  

 integration.
 Kommunerne vil imidlertid under alle omstændigheder også i  

 integrationsperioden varetage en række opgaver i forbindelse med de bosniske  

 krigsflygtninge.
I integrationsperioden skal kommunerne blandt andet sørge for skolegang  

 til børn i den skolepligtige alder.
Efter bistandsloven skal kommunerne  

 endvidere tilbyde institutions- og serviceydelser, herunder dagpasning af  

 børn under den skolepligtige alder.
 Efter integrationsperioden overtager kommunerne ansvaret for  

 bistandsydelser m.v. til flygtningene.
På en række af de kommunale udgiftsområder gælder særlige  

 finansieringsregler for udgifter til flygtninge.
Blandt andet refunderes  

 kommunernes udgifter til forsørgelsesydelser efter bistandsloven til  

 flygtninge fuldt ud af staten de første 11/2 år efter opholdsdatoen.
Herefter  

 er statsrefusionen de næste 5 år på 75 pct.
Ydelserne er dog omfattet af den  

 kommunale budgetgaranti, således at stigninger i de kommunale udgifter til  

 kontanthjælp m.v. for kommunerne under et, også efter de første 11/2 år fuldt  

 ud finansieres af staten.
Kommunernes udgifter til institutions- og serviceydelser efter  

 bistandsloven dækkes med enkelte undtagelser med 75 pct. af staten i perioden  

 frem til 61/2 år efter opholdsdatoen.
Udgifter efter bistandsloven til  

 flygtninge med vidtgående fysiske og psykiske handicaps og for uledsagede  

 børn refunderes dog med 100 pct.
Dette gælder også ud over 61/2 års-perioden.
 Hertil ydes efter lov om kommunal udligning og generelle tilskud til  

 kommuner og amtskommuner særlige tilskud til dækning af kommunernes  

 merudgiftsbehov vedrørende indvandrere og flygtninge (lovens § 21, stk. 2) og  

 vedrørende sociale udgifter til flygtninge (lovens § 21, stk. 3).
 Statsrefusionen udbetales samtidig med, at kommunerne afholder udgifterne,  

 mens de særlige tilskud vedrørende udlændinge udbetales med en vis  

 forsinkelse.
ad foreslåede affattelse af § 31, stk. 3 Tilskuddene efter § 21, stk. 2, ydes til dækning af kommunernes  

 merudgiftsbehov vedrørende folkeskolen og øvrige serviceforanstaltninger for  

 indvandrere og flygtninge.
For 1995 er tilskudsbeløbene 15.314 kr. pr.  

 6-16-årig indvandrer og flygtning og 3.291 kr. pr. indvandrer og flygtning i  

 alt.
 Det samlede tilskud finansieres ved, at den enkelte kommune yder et  

 tilsvar efter kommunens beskatningsgrundlag.
Efter de gældende regler opgøres antallet af indvandrere og flygtninge pr.  

 1. januar i året før tilskudsåret.
Dette indebærer, at flygtninge, der  

 modtager asyl i løbet af 1995 først vil indgå ved tilskudstildelingen for  

 1997.
Det foreslås derfor, som en midlertidig ordning for tilskudsåret 1996, at  

 der sker en fremrykning af denne udligning.
Dette sker ved at udmelding af  

 tilskud for 1996 pr. 1. juli 1995 gennemføres på grundlag af de hidtidige  

 regler for så vidt angår opgørelsen af antal indvandrere og flygtninge, men  

 at der ved fastsættelsen af kommunernes tilsvar foretages et skøn over den  

 samlede udgift til tilskud vedrørende de bosniske krigsflygtninge.
Denne  

 skønnede udgift indgår i den samlede tilsvarsopgørelse i den foreløbige  

 udmelding pr. 1. juli 1995, og fordeles kommunerne imellem i forhold til  

 beskatningsgrundlag.
 Dette forøgede tilsvar vil herefter blive anvendt til en fremrykket  

 udbetaling i 1996 af tilskud vedrørende bosniske flygtninge.
 Kommunerne vil således medio 1996 få udmeldt en opgørelse af tilskud for  

 1996 efter § 21, stk. 2, for så vidt angår bosniske flygtninge, som er bosat  

 i kommunerne, pr. 1. januar 1996, og som har opnået asyl eller  

 opholdstilladelse efter udlændingelovens § 9, stk. 2, nr. 5. Afregningen af  

 disse tilskud vil herefter ske hurtigst muligt.
 Afgrænsningen af den gruppe af flygtninge, som der meddeles tilskud til  

 senest 1. juli 1996, vil blive fastlagt i bekendtgørelsen, jf. § 31, stk. 1.  

 Gruppen påregnes at omfatte de bosniske krigsflygtninge og af praktiske  

 årsager evt. andre udenlandske statsborgere fra det tidligere Jugoslavien,  

 som har fået asyl eller anden opholdstilladelse i 1995. I det omfang der  

 måtte være afvigelser mellem den senest 1. juli 1995 skønnede opgørelse over  

 antal bosniske flygtninge og det faktiske antal primo 1996, foretages i 1996  

 en endelig regulering af tilsvarsopgørelsen samtidig med tilskudsmeddelelsen.
ad foreslåede affattelse af § 31, stk. 4 Tilskuddene efter § 21, stk. 3, ydes til dækning af kommunernes  

 udgiftsbehov vedrørende forsørgelse og sociale udgifter til flygtninge.
Der  

 ydes forskellige tilskud pr. flygtning afhængig af opholdslængden og et  

 tilskud pr. 1-5-årig flygtning.
For 1995 udgør tilskuddet pr. flygtning med  

 opholdstid mellem 11/2 og 61/2 år 17.274 kr. og pr. 1-5-årig flygtning 16.157  

 kr.
 Det samlede tilskud finansieres ved, at den enkelte kommune yder et  

 tilsvar efter kommunens beskatningsgrundlag.
Efter de gældende regler opgøres tilskuddet pr. flygtning med opholdstid  

 mellem 11/2 og 61/2 år på grundlag af antal flygtninge, der pr. 1. januar i  

 året før tilskudsåret har opholdt sig i landet mellem 1/2 og 51/2 år.  

 Tilskuddet pr. 1-5 årig flygtning opgøres på grundlag af antal 0-4 årige  

 flygtninge pr. 1. januar i året før tilskudsåret.
Dette indebærer, at  

 flygtningebørn, der modtager asyl i løbet af 1995, efter de gældende regler  

 først vil indgå ved tilskudstildelingen for 1997.
 For flygtninge, der modtager asyl i 1. halvår af 1995, nedsættes den  

 statslige refusion af kommunernes udgifter til forsørgelse efter  

 bistandsloven fra 100 til 75 pct. i løbet af 2. halvår 1996. Kommunerne  

 kompenseres over budgetgarantiordningen i 1996, men omfordelingen via den  

 særlige udligningsordning vil efter de gældende regler først finde sted i  

 1997.
 For flygtninge, der modtager asyl i 2. halvår af 1995, hvor refusionen på  

 forsørgelsesydelser efter bistandsloven nedsættes i løbet af 1. halvår 1997,  

 gælder, at omfordelingen via den særlige udligningsordning først finder sted  

 i 1998.
Det foreslås derfor, at opgørelsen og efterreguleringen efter § 21, stk.  

 3, for tilskudsårene 1996 og 1997 foretages med en særlig opgørelse  

 vedrørende de bosniske flygtninge på tilsvarende måde som opgørelsen, jf. §  

 31, stk. 3. For tilskudsåret 1996 er det hensigten at foretage en særlig  

 opgørelse vedr. tilskuddet pr. flygtning med opholdstid 11/2-61/2 år og vedr.  

 tilskuddet pr. 1-5-årig flygtning.
For tilskudsåret 1997 er det alene  

 hensigten at foretage en særlig opgørelse vedr. tilskuddet pr. flygtning med  

 opholdstid 11/2-61/2 år.
Til nr. 22 (Afregning af forskelsbeløb, udmelding mm.) Den foreslåede affattelse af § 33 vedrører udmelding og afregning af  

 tilskuds- og udligningsbeløb, herunder det beregnede tilskuds- og  

 udligningsbeløb, for de kommuner, der i medfør af lov om kommunal  

 indkomstskat § 7 har valgt et statsgaranteret udskrivningsgrundlag.
Samtidighed Tilskuds- og udligningssystemet er med den gældende udformning opbygget  

 med en toårig cyklus. Året før tilskudsåret (der benævnes beregningsåret),  

 foretages der en foreløbig opgørelse af kommunernes beskatningsgrundlag og  

 udgiftsbehov på baggrund af kommunernes budgetterede beskatningsgrundlag det  

 pågældende år og andre data for beregningsåret.
To år efter den foreløbige  

 opgørelse foretages der en endelig opgørelse af kommunernes tilskud og  

 udligning.
Opgørelsen baseres her på de faktiske indkomster for  

 beregningsåret, ligesom der for opgørelsen af kommunernes udgiftsbehov  

 foretages enkelte korrektioner på baggrund af enkelte ajourførte data.  

 Forskellen mellem det foreløbigt beregnede tilskuds- og udligningsbeløb og  

 det endeligt opgjorte - efterreguleringen - afregnes det pågældende år, hvor  

 opgørelsen foretages.
 Det foreløbige tilskud for 1995 er således udmeldt af Indenrigsministeriet  

 i juli 1994. Beløbet udbetales løbende i 1995, og i 1996 foretages der en  

 endelig opgørelse ud fra en faktisk opgørelse af beskatningsgrundlaget i  

 1994. Forskellen mellem den foreløbige opgørelse og den endelige opgørelse  

 afregnes af kommunerne og amtskommunerne i oktober-december 1996.
For de kommunale skatter gælder derimod, at kommunerne selv kan beregne,  

 hvor meget de forventer at oppebære i indkomstskat for det kommende år.
Den  

 enkelte kommune får herefter udbetalt de budgetterede skatter i løbet af  

 budgetåret.
Ved budgetlægningen fastlægger kommunen således det beløb, der  

 rent faktisk skal afregnes fra staten i budgetåret.
Den tidsmæssige forskydning mellem beregningsgrundlaget for den foreløbige  

 udligning og den budgetterede skat betyder, at de kommuner, der har en  

 ringere indkomstudvikling end de øvrige kommuner, vil blive udlignet på et  

 »for højt« grundlag.
Dette kan i flere tilfælde give nogle kommuner  

 et finansielt problem, ligesom den manglende samtidighed kan skabe en unødig  

 usikkerhed om kommunens udligningsbeløb det følgende år.
 Systemet med selvbudgettering af tilskud- og udligning vil indebære, at  

 kommuner i tilknytning til budgetteringen af skattegrundlaget skal foretage  

 en opgørelse og budgettering af det tilskuds- og udligningsbeløb, der i  

 forhold til det budgetterede skattegrundlag kan påregnes for tilskudsåret  

 (budgetåret).
Ved budgetteringen af tilskuds- og udligningsbeløb vil  

 Indenrigsministeriet udmelde visse skøn over bl.a. det gennemsnitlige  

 beskatningsgrundlag, som skal lægges til grund for beregningen.
Herudover  

 påregner Indenrigsministeriet at udsende et skøn over kommunens folketal i  

 budgetåret.
I den nuværende tilskuds- og udligningsopgørelse indgår både  

 folketallet pr. 1. januar og pr. 1. juli.
I tilknytning til indførelsen af  

 selvbudgettering af skatteudligningen, vil der dog fremover alene blive taget  

 udgangspunkt i folketallet pr. 1. januar.
 Det forhold, at tilskuds- og udligningsopgørelsen - som følge af  

 overgangen til selvbudgettering - i 1996 skal baseres på  

 beskatningsgrundlaget for 1996, og ikke for 1995, indebærer ændringer i den  

 enkelte kommunes tilskud og tilsvar for overgangsåret 1996. Det er fra  

 statens side ikke muligt at foretage en beregning af disse ændringer, idet de  

 konkrete virkninger heraf afhænger af den enkelte kommunes budgetterede  

 beskatningsgrundlag for 1996. Det budgetterede beskatningsgrundlag for 1996  

 fastlægges først ved budgetvedtagelsen (der foretages senest den 15. oktober  

 1995).
 Udmeldingstidspunkt og selvbudgettering mm.
 Med den foreslåede affattelse af § 33 tilpasses bestemmelserne om  

 udmelding af tilskud og udligningsbeløb til de øvrige ændringer vedrørende  

 selvbudgettering mm.
Systemet med selvbudgettering, som omtalt ovenfor, indebærer at kommunerne  

 selv foretager en beregning og budgettering af de dele af den foreløbige  

 tilskuds- og udligningssystem, hvor kommunens budgetterede skattegrundlag  

 indgår.
Til brug for beregningen skal Indenrigsministeriet senest den 1. juli  

 udmelde grundoplysningerne for kommunens opgørelse.
Disse grundoplysninger  

 fremgår af den foreslåede affattelse af § 33, stk. 4. Disse  

 beregningsforudsætninger omfatter hovedsageligt:
- Det skønnede gennemsnitlige og samlede beskatningsgrundlag for kommuner  

 i hele landet, hovedstadsområdet, og amtskommuner i hele landet - Størrelsen af de beskatningsniveauer (skattetryksfaktorer), der indgår i  

 skatteudligningen.
- Størrelsen af de tilskud og betalinger, der fordeles efter kommunernes  

 beskatningsgrundlag Med henblik på afregningen med de kommuner og amtskommuner, der i medfør  

 af § 7 i lov om kommunal indkomstskat, har taget imod tilbud om  

 statsgaranteret udskrivningsgrundlag, skal der yderligere udmeldes et  

 beregnet tilskuds- og udligningsbeløb.
For disse kommuner vil både  

 budgetteringen af skattegrundlag og udligning således svare til  

 Indenrigsministeriets udmelding, jf. den foreslåede affattelse af § 33, stk.  

 7.
Endelighed - budgetgaranti for efterregulering Den foreslåede § 33, stk. 13, vedrører kommuner og amtskommuner, der i  

 medfør af § 7 i lov om kommunal indkomstskat, anvender det af  

 indenrigsministeren udmeldte (garanterede) udskrivningsgrundlag.
 Efter denne frivillige garantiordning garanterer staten mod efterfølgende  

 ændringer i skat, tilskud og udligning.
Opgørelsen af den endelige tilskuds- og udligningsberegning, hvor der for  

 alle kommuner indgår de faktiske skattegrundlag, udskrivningsprocenter m.v.  

 vil ske efter den hidtidige metode.
For de kommuner, der ikke er tilmeldt  

 statsgarantien, er der således ikke tale om ændringer i tilskudsopgørelsen.
»Statsgarantien« indebærer således alene, at staten for de  

 kommuner, der valgt »statsgaranti«, afregner de mulige  

 forskelsbeløb.
Dette kan således både være tilbagebetaling, der afholdes af  

 statskassen, eller yderligere tilskud, som vil tilfalde statskassen.
 Der henvises i øvrigt til bemærkningerne til det særlige lovforslag om  

 ændring af den kommunale indkomstskattelov mm.
Forrentning For at modvirke fejlbudgettering i forbindelse med kommunernes  

 »selvbudgettering« er der med den foreslåede affattelse af § 33,  

 stk. 12, fastsat en forrentningsbestemmelse, hvorefter der sikres en  

 koordineret forrentning af forskelsbeløb for henholdsvis indkomstskat,  

 tilskud og udligning.
Der henvises herom til det fremsatte forslag om ændring  

 af den kommunale indkomstskattelov mv.
Bemyndigelsesbestemmelse Med den foreslåede affattelse af § 33, stk. 6, 8 og 14, fastsætter  

 indenrigsministeren i øvrigt regler for kommunernes budgettering af de  

 foreløbige tilskuds- og udligningsbeløb og for afregningstidspunkter for  

 øvrige tilskuds- og udligningsordninger.
Til nr. 23 Ophævelse af revisionsbestemmelse Der er tale om en redaktionel ophævelse af revisionsbestemmelsen i § 36,  

 stk. 4, vedrørende fordeling af andel af statstilskud (budgetgaranti). Med  

 lovforslaget gennemføres der en revision af denne fordeling allerede nu.
Til § 2 Ændringerne i lov om kommunal udligning og generelle tilskud foreslås at  

 træde i kraft med virkning fra tilskudsåret 1996.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget 1. I § 1, nr. 1, ændres »helt eller delvis  

 statsfinansieret« til: »mellemkommunal«.
§ 1. Denne lov indeholder regler om 1) hel eller delvis statsfinansieret udligning af forskelle i  

 beskatningsgrundlag mellem kommuner, 2. §§ 2- 9 affattes således:
» Udligning af beskatningsgrundlag § 2. Kommuner, hvis beskatningsgrundlag pr. indbygger er større  

 end det gennemsnitlige beskatningsgrundlag pr. indbygger i hele landet, yder  

 et årligt tilskud til de kommuner, hvis beskatningsgrundlag er mindre end det  

 gennemsnitlige beskatningsgrundlag.
 Stk. 2. Kommuner i hovedstadsområdet, hvis beskatningsgrundlag pr.  

 indbygger er større end det gennemsnitlige beskatningsgrundlag pr. indbygger  

 i hovedstadsområdet, yder ud over tilskud efter stk. 1 et årligt tilskud til  

 de kommuner i hovedstadsområdet, hvis beskatningsgrundlag er mindre end det  

 gennemsnitlige beskatningsgrundlag i hovedstadsområdet.
 § 3. En kommunes tilskud eller tilsvar pr. indbygger efter § 2,  

 stk. 1, beregnes som forskellen mellem kommunens beskatningsgrundlag pr.  

 indbygger og det gennemsnitlige beskatningsgrundlag pr. indbygger for alle  

 landets kommuner ganget med et udligningsniveau på 0,45 og et beregnet  

 beskatningsniveau efter stk. 2. Det samlede tilskud eller tilsvar for  

 kommunen fremkommer ved at gange tilskuddet eller tilsvaret pr. indbygger med  

 kommunens indbyggertal.
 Stk. 2. Det beregnede beskatningsniveau fastsættes som de samlede  

 kommunale nettodrifts- og anlægsudgifter i hele landet divideret med det  

 samlede beskatningsgrundlag i hele landet.
 § 4. For kommunerne i hovedstadsområdet beregnes tilskud eller  

 tilsvar pr. indbygger efter § 2, stk. 2, som forskellen mellem kommunens  

 beskatningsgrundlag pr. indbygger og det gennemsnitlige beskatningsgrundlag  

 pr. indbygger i hovedstadsområdet ganget med et udligningsniveau på 0,40 og  

 et beregnet beskatningsniveau efter stk. 2. Det samlede tilskud eller tilsvar  

 for kommunen fremkommer ved at gange tilskuddet eller tilsvaret pr. indbygger  

 med kommunens indbyggertal.
 Stk. 2. Det beregnede beskatningsniveau fastsættes som de samlede  

 kommunale nettodrifts- og anlægsudgifter i hovedstadsområdet divideret med  

 det samlede beskatningsgrundlag i hovedstadsområdet.
Udligning af udgiftsbehov § 5. Kommuner, hvis udgiftsbehov pr. indbygger, jf. § 6, er mindre  

 end det gennemsnitlige udgiftsbehov pr. indbygger i hele landet, yder et  

 årligt tilskud til de kommuner, hvis udgiftsbehov er større end det  

 gennemsnitlige udgiftsbehov pr. indbygger.
§ 6. En kommunes udgiftsbehov pr. indbygger beregnes som kommunens  

 samlede udgiftsbehov efter § 7, divideret med kommunens indbyggertal.
En  

 kommunes tilskud eller tilsvar efter § 5 beregnes ved at gange forskellen  

 mellem kommunens udgiftsbehov pr. indbygger og det gennemsnitlige  

 udgiftsbehov pr. indbygger for kommunerne i hele landet, med kommunens  

 indbyggertal og et udligningsniveau på 0,45.
 § 7. Kommunens samlede udgiftsbehov opgøres som summen af:
1) et grundtillæg, 2) kommunens aldersbestemte udgiftsbehov mv. og 3) det socialt betingede udgiftsbehov.
 Stk. 2. Grundtillægget efter stk. 1, nr. 1, udgør 7,5 mio. kr.
 Stk. 3. Af de samlede kommunale nettodrifts- og anlægsudgifter,  

 fratrukket det beløb, der indgår ved beregning af grundtillæg efter stk. 2,  

 henregnes 80 procent til kommunernes aldersbestemte udgiftsbehov mv. efter  

 stk. 1, nr. 2, og 20 procent til det socialt betingede udgiftsbehov efter  

 stk. 1, nr. 3.
 Stk. 4. Kommunens aldersbestemte udgiftsbehov mv., efter stk. 1,  

 nr. 2, beregnes som summen af:
1) kommunens indbyggertal i nærmere fastsatte aldersgrupper ganget med en  

 beregnet gennemsnitsomkostning 2) kommunens beregnede boligstøtteudgifter beregnet ud fra de  

 landsgennemsnitlige boligstøtteudgifter pr. udlejningslejlighed og 3) kommunens erhvervsbetingede udgifter til førtidspension beregnet ud fra  

 de gennemsnitlige udgifter til førtidspension for enkelte erhvervsgrupper.
 Stk. 5. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov  

 efter stk. 4, nr. 1. Indenrigsministeren fastsætter ligeledes, hvorledes de  

 enkelte aldersgrupper, de beregnede boligstøtteudgifter og de  

 erhvervsbetingede udgifter til førtidspension vægtes ud fra den  

 landsgennemsnitlige fordeling af udgifterne.
 Stk. 6. Det socialt betingede udgiftsbehov pr. indbygger efter  

 stk. 1, nr. 3, opgøres som et landsgennemsnitligt beløb pr. indbygger ganget  

 med et beregnet socialt indeks for den enkelte kommune, efter stk. 7. Det  

 landsgennemsnitlige beløb pr. indbygger beregnes ud fra udgiftsandelen efter  

 stk. 3, divideret med indbyggertallet i hele landet.
 Stk. 7. En kommunes sociale indeks efter stk. 6, bestemmes som  

 forholdet mellem henholdsvis summen af kommunens vægtede andele af følgende  

 kriterier i hele landet og kommunens andel af indbyggertallet i hele landet:
1) Antallet af børn af enlige forsørgere med en andel på 32,5 pct., 2) Antallet af særligt socialt belastede boliger med en andel på 25,0  

 pct., 3) Antallet af 20-59-årige, der er uden beskæftigelse, udover 5 procent af  

 antallet af 20-59-årige i kommunen med en andel på 25,0 pct., 4) Antallet af udenlandske statsborgere fra andre lande end de nordiske,  

 EU-landene og Nordamerika, med en andel på 10,0 pct., 5) Antallet af indbyggere i områder, udenfor hovedstadsområdet, med  

 særlige bysociale problemer, med en andel på 7,5 pct.
 § 9. I udligningen af udgiftsbehov inden for hovedstadsområdet  

 beregnes den enkelte kommunes samlede udgiftsbehov som summen af:
1) kommunens aldersbestemte udgiftsbehov mv. og 2) det socialt betingede udgiftsbehov.
 Stk. 2. Af de samlede kommunale nettodrifts- og anlægsudgifter i  

 hovedstadsområdet henregnes 75 procent til kommunernes aldersbestemte  

 udgiftsbehov mv. efter stk. 1, nr. 1, og 25 procent til det socialt betingede  

 udgiftsbehov efter stk. 1, nr. 2.
 Stk. 3. Kommunens aldersbestemte udgiftsbehov mv. efter stk. 1,  

 nr. 1, beregnes som summen af:
1) kommunens indbyggertal i nærmere fastsatte aldersgrupper ganget med en  

 beregnet gennemsnitsomkostning, og 2) kommunens erhvervsbetingede udgifter til førtidspension beregnet ud fra  

 de gennemsnitlige udgifter til førtidspension for enkelte erhvervsgrupper.
 Stk. 4. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov  

 efter stk. 3, nr. 1. Indenrigsministeren fastsætter ligeledes, hvorledes de  

 enkelte aldersgrupper og de erhvervsbetingede udgifter til førtidspension  

 vægtes ud fra den landsgennemsnitlige fordeling af udgifterne.
 Stk. 5. Det socialt betingede udgiftsbehov pr. indbygger i  

 hovedstadsområdet, efter stk. 1, nr. 2, opgøres som et gennemsnitligt beløb  

 pr. indbygger ganget med et beregnet socialt indeks for den enkelte kommune i  

 hovedstadsområdet, efter stk. 6. Det gennemsnitlige beløb pr. indbygger i  

 hovedstadsområdet beregnes ud fra udgiftsandelen efter stk. 3, divideret med  

 indbyggertallet i hovedstadsområdet og kommunens andel af indbyggertallet i  

 hovedstadsområdet.
 Stk. 6. En kommunes sociale indeks efter stk. 5 bestemmes som  

 forholdet mellem henholdsvis summen af kommunens vægtede andele af følgende  

 kriterier i hovedstadsområdet og kommunens andel af indbyggertallet i  

 hovedstadsområdet:
 1) Antallet af børn af enlige forsørgere med en andel på 32,5 pct.
 2) Antallet af udlejningsboliger med en andel på 20,0 pct.
 3) Antallet af 20-59-årige, der er uden beskæftigelse, udover 5 procent af  

 antallet af 20-59-årige i kommunen med en andel på 25,0 pct.
 4) Antallet af personer uden erhvervsuddannelse, med en andel på 12,5 pct.
 5) Antallet af udenlandske statsborgere fra andre lande end de nordiske,  

 EU-landene og nordamerika, med en andel på 10,0 pct.«.
Udligning af beskatningsgrundlag § 2. Kommuner, hvis beskatningsgrundlag pr. indbygger er større  

 end udligningsgrundlaget efter § 3, yder et tilskud til de kommuner, hvis  

 beskatningsgrundlag er mindre end udligningsgrundlaget efter § 3. Ved  

 beregning af tilskud eller tilsvar indgår kommunerne i hovedstadsområdet som  

 en kommune.
Det samlede tilskud eller tilsvar for kommunerne i  

 hovedstadsområdet fordeles mellem disse kommuner i forhold til den enkelte  

 kommunes andel af det samlede beskatningsgrundlag i hovedstadsområdet.
 Stk. 2. Forskellen mellem de samlede tilskud og de samlede tilsvar  

 efter stk. 1 betales af, henholdsvis tilfalder staten, jf. § 10.
 Stk. 3. Kommuner i hovedstadsområdet, hvis beskatningsgrundlag pr.  

 indbygger er større end det gennemsnitlige beskatningsgrundlag pr. indbygger  

 i alle kommuner i hovedstadsområdet, yder, ud over tilskud efter stk. 1, et  

 årligt tilskud til de kommuner i hovedstadsområdet, hvis beskatningsgrundlag  

 er mindre end det gennemsnitlige beskatningsgrundlag i hovedstadsområdet.
 § 3. En kommunes tilskud eller tilsvar pr. indbygger efter § 2,  

 stk. 1, beregnes som forskellen mellem udligningsgrundlaget efter stk. 5 og  

 kommunens beskatningsgrundlag pr. indbygger ganget med et udligningsniveau på  

 0,50 og et beregnet beskatningsniveau efter stk. 4. Det samlede tilskud eller  

 tilsvar for kommunen fremkommer ved at gange med kommunens indbyggertal.
Stk. 2. Ved opgørelsen af beskatningsgrundlaget for den enkelte  

 kommune korrigeres for regionale forskelle i lønniveauet for kommunalt  

 ansatte.
Det beregnede tilskud eller tilsvar korrigeres ligeledes for  

 regionale forskelle i lønniveauet.
 Stk. 3. Såfremt det samlede tilskud eller tilsvar efter stk. 1  

 afviger fra det samlede tilskud eller tilsvar beregnet uden korrektion af  

 tilskud eller tilsvar for regionale forskelle i lønniveauet, fordeles  

 afvigelsen i forhold til den enkelte kommunes andel af det samlede  

 beskatningsgrundlag.
 Stk. 4. Det beregnede beskatningsniveau fastsættes som de samlede  

 kommunale nettodrifts- og anlægsudgifter pr. indbygger divideret med  

 udligningsgrundlaget efter stk. 5.
 Stk. 5. Udligningsgrundlaget fastsættes til det gennemsnitlige  

 beskatningsgrundlag pr. indbygger for kommunerne i hovedstadsområdet.
§ 4. For kommunerne i hovedstadsområdet beregnes tilskud eller  

 tilsvar pr. indbygger efter § 2, stk. 3, som forskellen mellem kommunens  

 beskatningsgrundlag pr. indbygger og det gennemsnitlige beskatningsgrundlag  

 pr. indbygger for alle kommuner i hovedstadsområdet ganget med et  

 udligningsniveau på 0,90 og det korrigerede beskatningsniveau i vedkommende  

 kommune.
Det samlede tilskud eller tilsvar for kommunen fremkommer ved at  

 gange med kommunens indbyggertal.
Stk. 2. Ved opgørelsen af beskatningsgrundlaget for den enkelte  

 kommune i hovedstadsområdet korrigeres for regionale forskelle i lønniveauet  

 for kommunalt ansatte.
Det beregnede tilskud eller tilsvar korrigeres  

 ligeledes for regionale forskelle i lønniveauet.
 Stk. 3. Det korrigerede beskatningsniveau efter stk. 1 beregnes  

 som kommunens faktiske beskatningsniveau tillagt forholdet mellem  

 hovedstadskommunernes samlede tilskud/tilsvar, der fordeles efter  

 beskatningsgrundlag, og hovedstadskommunernes samlede beskatningsgrundlag.
 Stk. 4. Såfremt de samlede tilsvar afviger fra de samlede tilskud  

 efter stk. 1, fordeles afvigelsen på de enkelte kommuner i hovedstadsområdet  

 i forhold til deres andel af det samlede kommunale beskatningsgrundlag i  

 hovedstadsområdet.
Udligning af udgiftsbehov § 5. Kommuner, hvis andel af de samlede udgiftsbehov er mindre end  

 andelen af befolkningen i landet i hele landet, yder et årligt tilskud til de  

 kommuner, hvis andel af de samlede udgiftsbehov er større end andelen af  

 befolkningen.
 Stk. 2. De kommuner i hovedstadsområdet, hvis andel af de samlede  

 udgiftsbehov i hovedstadsområdet er mindre end andelen af befolkningen i  

 hovedstadsområdet, yder ud over tilskud efter stk. 1 et årligt tilskud til de  

 kommuner i hovedstadsområdet, hvis andel af de samlede udgiftsbehov i  

 hovedstadsområdet er større end andelen af befolkningen i hovedstadsområdet.
§ 6. En kommunes tilskud eller tilsvar efter § 5, stk. 1, beregnes  

 ved at gange forskellen mellem kommunens andel af udgiftsbehov og andel af  

 indbyggertal med udligningsniveauet og med de samlede kommunale nettodrifts-  

 og anlægsudgifter.
Udligningsniveauet fastsættes til 0,35.
 Stk. 2. Det beregnede tilskud eller tilsvar korrigeres for  

 regionale forskelle i lønniveauet.
 Stk. 3. Såfremt det samlede tilskud efter stk. 1 afviger fra det  

 samlede tilsvar for kommunerne under et, fordeles afvigelsen i forhold til  

 den enkelte kommunes andel af det samlede beskatningsgrundlag.
 § 7. En kommunes andel af de samlede udgiftsbehov, jf. § 5, stk.1,  

 bestemmes ved kommunens andel af følgende kriterier:
1) landets samlede indbyggertal, 2) landets samlede antal indbyggere i aldersgrupperne 0-6 år, 7-16 år,  

 65-74 år, 75-84 år, samt antallet af indbyggere på 85 år og derover, 3) antallet af 20-59-årige uden beskæftigelse, 4) det samlede kommunale vejnet, 5) kommunernes beregnede boligstøtteudgifter, 6) kommunernes beregnede kontanthjælpsudgifter, 7) det socialt betingede udgiftsbehov opgjort ud fra antallet af børn af  

 enlige forsørgere, antallet af særligt socialt belastede boliger, antallet af  

 fuldtidsledige, samt antallet af erhvervsaktive kvinder.
Stk. 2. I beregningen af kommunens andel af de samlede  

 udgiftsbehov, jf. stk. 1, indgår andelen tilknyttet de enkelte kriterier med  

 en nærmere vægtfordeling.
Indenrigsministeren fastsætter disse vægte og  

 foranlediger, at disse justeres efter udgiftsudviklingen, jf. dog stk. 3.
 Stk. 3. For nedenstående kriterier indgår i opgørelsen efter stk.  

 1 følgende vægte:
1) vejlængde med en vægt på 0,031, 2) antallet af børn af enlige forsørgere med en vægt på 0,075, 3) antallet af særligt socialt belastede boliger med en vægt på 0,075, 4) antallet af fuldtidsledige med en vægt på 0,025, 5) antallet af erhvervsaktive kvinder med en vægt på 0,025.
 Stk. 4. Ved beregningen efter stk. 1, nr. 2, af kommunens andel af  

 landets samlede antal indbyggere i aldersgruppen 7-16 år anvendes det største  

 antal indbyggere i kommunen i denne aldersgruppe enten 1 eller 4 år forud for  

 tilskudsåret.
§ 8. For kommunerne i hovedstadsområdet beregnes tilskud eller  

 tilsvar pr. indbygger efter § 5, stk. 2, ved at gange forskellen mellem  

 kommunens andel af udgiftsbehov og andel af indbyggertal med  

 udligningsniveauet og med de samlede kommunale nettodrifts- og anlægsudgifter  

 i hovedstadsområdet.
Udligningsniveauet fastsættes til 0,25.
 Stk. 2. Det beregnede tilskud eller tilsvar korrigeres for  

 regionale forskelle i lønniveauet.
 Stk. 3. Såfremt det samlede tilskud efter stk. 1 afviger fra det  

 samlede tilsvar for kommunerne i hovedstadsområdet under et, fordeles  

 afvigelsen i forhold til den enkelte kommunes andel af det samlede  

 beskatningsgrundlag i hovedstadsområdet.
 § 9. En kommunes andel af de samlede udgiftsbehov i  

 hovedstadsområdet, jf. § 5, stk. 2, bestemmes ved kommunens andel af følgende  

 kriterier:
1) det samlede antal indbyggere i hovedstadsområdet, 2) det samlede antal indbyggere i hovedstadsområdet i aldersgrupperne 06  

 år, 7-16 år, 65-74 år, 75-84 år, samt antallet af indbyggere på 85 år og  

 derover, 3) antallet af 20-59-årige uden beskæftigelse i hovedstadsområdet, 4) hovedstadsområdets samlede kommunale vejnet, 5) hovedstadsområdets beregnede kontanthjælpsudgifter, 6) det socialt betingede udgiftsbehov i hovedstadsområdet opgjort ud fra  

 antallet af børn af enlige forsørgere, antallet af særligt socialt belastede  

 boliger, antallet af fuldtidsledige, samt antallet af erhvervsaktive kvinder.
Stk. 2. I beregningen af kommunens andel af de samlede  

 udgiftsbehov, jf. stk. 1, indgår andelen tilknyttet de enkelte kriterier med  

 en nærmere vægtfordeling.
Indenrigsministeren fastsætter disse vægte og  

 foranlediger, at disse justeres efter udgiftsudviklingen, jf. dog stk. 3.
 Stk. 3. For nedenstående kriterier indgår i opgørelsen efter stk.  

 1 følgende vægte:
1) vejlængde med en vægt på 0,026, 2) antallet af børn af enlige forsørgere med en vægt på 0,075, 3) antallet af særligt socialt belastede boliger med en vægt på 0,075, 4) antallet af fuldtidsledige med en vægt på 0,025, 5) antallet af erhvervsaktive kvinder med en vægt på 0,025.
 Stk. 4. Ved beregningen efter stk. 1 nr. 2, af kommunens andel af  

 hovedstadsområdets samlede antal indbyggere i aldersgruppen 7-16-år anvendes  

 det største antal indbyggere i kommunen i denne aldersgruppe i året enten 1  

 eller 4 år forud for tilskudsåret.
 3. I § 10, stk. 2, nr. 1, ændres »kildeskattelovens §  

 64, stk. 4,» til: »§ 16 i lov om kommunal indkomstskat,».
 Stk. 2. Tilskuddet fastsættes som summen af:
1) det foregående års tilskud med tillæg eller fradrag som følge af  

 engangsreguleringer og op- og efterreguleringer samt det samlede rentetillæg  

 som følge af 8-procent-points-tillægget efter kildeskattelovens § 64, stk. 4, 4. § 10, stk. 5 og 6, ophæves, og i stedet indsættes:
 » Stk. 5. Det årlige tilskud fordeles af indenrigsministeren.  

 Ved fordelingen reguleres tilskuddet forlods for udgifterne til  

 statstilskuddet efter § 18 og udgifterne til statstilskuddet til kommuner  

 efter § 19, stk. 2. Tilskuddet fordeles herefter i forhold til de enkelte  

 kommuners andel af det samlede kommunale beskatningsgrundlag.«.
Stk. 5. Det årlige tilskud fordeles af indenrigsministeren.
Ved  

 fordelingen reguleres tilskuddet forlods for statslige mer- eller  

 mindreudgifter ved beregning af tilskud og tilsvar efter § 2 samt udgifterne  

 til statstilskuddet efter § 18 og udgifterne til statstilskuddet til kommuner  

 efter § 19, stk. 2 og 3. Tilskuddet fordeles herefter i forhold til de  

 enkelte kommuners andel af det samlede kommunale beskatningsgrundlag.
Ved  

 beregning af tilskud indgår kommunerne i hovedstadsområdet som en kommune.  

 Det samlede tilskud for kommunerne i hovedstadsområdet fordeles mellem  

 kommunerne i forhold til den enkelte kommunes andel af det samlede  

 beskatningsgrundlag i hovedstadsområdet.
 Stk. 6. Uanset bestemmelsen om fordelingen af statstilskud i stk.  

 5 kan indenrigsministeren fra og med tilskudsåret 1995 fordele en del af  

 statstilskuddet efter gennemsnittet af kommunernes andel de regnskabsmæssigt  

 opgjorte grundlag for de udgifter, der indgår i opgørelsen efter stk. 2, nr.  

 5, for regnskabsåret 1992 og 1993.
 5. I § 11, stk. 1, indsættes i 1. og 2. pkt. efter  

 »21,» »og bidrag i henhold til lov om udligning af visse  

 kommunale og amtskommunale udgifter til merværdiafgift og om det kommunale  

 momsfond,».
 § 11. Hvis en stigning i en kommunes udskrivningsgrundlag ville  

 påføre kommunen et samlet tab efter §§ 3, 4, 10, 18, 20 og 21, som overstiger  

 90 pct. af gevinsten i form af øget provenu af indkomstskat, korrigeres  

 tilskud/tilsvar efter § 4, subsidiært § 3. For Københavns og Frederiksberg  

 kommuner opgøres de pågældende kommuners samlede tab ved en stigning i  

 udskrivningsgrundlaget efter §§ 3, 4, 10, 13, 17, 18, 20 og 21.
 6. I § 11, stk. 3, udgår », jf. § 4, stk. 4«.
 Stk. 3. Hvis de samlede tilsvar efter § 4 afviger fra de samlede  

 tilskud som følge af reglerne i stk. 1, fordeles afvigelsen mellem kommunerne  

 i hovedstadsområdet i forhold til deres andel af det samlede kommunale  

 beskatningsgrundlag i hovedstadsområdet, jf. § 4, stk. 4.
 7. § 11, stk. 4, affattes således:
» Stk. 4. Hvis en kommune i hovedstadsområdet er omfattet af  

 reglen i stk. 1, hvis kommunen yder tilsvar efter § 4, og hvis kommunens  

 beskatningsniveau er højere end udskrivningsprocenten, beregnes et særligt  

 tilsvar for kommunen.
Det særlige tilsvar udgør forskellen mellem den  

 beregnede korrektion, der ville være beregnet efter samme bestemmelse,  

 såfremt kommunens udskrivningsprocent havde svaret til  

 beskatningsniveauet.«.
Stk. 4. Hvis en kommune i hovedstadsområdet er omfattet af reglen  

 i stk. 1, og hvis kommunen yder tilsvar efter § 4, beregnes der et særligt  

 tilsvar for kommunen.
Det særlige tilsvar udgør en tredjedel af forskellen  

 mellem det faktiske grundskyldprovenu og det højest mulige grundskyldprovenu,  

 kommunen med den givne udskrivningsprocent kunne have budgetteret med uden at  

 blive omfattet af reglen i stk. 1.
 8. §§ 13-16 affattes således:
» § 13. En amtskommunes tilskud eller tilsvar pr. indbygger  

 efter § 12 beregnes som forskellen mellem amtskommunens beskatningsgrundlag  

 pr. indbygger og det gennemsnitlige beskatningsgrundlag pr. indbygger i hele  

 landet ganget med et udligningsniveau på 0,80 og et beregnet gennemsnitligt  

 beskatningsniveau.
Det samlede tilskud eller tilsvar for amtskommunen  

 fremkommer ved at gange tilskuddet eller tilsvaret pr. indbygger med  

 amtskommunens indbyggertal.
 Stk. 2. Det beregnede gennemsnitlige beskatningsniveau efter stk.  

 1 beregnes som de samlede amtskommunale nettodrifts- og anlægsudgifter  

 divideret med det samlede amtskommunale beskatningsgrundlag.
 § 14. Amtskommuner, hvis udgiftsbehov pr. indbygger er mindre end  

 det gennemsnitlige udgiftsbehov pr. indbygger, yder et årligt tilskud til de  

 amtskommuner, hvis udgiftsbehov er større end det gennemsnitlige udgiftsbehov  

 pr. indbygger.
§ 15. En amtskommunes udgiftsbehov pr. indbygger beregnes som  

 amtskommunens samlede udgiftsbehov efter § 16, divideret med amtskommunens  

 indbyggertal.
En amtskommunes tilskud eller tilsvar efter § 16 beregnes ved  

 at gange forskellen mellem amtskommunens udgiftsbehov pr. indbygger og det  

 gennemsnitlige udgiftsbehov pr. indbygger for amtskommunerne i hele landet  

 med amtskommunens indbyggertal og et udligningsniveau på 0,80.
 § 16. En amtskommunes samlede udgiftsbehov opgøres som summen af:
1) amtskommunens aldersbestemte udgiftsbehov og 2) det socialt betingede udgiftsbehov.
 Stk. 2. Af de samlede amtskommunale nettodrifts- og anlægsudgifter  

 henregnes 80 procent til kommunernes aldersbestemte udgiftsbehov efter stk.  

 1, nr. 1, og 20 procent til det socialt betingede udgiftsbehov efter stk. 1,  

 nr. 2.
 Stk. 3. Amtskommunens aldersbestemte udgiftsbehov beregnes ud fra  

 amtskommunens indbyggertal i nærmere fastsatte aldersgrupper og den  

 gennemsnitlige fordeling af de amtskommunale udgifter på de enkelte  

 alderstrin.
 Stk. 4. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov.  

 Indenrigsministeren fastsætter ligeledes, hvorledes de enkelte aldersgrupper  

 vægtes ud fra den landsgennemsnitlige fordeling af udgifterne.
 Stk. 5. Det socialt betingede udgiftsbehov pr. indbygger efter  

 stk. 1, nr. 2, opgøres som et landsgennemsnitligt beløb pr. indbygger ganget  

 med et beregnet socialt indeks for den enkelte amtskommune, efter stk. 6. Det  

 gennemsnitlige beløb pr. indbygger for amtskommunerne beregnes ud fra  

 udgiftsandelen efter stk. 2, divideret med indbyggertallet i hele landet.
 Stk. 6. En amtskommunes sociale indeks efter stk. 5, bestemmes som  

 forholdet mellem henholdsvis summen af amtskommunens vægtede andele af  

 følgende kriterier i hele landet og amtskommunens andel af indbyggertallet i  

 hele landet:
 1) Antallet af børn af enlige forsørgere med en andel på 50 pct.
 2) Antallet af enlige i aldersgruppen 65 år og derover med en andel på 50  

 pct. ».
§ 13. En amtskommunes tilskud eller tilsvar pr. indbygger efter §  

 12 beregnes som forskellen mellem amtskommunens beskatningsgrundlag pr.  

 indbygger og det gennemsnitlige beskatningsgrundlag pr. indbygger for alle  

 landets amtskommuner ganget med et udligningsniveau på 0,85 og et beregnet  

 gennemsnitligt beskatningsniveau.
Det samlede tilskud eller tilsvar for  

 amtskommunen fremkommer ved at gange med amtskommunens indbyggertal.
Stk. 2. Ved opgørelsen af beskatningsgrundlaget for den enkelte  

 amtskommune korrigeres for regionale forskelle i lønniveauet for  

 amtskommunalt ansatte.
Det beregnede tilskud eller tilsvar korrigeres  

 ligeledes for regionale forskelle i lønniveauet.
 Stk. 3. Såfremt det samlede tilskud eller tilsvar efter stk. 1  

 afviger fra det samlede tilsvar for amtskommunen beregnet under et, fordeles  

 afvigelsen i forhold til den enkelte amtskommunes andel af det samlede  

 beskatningsgrundlag.
 Stk. 4. Det beregnede gennemsnitlige beskatningsniveau efter stk.  

 1 og 2 beregnes som de samlede amtskommunale nettodrifts- og anlægsudgifter  

 divideret med det samlede amtskommunale beskatningsgrundlag i beregningsåret.
Udligning af udgiftsbehov § 14. Amtskommuner, hvis andel af de samlede udgiftsbehov er  

 mindre end andelen af befolkningen i landet som helhed, yder et årligt  

 tilskud til de amtskommuner, hvis andel af de samlede udgiftsbehov er større  

 end andelen af befolkningen.
§ 15. En amtskommunes tilskud eller tilsvar efter § 14 beregnes  

 ved at gange forskellen mellem amtskommunens andel af udgiftsbehov og andel  

 af indbyggertal med udligningsniveauet og med de samlede amtskommunale  

 nettodrifts- og anlægsudgifter.
Udligningsniveauet er 0,85.
 Stk. 2. Det beregnede tilskud eller tilsvar korrigeres for  

 regionale forskelle i lønniveauet.
 Stk. 3. Såfremt det samlede tilskud efter stk. 1 afviger fra det  

 samlede tilsvar for amtskommunerne under et, fordeles afvigelsen i forhold  

 til den enkelte amtskommunes andel af det samlede beskatningsgrundlag.
 § 16. En amtskommunes andel af de samlede udgiftsbehov, jf. § 5,  

 stk.1, bestemmes ved amtskommunens andel af følgende kriterier:
1) landets samlede antal indbyggere, 2) landets samlede antal indbyggere i aldersgruppen 0-20 år, 3) landets samlede antal indbyggere i aldersgruppen 15-19 år, 4) det køns- og aldersbetingede antal sengedage, 5) den køns- og aldersbetingede sygelighed, 6) det samlede amtskommunale vejnet og 7) det socialt betingede udgiftsbehov opgjort ud fra antallet af børn af  

 enlige forsørgere, samt antallet af enlige i aldersgruppen 65 år og derover.
Stk. 2. I beregningen af amtskommunens andel af de samlede  

 udgiftsbehov, jf. stk. 1, indgår andelen tilknyttet de enkelte kriterier med  

 en nærmere fastsat vægtfordeling.
Indenrigsministeren fastsætter disse vægte  

 og foranlediger, at disse justeres efter udgiftsudviklingen, jf. dog stk. 3.
 Stk. 3. For nedenstående kriterier indgår i opgørelsen efter stk.  

 1 følgende vægte:
1) amtskommunens vejlængde med en vægt på 0,009, 2) antallet af børn af enlige forsørgere med en vægt på 0,100, 3) antallet af enlige i aldersgruppen 65 år og derover med en vægt på  

 0,100.
 9. I § 17, stk. 2, nr. 1, ændres »kildeskattelovens §  

 64, stk. 4,» til: »§ 16 i lov om kommunal indkomstskat, jf. § 10 i  

 lov om amtskommunal indkomstskat,».
 § 17. Staten yder et årligt tilskud til amtskommunerne, der  

 fastsættes af finansministeren med tilslutning fra Folketingets Finansudvalg.
 Stk. 2. Tilskuddet fastsættes som summen af:
1) det foregående års tilskud med tillæg eller fradrag som følge af  

 engangsreguleringer og op- og efterreguleringer samt det samlede rentetillæg  

 som følge af 8-procentpoints-tillægget efter kildeskattelovens § 64, stk. 4, 10. § 18 affattes således:
 » § 18. Indenrigsministeren yder et årligt tilskud til  

 kommuner, hvis beskatningsgrundlag pr. indbygger er mindre end 90 pct. af  

 landsgennemsnittet.
 Stk. 2. Tilskuddet efter stk. 1 beregnes som 0,40 ganget med det i  

 landsudligningen af forskelle i beskatningsgrundlag anvendte  

 beskatningsniveau, efter § 3, stk. 2, og forskellen mellem den enkelte  

 kommunes beskatningsgrundlag pr. indbygger og 90 pct. af landsgennemsnittet.  

 Det samlede tilskud fremkommer ved at gange med kommunens  

 indbyggertal.«.
§ 18. Indenrigsministeren yder et årligt tilskud til kommuner,  

 hvis beskatningsgrundlag pr. indbygger er mindre end 87 pct. af  

 landsgennemsnittet.
Ved opgørelsen af beskatningsgrundlaget og beregningen af  

 tilskuddet korrigeres der for regionale forskelle i lønniveauet, jf. § 3,  

 stk. 2.
Stk. 2. Tilskuddet efter stk. 1 beregnes som 0,40 ganget med det i  

 landsudligningen af forskelle i beskatningsgrundlag anvendte  

 beskatningsniveau, jf. § 3, stk. 4, og forskellen mellem den enkelte kommunes  

 beskatningsgrundlag pr. indbygger og 87 pct. af landsgennemsnittet.
Det  

 samlede tilskud fremkommer ved at gange med kommunens indbyggertal.
 11. § 19 affattes således:
» § 19. Indenrigsministeren yder et årligt tilskud til særligt  

 vanskeligt stillede kommuner og amtskommuner.
Tilskudsrammen 123 mio. kr. for  

 kommuner og 50 mio. kr. for amtskommuner.
Tilskuddet reguleres fra og med  

 1997 en gang årligt med satsreguleringsprocenten, jf. lov om en  

 satsreguleringsprocent.
For året 1997 forhøjes tilskuddet med en procent ud  

 over satsreguleringsprocenten svarende til den nedregulering, der følger af  

 forhøjelsen af arbejdsmarkedsbidragene.
Stk. 2. Indenrigsministeren kan fra tilskudsåret 1996 yde et  

 særligt tilskud til kommuner og amtskommuner, hvis samlede  

 byrdefordelingsmæssige tab i forbindelse med lov nr. 467 af 30. juni 1993,  

 lov nr. 423 af 1. juni 1994 og de ændringer, der i 1995 er gennemført i  

 tilskuds- og udligningssystemet med virkning fra og med 1996 og i  

 refusionssats for boligsikring beregnes at overstige 0,2 pct. af deres  

 beskatningsgrundlag.
Den enkelte kommunes og amtskommunes samlede  

 byrdefordelingsmæssig tab opgøres som summen af:
 1) tab ved lov nr. 467 af 30. juni 1993, der er beregnet til at overstige  

 0,15 pct. af kommunens beskatningsgrundlag.
 2) tab ved lov nr. 423 af 1. juni 1994, der er beregnet til at overstige  

 0,3 pct. af kommunens beskatningsgrundlag.
 3) tab eller gevinst ved de ændringer i der i 1995 er gennemført i  

 tilskuds- og udligningssystemet med virkning fra og med 1996 og i ændret  

 refusionssats for boligsikring.
Stk. 3. Tabet efter stk. 3, fastsættes på grundlag af de på  

 lovgivningstidspunktet beregnede konsekvenser.
Tilskuddet for 1996 ydes for  

 kommuners og amtskommuners samlede byrdefordelingsmæssige tab, der overstiger  

 0,2 pct. af deres beskatningsgrundlag.
Grænsen for tilskud forhøjes herefter  

 årligt med 0,2 procentpoint.«.
§ 19. Indenrigsministeren yder et årligt tilskud til særlig  

 vanskeligt stillede kommuner.
Tilskudsrammen for 1995 udgør 103,9 mio. kr.,  

 for 1996 og 1997 113,9 mio. kr. og fra og med 1998 123,9 mio. kr.
Tilskuddet  

 reguleres fra 1996 en gang årligt med satsreguleringsprocenten, jf. lov om en  

 satsreguleringsprocent.
For hvert af årene 1996 og 1997 forhøjes tilskuddet  

 med en procent ud over satsreguleringsprocenten svarende til den  

 nedregulering, der følger af forhøjelsen af arbejdsmarkedsbidragene.
Stk. 2. Indenrigsministeren kan for tilskudsårene 1995 og 1996 yde  

 et særligt tilskud til de kommuner og amtskommuner, hvis  

 byrdefordelingsmæssige tab i forbindelse med skattereform, ændret  

 satsregulering og bruttoficering af sociale ydelser beregnes at overstige en  

 vis del af deres beskatningsgrundlag.
Denne del udgør 0,15 pct. for  

 tilskudsåret 1995 og 0,20 pct. for tilskudsåret 1996. Tilskuddet ydes for det  

 tab, der overstiger den del af beskatningsgrundlaget, der er nævnt i 2. pkt.
Stk. 3. Indenrigsministeren kan for tilskudsåret 1995 yde et  

 særligt tilskud til de kommuner, hvis byrdefordelingsmæssige tab som følge af  

 de ændringer, der ved denne lov gennemføres i tilskuds- og  

 udligningssystemet, beregnes at overstige 0,3 pct. af deres  

 beskatningsgrundlag.
Tilskuddet ydes for det tab, der overstiger 0,3 pct. af  

 kommunens beskatningsgrundlag.
 13. § 21, stk. 2, 4. pkt., stk. 3, 4. pkt. og stk. 4,  

 2. pkt., ophæves.
§ 21. - - - Stk. 2. Tilskud til dækning af kommunernes merudgiftsbehov efter  

 stk. 1, 1. pkt., ydes med 3.242 kr. pr. indvandrer og flygtning og yderligere  

 15.088 kr. pr. 6-16-årig indvandrer og flygtning.
Tilskuddet ydes til  

 indvandrere og flygtninge, som inden for de seneste 101/2 år regnet fra den  

 1. januar i tilskudsåret har fået opholdstilladelse.
Der ydes endvidere  

 tilskud til indvandrere og flygtninge med udenlandsk nationalitet, som har  

 haft mere end 101/2 års opholdstilladelse.
En kommunes tilskud korrigeres for  

 regionale forskelle i lønniveauet.
Stk. 3. Tilskud til dækning af kommunernes merudgiftsbehov efter  

 stk. 1, 2. pkt., ydes for flygtninge, der den 1. januar i tilskudsåret har  

 haft opholdstilladelse i Danmark fra 11/2 år til 101/2 år, og herudover pr.  

 1-5årig flygtning uanset opholdets varighed.
Tilskuddet pr. flygtning  

 fastlægges til henholdsvis 17.188 kr., 29.883 kr., 22.413 kr., 14.941 kr. og  

 7.471 kr. pr. flygtning med opholdstilladelse i henholdsvis fra 11/2 år til  

 61/2 år, fra 61/2 år til 71/2 år, fra 71/2 år til 81/2 år, fra 81/2 år til  

 91/2 år og fra 91/2 år til 101/2 år.
Tilskuddet pr. 1-5-årig flygtning  

 fastlægges til 16.077 kr.
En kommunes tilskud korrigeres for regionale  

 forskelle i lønniveauet.
Stk. 4. Tilskud til kommunerne efter stk. 1, 3. pkt., ydes årligt  

 med 1.000 kr. pr. person beregnet på basis af det gennemsnitlige antal  

 asylansøgere og lignende grupper af udlændinge i kommunen.
En kommunes  

 tilskud korrigeres for regionale forskelle i lønniveauet.
 14. § 23, stk. 3, ophæves.
 Stk. 4 bliver herefter stk. 3.
§ 23. - - - Stk. 3. En amtskommunes tilskud eller tilsvar efter stk. 2  

 korrigeres for regionale forskelle i lønniveauet.
Stk. 4. En amtskommunes udgiftsbehov vedrørende AIDS efter stk. 1  

 fastlægges til 774.358 kr. ganget med antallet af nyanmeldte AIDSpatienter  

 med folkeregisteradresse i amtskommunen på diagnosedatoen.
Beløbet reguleres  

 for 1995 og senere år en gang årligt med satsreguleringsprocenten, jf. lov om  

 en satsreguleringsprocent.
For hvert af årene 1995-1997 forhøjes tilskuddet  

 med en procent ud over satsreguleringsprocenten svarende til den  

 nedregulering, der følger af forhøjelsen af arbejdsmarkedsbidragene.
 15. I § 24, 1. pkt. i afsnittet »Beskatningsgrundlag for  

 en kommune«, ændres: »Summen af provenuet af kommunens  

 indkomstskat og særlige indkomstskat« til: »Provenuet af kommunens  

 indkomstskat«.
 16. I § 24, ophæves 3. pkt. i afsnittet  

 »Beskatningsgrundlag for en amtskommune«.
 17. I § 24, 1. pkt. i afsnittet »Faktisk  

 beskatningsniveau«: udgår: »og, for kommunernes vedkommende,  

 særlig indkomstskat«.
 § 24. I denne lov forstås ved:
 Beskatningsgrundlag for en kommune:
 Summen af provenuet af kommunens indkomstskat og særlige indkomstskat  

 divideret med udskrivningsprocenten tillagt en af indenrigsministeren fastsat  

 andel af de afgiftspligtige grundværdier.
 Beskatningsgrundlag for en amtskommune:
Summen af provenuet af amtskommunens indkomstskat og grundskyld divideret  

 med udskrivningsprocenten.
For Københavns og Frederiksberg kommuner  

 fastsættes det amtskommunale grundskyldprovenu som det samlede  

 grundskyldprovenu ganget med forholdet mellem den for amtskommunerne gældende  

 grundskyldpromille og den af henholdsvis Københavns og Frederiksberg kommune  

 fastsatte promille.
Amtskommunernes grundskyld korrigeres for den andel af  

 grundskyldprovenuet, der indbetales til statskassen.
 Faktisk beskatningsniveau:
 Summen af provenuet af kommunens eller amtskommunens indkomstskat og  

 grundskyld og, for kommunernes vedkommende, særlig indkomstskat divideret med  

 beskatningsgrundlaget.
 18. § 25, stk. 1-3, affattes således:
 » § 25. Tilskud og tilsvar efter §§ 2, 11, 12, 18, 20 og 21  

 samt statstilskud efter §§ 10 og 17 beregnes på grundlag af de enkelte  

 kommuners og amtskommuners beskatningsgrundlag, faktiske beskatningsniveauer,  

 udskrivningsprocenter, og de samlede nettodrifts- og anlægsudgifter i  

 tilskudsåret.
 Stk. 2. Tilskud og tilsvar efter §§ 5, 8 og 14 beregnes på  

 grundlag af kommunernes henholdsvis amtskommunernes samlede budgetterede  

 nettodrifts- og anlægsudgifter i beregningsåret, korrigeret for skønnede  

 merudgifter henholdsvis mindreudgifter fra beregningsår til tilskudsår, som  

 følge af ændringer i udgifts- og opgavefordelingen og ændringer i den  

 bindende statslige regulering af kommunernes og amtskommunernes virksomhed,  

 efter § 10, stk. 2 og § 17, stk. 2. De opgjorte nettodrifts- og  

 anlægsudgifter reguleres til tilskudsårets skønnede prisniveau, og indgår  

 endeligt i opgørelsen, således som opgjort pr. 1. juli i beregningsåret.
Stk. 3. Ved beregningen af kommuners og amtskommuners  

 beskatningsgrundlag pr. indbygger og udgiftsbehov pr. indbygger samt ved  

 fastsættelsen af det samlede tilskud eller tilsvar, henregnes til folketallet  

 i en kommune personer, for hvilke kommunen i henhold til lov om social  

 bistand, lov om boliger for ældre og personer med handicap, og lov om sociale  

 pensioner, har den generelle betalingsforpligtelse.
Indenrigsministeren  

 fastsætter nærmere regler herom.«.
 § 25. Tilskud og tilsvar efter §§ 2, 5, 12, 14, 18, 20 og 21 samt  

 statstilskud efter §§ 10 og 17 beregnes på grundlag af de enkelte kommuners  

 og amtskommuners beskatningsgrundlag, faktiske beskatningsniveauer,  

 udskrivningsprocenter og nettodrifts- og anlægsudgifter i beregningsåret.
 Stk. 2. Ved opgørelsen af nettodrifts- og anlægsudgifterne til  

 brug ved tilskuds- og tilsvarsberegningen tillægges eller fradrages  

 kommunernes og amtskommunernes skønnede merudgifter henholdsvis  

 mindreudgifter som følge af ændringer i udgifts- og opgavefordelingen og  

 ændringer i den bindende statslige regulering af kommunernes og  

 amtskommunernes virksomhed som nævnt i § 10, stk. 2, og § 17, stk. 2, opgjort  

 i beregningsårets prisniveau.
 Stk. 3. Ved beregningen af kommuners og amtskommuners  

 beskatningsgrundlag pr. indbygger og udgiftsbehov pr. indbygger samt ved  

 fastsættelsen af det samlede tilskud eller tilsvar henregnes til folketallet  

 i en kommune personer, for hvilke kommunen efter lov om social bistand, § 11,  

 nr. 1, afholder udgifterne til bistand efter bistandslovens bestemmelser.
 Stk. 4. Ved beregningen af efterreguleringerne for tilskudsåret  

 1995 korrigeres beskatningsgrundlag for amtskommuner, Københavns og  

 Frederiksberg kommuner, for beregningsåret 1994 med de afregnede beløb efter  

 kildeskattelovens § 64 B, idet der dog ikke indgår eventuelle beløb anvendt  

 til afdrag på Hypotekbanklån.
 Stk. 5. Indenrigsministeren fastsætter beregningsgrundlaget efter  

 § 10, stk. 6. Indenrigsministeren bemyndiges til i ganske særlige tilfælde at  

 korrigere beregningsgrundlaget efter § 10, stk. 6, hvis det påvises, at  

 konteringen i regnskaberne på konkrete områder ikke er sket i  

 overensstemmelse med de af Indenrigsministeriet fastsatte konteringsregler,  

 eller hvis der kan dokumenteres helt ekstraordinære regnskabstekniske  

 omstændigheder, som gør regnskaberne usammenlignelige.
 19. § 27, stk. 2, ophæves.
 § 27, stk. 2 Indenrigsministeren fastsætter regler om  

 opgørelse af den i stk. 10, stk. 6, nævnte andel af kommunernes udgifter for  

 regnskabsårene 1992 og 1993.
 20. § 30 affattes således:
 » § 30. Indenrigsministeren fastsætter nærmere regler om  

 opgørelse og afregning af tilskud og tilsvar i henhold til § 20, stk.  

 2.«.
1q § 30. Indenrigsministeren fastsætter regler om beregningen af det  

 regionale lønindeks, der ligger til grund for korrektionen for regionale  

 forskelle i lønniveauet for kommunalt henholdsvis amtskommunalt ansatte samt  

 beregningen af korrektionen af henholdsvis beskatningsgrundlag og tilskud og  

 tilsvar.
 22. § 33 affattes således:
 » § 33. Indenrigsministeren giver senest den 1. juli i året  

 forud for tilskudsåret kommunalbestyrelser og amtsråd meddelelse om  

 størrelsen af de endeligt opgjorte tilskud og tilsvar efter §§ 5, 8 og 14, de  

 endeligt opgjorte tilskud efter § 19, stk. 2, samt § 21, og de foreløbigt  

 opgjorte tilskud og tilsvar efter § 11 og § 23.
 Stk. 2. Den foreløbige opgørelse af tilskud og tilsvar efter  

 overudligningsbestemmelserne i § 11, stk. 1 og 4, foretages på basis af de  

 enkelte kommuners faktiske beskatningsniveauer og udskrivningsprocenter i  

 beregningsåret, samt det beregnede beskatningsgrundlag, efter stk. 7.
 Stk. 3. Afregning af tilskud og tilsvar efter §§ 2 og 10, § 11,  

 stk. 2 og 3, samt §§ 12, 17 og 18, tilsvar efter §§ 20 og 21 samt foreløbige  

 bidrag i henhold til lov om udligning af visse kommunale og amtskommunale  

 udgifter til merværdiafgift og om det kommunale momsfond, sker i tilskudsåret  

 enten på basis af kommunens egen beregning ved budgetvedtagelsen af  

 foreløbige tilskuds- og udligningsbeløb, efter stk. 4 - 6, eller på basis af  

 en af indenrigsministeren udmeldt samlet beregning af tilskud og udligning  

 for tilskudsåret, efter stk. 7 og 8.
 Stk. 4. Til brug for kommunernes egen beregning af foreløbige  

 tilskuds- og udligningsbeløb, efter stk. 3 giver indenrigsministeren senest  

 den 1. juli i året forud for tilskudsåret kommunalbestyrelser og amtsråd  

 meddelelse om følgende:
 1) Det skønnede beskatningsgrundlag pr. indbygger, og det samlede  

 beskatningsgrundlag for kommuner i hele landet.
 2) Det skønnede udligningsgrundlag for tilskud efter § 18.
 3) Det skønnede beskatningsgrundlag pr. indbygger og det samlede  

 beskatningsgrundlag for kommuner i hovedstadsområdet.
 4) Det skønnede beskatningsgrundlag pr. indbygger og det samlede  

 beskatningsgrundlag for amtskommuner i hele landet.
 5) Det foreløbigt opgjorte beskatningsniveau, efter § 3, stk. 2, § 4, stk.  

 2 og § 13, stk. 2.
 6) Størrelsen af de samlede tilskud og tilsvar, der fordeles efter  

 beskatningsgrundlag efter §§ 10 og 17, og § 11 stk. 2, og 3, §§ 20 og 21.  

 Indenrigsministeren lægger i den forbindelse et skønnet samlet  

 udligningstilskud efter § 18 til grund.
 7) Størrelsen af de samlede foreløbige bidrag i henhold til § 3, stk. 2, i  

 lov om udligning af visse kommunale og amtskommunale udgifter til  

 merværdiafgift og om det kommunale momsfond.
 Stk. 5. Beregningen af de skønnede beskatningsgrundlag pr.  

 indbygger og de samlede beskatningsgrundlag sker i overensstemmelse med de af  

 indenrigsministeren udmeldte udskrivningsgrundlag i henhold til § 7 i lov om  

 kommunale indkomstskat, jf. lov om amtskommunal indkomstskat § 10, og de  

 skønnede grundværdier, efter stk. 8.
 Stk. 6. Indenrigsministeren fastsætter regler om kommunernes  

 budgettering og indberetning af tilskud og tilsvar, efter stk. 3 og 4.
 Stk. 7. I kommuner, hvor kommunalbestyrelsen i medfør af § 7 i lov  

 om kommunal indkomstskat, jf. § 10 i lov om amtskommunal indkomstskat,  

 anvender de af indenrigsministeren udmeldte udskrivningsgrundlag, sker  

 afregningen i tilskudsåret af tilskuds- og udligningsbeløb efter stk. 3, på  

 grundlag af en beregning foretaget af indenrigsministeren.  

 Indenrigsministeren giver senest den 1. juli i året før tilskudsåret  

 kommunalbestyrelser og amtsråd meddelelse om denne beregning.
Stk. 8. Beregningen af tilskuds- og udligningsbeløb efter stk. 7,  

 sker i overensstemmelse med de i stk. 4 nævnte skøn, det af  

 indenrigsministeren udmeldte udskrivningsgrundlag for kommunen efter § 7 i  

 lov om kommunal indkomstskat, jf. § 10 i lov om amtskommunal indkomstskat, de  

 af indenrigsministeren skønnede afgiftspligtige grundværdier i tilskudsåret,  

 og et skønnet folketal for tilskudsåret.
Indenrigsministeren fastsætter  

 nærmere regler om beregningen.
Stk. 9. Ændringer i medfør af § 10, stk. 4, og § 17, stk. 4,  

 meddeles af indenrigsministeren senest 14 dage efter Finansudvalgets  

 tilslutning eller samtidig med meddelelsen efter stk. 1, om tilskud og  

 tilsvar for det kommende tilskudsår.
Indenrigsministeren kan herefter  

 foretage en tilsvarende korrektion i den enkelte kommunes eller amtskommunes  

 foreløbige statstilskud, efter stk. 4 henholdsvis stk. 7.
 Stk. 10. Indenrigsministeren giver senest 1. juli meddelelse om  

 efterregulering for tidligere tilskudsår.
 Stk. 11. Udgør de endeligt beregnede tilskud og tilsvar efter  

 denne lov et større eller mindre beløb end de beløb, der efter stk. 1-9 er  

 afregnet med kommunen eller amtskommunen i tilskudsåret, afregnes  

 forskelsbeløbet mellem staten og kommunerne henholdsvis amtskommunerne i året  

 to år efter tilskudsåret, jf. dog stk. 13.
 Stk. 12. Forskelsbeløb i henhold til stk. 11 tillægges  

 forskelsbeløb for indkomstskat i henhold til § 16 i lov om kommunal  

 indkomstskat, jf. § 10 i lov om amtskommunal indkomstskat, og indgår ved  

 beregningen af rentetillæg i henhold til denne lov.
 Stk. 13. For kommuner og amtskommuner, der i medfør af § 7 i lov  

 om kommunal indkomstskat, jf § 10 i lov om amtskommunal indkomstskat,  

 anvender det af indenrigsministeren udmeldte udskrivningsgrundlag, afregnes  

 den andel af eventuelt forskelsbeløb, der kan henføres til ændringer i  

 beskatningsgrundlag, beskatningsniveauer, udskrivningsprocenter og anvendte  

 folketal af statskassen, jf. dog § 3, stk. 4, i lov om udligning af visse  

 kommunale og amtskommunale udgifter til merværdiafgift og om Det kommunale  

 Momsfond .
 Stk. 14. Indenrigsministeren fastsætter i øvrigt nærmere regler om  

 tidspunkt for afregning af tilskud og tilsvar efter denne lov.«.
 § 33. Indenrigsministeren giver senest den 1. juli i året forud  

 for tilskudsåret kommunalbestyrelser og amtsråd meddelelse om størrelse af de  

 foreløbigt opgjorte tilskud og tilsvar efter denne lov, dog bortset fra  

 tilskud efter §§ 19 og 20. Disse beløb afregnes i tilskudsåret.
 Stk. 2. Ændringer i medfør af § 10, stk. 4, og § 17, stk. 4,  

 meddeles senest 14 dage efter Finansudvalgets tilslutning, eller samtidig med  

 meddelelsen efter stk. 1 om tilskud og tilsvar for det kommende tilskudsår.
 Stk. 3. Indenrigsministeren giver senest den 1. juli meddelelse om  

 efterregulering for tidligere tilskudsår.
 Stk. 4. Indenrigsministeren fastsætter regler om den foreløbige  

 opgørelse af tilskud og tilsvar efter stk. 1 og om efterreguleringen efter  

 stk. 3.
 23. § 36, stk. 4, ophæves.
 § 36, stk. 4. Forslag til revision af § 10, stk. 6,  

 fremsættes for Folketinget i folketingsåret 1995-1996.
Bilag 2 Illustration af virkninger af finansieringsreformen Der er på de følgende sider vist nogle beregningseksempler på, hvordan  

 ændringen i udligningssystemets tidsprofil (indførelse af  

 selvbudgettering/samtidighed) og ændringer i form af statsgaranti på  

 udskrivningsgrundlaget kan påvirke en kommunes økonomi.
 Det er som nævnt i de almindelige bemærkninger ikke muligt at beregne,  

 hvilken virkning disse ændringer vil have for 1996 og fremefter, da  

 virkningen vil afhænge i første omgang af de budgetterede 1996-skattegrundlag  

 og senere de faktiske 1996-skattegrundlag.
 Eksemplerne viser derfor alene nogle beregnede virkninger af systemet  

 under forudsætning af, at systemet var trådt i kraft i 1992.
 I så fald ville udligningen for tilskudsåret 1992 have været baseret på  

 1992-indkomster i stedet for 1991-indkomsterne.
 Beregningen af det statsgaranterede udskrivningsgrundlag for 1992 ville  

 have været beregnet som de faktiske 1989-indkomster i kommunen fremskrevet  

 med den landsgennemsnitlige stigning i udskrivningsgrundlaget.
 Den isolerede virkning af statsgarantien ville kun blive aktuel, hvis  

 kommunen havde valgt det statsgaranterede udskrivningsgrundlag.
 I beregningseksemplerne er virkningen af samtidighed og statsgaranti  

 sammenholdt med den virkning, der er beregnet af ændringerne i  

 udligningssystemet m.v.
Illustration af virkning ved finansieringsreform A.
Kommune med lav vækst i skattegrundlag (Ravnsborg, vækst 1989-1992  

 8,5 pct.) Ny tidsprofil i afregningen Efter 2. behandling den 31. maj 1995 § 1 I lov nr. 423 af 1. juni 1994 om kommunal udligning og generelle tilskud  

 til kommuner og amtskommuner foretages følgende ændringer:
 1. I § 1, nr. 1, ændres »helt eller delvis  

 statsfinansieret« til: »mellemkommunal«.
 2. §§ 2-9 med tilhørende overskrifter affattes således:
» Udligning af beskatningsgrundlag § 2. Kommuner, hvis beskatningsgrundlag pr. indbygger er større  

 end det gennemsnitlige beskatningsgrundlag pr. indbygger i hele landet, yder  

 et årligt tilskud til de kommuner, hvis beskatningsgrundlag er mindre end det  

 gennemsnitlige beskatningsgrundlag.
 Stk. 2. Kommuner i hovedstadsområdet, hvis beskatningsgrundlag pr.  

 indbygger er større end det gennemsnitlige beskatningsgrundlag pr. indbygger  

 i hovedstadsområdet, yder ud over tilskud efter stk. 1 et årligt tilskud til  

 de kommuner i hovedstadsområdet, hvis beskatningsgrundlag er mindre end det  

 gennemsnitlige beskatningsgrundlag i hovedstadsområdet.
 § 3. En kommunes tilskud eller tilsvar pr. indbygger efter § 2,  

 stk. 1, beregnes som forskellen mellem kommunens beskatningsgrundlag pr.  

 indbygger og det gennemsnitlige beskatningsgrundlag pr. indbygger for alle  

 landets kommuner ganget med et udligningsniveau på 0,45 og et beregnet  

 beskatningsniveau efter stk. 2. Det samlede tilskud eller tilsvar for  

 kommunen fremkommer ved at gange tilskuddet eller tilsvaret pr. indbygger med  

 kommunens indbyggertal.
 Stk. 2. Det beregnede beskatningsniveau fastsættes som de samlede  

 kommunale nettodrifts- og anlægsudgifter i hele landet divideret med det  

 samlede beskatningsgrundlag i hele landet.
 § 4. For kommunerne i hovedstadsområdet beregnes tilskud eller  

 tilsvar pr. indbygger efter § 2, stk. 2, som forskellen mellem kommunens  

 beskatningsgrundlag pr. indbygger og det gennemsnitlige beskatningsgrundlag  

 pr. indbygger i hovedstadsområdet ganget med et udligningsniveau på 0,40 og  

 et beregnet beskatningsniveau efter stk. 2. Det samlede tilskud eller tilsvar  

 for kommunen fremkommer ved at gange tilskuddet eller tilsvaret pr. indbygger  

 med kommunens indbyggertal.
 Stk. 2. Det beregnede beskatningsniveau fastsættes som de samlede  

 kommunale nettodrifts- og anlægsudgifter i hovedstadsområdet divideret med  

 det samlede beskatningsgrundlag i hovedstadsområdet.
Udligning af udgiftsbehov § 5. Kommuner, hvis udgiftsbehov pr. indbygger, jf. § 6, er mindre  

 end det gennemsnitlige udgiftsbehov pr. indbygger i hele landet, yder et  

 årligt tilskud til de kommuner, hvis udgiftsbehov er større end det  

 gennemsnitlige udgiftsbehov pr. indbygger.
§ 6. En kommunes udgiftsbehov pr. indbygger beregnes som kommunens  

 samlede udgiftsbehov efter § 7 divideret med kommunens indbyggertal.
En  

 kommunes tilskud eller tilsvar efter § 5 beregnes ved at gange forskellen  

 mellem kommunens udgiftsbehov pr. indbygger og det gennemsnitlige  

 udgiftsbehov pr. indbygger for kommunerne i hele landet med kommunens  

 indbyggertal og et udligningsniveau på 0,45.
§ 7. Kommunens samlede udgiftsbehov opgøres som summen af 1) et grundtillæg, 2) kommunens aldersbestemte udgiftsbehov m.v. og 3) det socialt betingede udgiftsbehov.
 Stk. 2. Grundtillægget efter stk. 1, nr. 1, udgør 7,5 mio. kr.
 Stk. 3. Af de samlede kommunale nettodrifts- og anlægsudgifter  

 fratrukket det beløb, der indgår ved beregning af grundtillæg efter stk. 2,  

 henregnes 80 pct. til kommunernes aldersbestemte udgiftsbehov m.v. efter stk.  

 1, nr. 2, og 20 pct. til det socialt betingede udgiftsbehov efter stk. 1, nr.  

 3.
Stk. 4. Kommunens aldersbestemte udgiftsbehov m.v. efter stk. 1,  

 nr. 2, beregnes som summen af 1) kommunens indbyggertal i nærmere fastsatte aldersgrupper ganget med en  

 beregnet gennemsnitsomkostning, 2) kommunens beregnede boligstøtteudgifter beregnet ud fra de  

 landsgennemsnitlige boligstøtteudgifter pr. udlejningslejlighed og 3) kommunens erhvervsbetingede udgifter til førtidspension beregnet ud fra  

 de gennemsnitlige udgifter til førtidspension for enkelte erhvervsgrupper.
 Stk. 5. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov  

 efter stk. 4, nr. 1. Indenrigsministeren fastsætter ligeledes, hvorledes de  

 enkelte aldersgrupper, de beregnede boligstøtteudgifter og de  

 erhvervsbetingede udgifter til førtidspension vægtes ud fra den  

 landsgennemsnitlige fordeling af udgifterne.
 Stk. 6. Det socialt betingede udgiftsbehov pr. indbygger efter  

 stk. 1, nr. 3, opgøres som et landsgennemsnitligt beløb pr. indbygger ganget  

 med et beregnet socialt indeks for den enkelte kommune efter stk. 7. Det  

 landsgennemsnitlige beløb pr. indbygger beregnes ud fra udgiftsandelen efter  

 stk. 3 divideret med indbyggertallet i hele landet.
 Stk. 7. En kommunes sociale indeks efter stk. 6 bestemmes som  

 forholdet mellem henholdsvis summen af kommunens vægtede andele af følgende  

 kriterier i hele landet og kommunens andel af indbyggertallet i hele landet:
 1) Antallet af børn af enlige forsørgere med en andel på 32,5 pct.
 2) Antallet af særligt socialt belastede boliger med en andel på 25,0 pct.
 3) Antallet af 20-59-årige, der er uden beskæftigelse, ud over 5 pct. af  

 antallet af 20-59-årige i kommunen med en andel på 25,0 pct.
 4) Antallet af udenlandske statsborgere fra andre lande end de nordiske,  

 EU-landene og Nordamerika med en andel på 10,0 pct.
 5) Antallet af indbyggere i områder uden for hovedstadsområdet med særlige  

 bysociale problemer med en andel på 7,5 pct.
 § 8. De kommuner i hovedstadsområdet, hvis udgiftsbehov pr.  

 indbygger er mindre end det gennemsnitlige udgiftsbehov pr. indbygger i  

 hovedstadsområdet, yder ud over tilskud efter § 5 et årligt tilskud til de  

 kommuner i hovedstadsområdet, hvis udgiftsbehov pr. indbygger er større end  

 det gennemsnitlige udgiftsbehov pr. indbygger i hovedstadsområdet.
Stk. 2. I udligningen efter stk. 1 beregnes kommunernes  

 udgiftsbehov som kommunens samlede udgiftsbehov, jf. § 9, divideret med  

 kommunens indbyggertal.
En kommunes tilskud eller tilsvar beregnes ved at  

 gange forskellen mellem kommunens udgiftsbehov pr. indbygger og det  

 gennemsnitlige udgiftsbehov pr. indbygger for kommunerne i hovedstadsområdet  

 med kommunens indbyggertal og et udligningsniveau på 0,40.
§ 9. I udligningen af udgiftsbehov inden for hovedstadsområdet  

 beregnes den enkelte kommunes samlede udgiftsbehov som summen af 1) kommunens aldersbestemte udgiftsbehov m.v. og 2) det socialt betingede udgiftsbehov.
 Stk. 2. Af de samlede kommunale nettodrifts- og anlægsudgifter i  

 hovedstadsområdet henregnes 75 pct. til kommunernes aldersbestemte  

 udgiftsbehov m.v. efter stk. 1, nr. 1, og 25 pct. til det socialt betingede  

 udgiftsbehov efter stk. 1, nr. 2.
Stk. 3. Kommunens aldersbestemte udgiftsbehov m.v. efter stk. 1,  

 nr. 1, beregnes som summen af 1) kommunens indbyggertal i nærmere fastsatte aldersgrupper ganget med en  

 beregnet gennemsnitsomkostning og 2) kommunens erhvervsbetingede udgifter til førtidspension beregnet ud fra  

 de gennemsnitlige udgifter til førtidspension for enkelte erhvervsgrupper.
 Stk. 4. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov  

 efter stk. 3, nr. 1. Indenrigsministeren fastsætter ligeledes, hvorledes de  

 enkelte aldersgrupper og de erhvervsbetingede udgifter til førtidspension  

 vægtes ud fra den landsgennemsnitlige fordeling af udgifterne.
 Stk. 5. Det socialt betingede udgiftsbehov pr. indbygger i  

 hovedstadsområdet efter stk. 1, nr. 2, opgøres som et gennemsnitligt beløb  

 pr. indbygger ganget med et beregnet socialt indeks for den enkelte kommune i  

 hovedstadsområdet efter stk. 6. Det gennemsnitlige beløb pr. indbygger i  

 hovedstadsområdet beregnes ud fra udgiftsandelen efter stk. 3 divideret med  

 indbyggertallet i hovedstadsområdet og kommunens andel af indbyggertallet i  

 hovedstadsområdet.
 Stk. 6. En kommunes sociale indeks efter stk. 5 bestemmes som  

 forholdet mellem henholdsvis summen af kommunens vægtede andele af følgende  

 kriterier i hovedstadsområdet og kommunens andel af indbyggertallet i  

 hovedstadsområdet:
 1) Antallet af børn af enlige forsørgere med en andel på 32,5 pct.
 2) Antallet af udlejningsboliger med en andel på 20,0 pct.
 3) Antallet af 20-59-årige, der er uden beskæftigelse, ud over 5 pct. af  

 antallet af 20-59-årige i kommunen med en andel på 25,0 pct.
 4) Antallet af personer uden erhvervsuddannelse med en andel på 12,5 pct.
5) Antallet af udenlandske statsborgere fra andre lande end de nordiske,  

 EU-landene og Nordamerika med en andel på 10,0 pct.« 3. I § 10, stk. 2, nr. 1, ændres »kildeskattelovens §  

 64, stk. 4,» til: »§ 16 i lov om kommunal indkomstskat,».
 4. § 10, stk. 5 og 6, ophæves, og i stedet  

 indsættes:
»Stk. 5. Det årlige tilskud fordeles af indenrigsministeren.  

 Ved fordelingen reguleres tilskuddet forlods for udgifterne til  

 statstilskuddet efter § 18 og udgifterne til statstilskuddet til kommuner  

 efter § 19, stk. 2. Tilskuddet fordeles herefter i forhold til de enkelte  

 kommuners andel af det samlede kommunale beskatningsgrundlag.« 5. I § 11, stk. 1, indsættes i 1. og 2. pkt.  

 efter »21«: »og bidrag i henhold til lov om udligning af visse  

 kommunale og amtskommunale udgifter til merværdiafgift og om det kommunale  

 momsfond«.
 6. I § 11, stk. 3, udgår », jf. § 4, stk. 4«.
 7. § 11, stk. 4, affattes således:
»Stk. 4. Hvis en kommune i hovedstadsområdet er omfattet af  

 reglen i stk. 1, hvis kommunen yder tilsvar efter § 4, og hvis kommunens  

 beskatningsniveau er højere end udskrivningsprocenten, beregnes et særligt  

 tilsvar for kommunen.
Det særlige tilsvar udgør forskellen til den beregnede  

 korrektion, der ville være beregnet efter samme bestemmelse, såfremt  

 kommunens udskrivningsprocent havde svaret til beskatningsniveauet.« 8. §§ 13-16 affattes således:
» § 13. En amtskommunes tilskud eller tilsvar pr. indbygger  

 efter § 12 beregnes som forskellen mellem amtskommunens beskatningsgrundlag  

 pr. indbygger og det gennemsnitlige beskatningsgrundlag pr. indbygger i hele  

 landet ganget med et udligningsniveau på 0,80 og et beregnet gennemsnitligt  

 beskatningsniveau.
Det samlede tilskud eller tilsvar for amtskommunen  

 fremkommer ved at gange tilskuddet eller tilsvaret pr. indbygger med  

 amtskommunens indbyggertal.
 Stk. 2. Det beregnede gennemsnitlige beskatningsniveau efter stk.  

 1 beregnes som de samlede amtskommunale nettodrifts- og anlægsudgifter  

 divideret med det samlede amtskommunale beskatningsgrundlag.
Udligning af udgiftsbehov § 14. Amtskommuner, hvis udgiftsbehov pr. indbygger er mindre end  

 det gennemsnitlige udgiftsbehov pr. indbygger, yder et årligt tilskud til de  

 amtskommuner, hvis udgiftsbehov er større end det gennemsnitlige udgiftsbehov  

 pr. indbygger.
§ 15. En amtskommunes udgiftsbehov pr. indbygger beregnes som  

 amtskommunens samlede udgiftsbehov efter § 16 divideret med amtskommunens  

 indbyggertal.
En amtskommunes tilskud eller tilsvar efter § 16 beregnes ved  

 at gange forskellen mellem amtskommunens udgiftsbehov pr. indbygger og det  

 gennemsnitlige udgiftsbehov pr. indbygger for amtskommunerne i hele landet  

 med amtskommunens indbyggertal og et udligningsniveau på 0,80.
§ 16. En amtskommunes samlede udgiftsbehov opgøres som summen af 1) amtskommunens aldersbestemte udgiftsbehov og 2) det socialt betingede udgiftsbehov.
 Stk. 2. Af de samlede amtskommunale nettodrifts- og anlægsudgifter  

 henregnes 80 pct. til kommunernes aldersbestemte udgiftsbehov efter stk. 1,  

 nr. 1, og 20 pct. til det socialt betingede udgiftsbehov efter stk. 1, nr. 2.
 Stk. 3. Amtskommunens aldersbestemte udgiftsbehov beregnes ud fra  

 amtskommunens indbyggertal i nærmere fastsatte aldersgrupper og den  

 gennemsnitlige fordeling af de amtskommunale udgifter på de enkelte  

 alderstrin.
 Stk. 4. Indenrigsministeren fastsætter afgrænsningen af de  

 aldersgrupper, der indgår ved beregningen af det aldersbestemte udgiftsbehov.  

 Indenrigsministeren fastsætter ligeledes, hvorledes de enkelte aldersgrupper  

 vægtes ud fra den landsgennemsnitlige fordeling af udgifterne.
 Stk. 5. Det socialt betingede udgiftsbehov pr. indbygger efter  

 stk. 1, nr. 2, opgøres som et landsgennemsnitligt beløb pr. indbygger ganget  

 med et beregnet socialt indeks for den enkelte amtskommune efter stk. 6. Det  

 gennemsnitlige beløb pr. indbygger for amtskommunerne beregnes ud fra  

 udgiftsandelen efter stk. 2 divideret med indbyggertallet i hele landet.
 Stk. 6. En amtskommunes sociale indeks efter stk. 5 bestemmes som  

 forholdet mellem henholdsvis summen af amtskommunens vægtede andele af  

 følgende kriterier i hele landet og amtskommunens andel af indbyggertallet i  

 hele landet:
 1) Antallet af børn af enlige forsørgere med en andel på 50 pct.
2) Antallet af enlige i aldersgruppen 65 år og derover med en andel på 50  

 pct.« 9. I § 17, stk. 2, nr. 1 , ændres »kildeskattelovens §  

 64, stk. 4,» til: »§ 16 i lov om kommunal indkomstskat, jf. § 10 i  

 lov om amtskommunal indkomstskat,».
 10. § 18 affattes således:
 » § 18. Indenrigsministeren yder et årligt tilskud til  

 kommuner, hvis beskatningsgrundlag pr. indbygger er mindre end 90 pct. af  

 landsgennemsnittet.
Stk. 2. Tilskuddet efter stk. 1 beregnes som 0,40 ganget med det i  

 landsudligningen af forskelle i beskatningsgrundlag anvendte  

 beskatningsniveau efter § 3, stk. 2, og forskellen mellem den enkelte  

 kommunes beskatningsgrundlag pr. indbygger og 90 pct. af landsgennemsnittet.  

 Det samlede tilskud fremkommer ved at gange med kommunens indbyggertal.« 11. § 19 affattes således:
» § 19. Indenrigsministeren yder et årligt tilskud til særlig  

 vanskeligt stillede kommuner og amtskommuner.
Tilskudsrammen udgør 123 mio.  

 kr. for kommuner og 50 mio. kr. for amtskommuner.
Tilskuddet reguleres fra og  

 med 1997 en gang årligt med satsreguleringsprocenten, jf. lov om en  

 satsreguleringsprocent.
For året 1997 forhøjes tilskuddet med en procent ud  

 over satsreguleringsprocenten svarende til den nedregulering, der følger af  

 forhøjelsen af arbejdsmarkedsbidragene.
Stk. 2. Indenrigsministeren kan fra tilskudsåret 1996 yde et  

 særligt tilskud til kommuner og amtskommuner, hvis samlede  

 byrdefordelingsmæssige tab i forbindelse med lov nr. 467 af 30. juni 1993 om  

 ændring af lov om kommunal udligning og generelle tilskud til kommuner og  

 amtskommuner, lov nr. 423 af 1. juni 1994 om kommunal udligning og generelle  

 tilskud til kommuner og amtskommuner og de ændringer, der i 1995 er  

 gennemført i tilskuds- og udligningssystemet med virkning fra og med 1996 og  

 i refusionssats for boligsikring, beregnes at overstige 0,2 pct. af deres  

 beskatningsgrundlag.
Den enkelte kommunes og amtskommunes samlede  

 byrdefordelingsmæssige tab opgøres som summen af 1) tab ved lov nr. 467 af 30. juni 1993 om ændring af lov om kommunal  

 udligning og generelle tilskud til kommuner og amtskommuner, der er beregnet  

 til at overstige 0,15 pct. af kommunens beskatningsgrundlag, 2) tab ved lov nr. 423 af 1. juni 1994 om kommunal udligning og generelle  

 tilskud til kommuner og amtskommuner, der er beregnet til at overstige 0,3  

 pct. af kommunens beskatningsgrundlag, og 3) tab eller gevinst ved de ændringer, der i 1995 er gennemført i  

 tilskuds- og udligningssystemet med virkning fra og med 1996 og i ændret  

 refusionssats for boligsikring.
Stk. 3. Tabet efter stk. 2 fastsættes på grundlag af de på  

 lovgivningstidspunktet beregnede konsekvenser.
Tilskuddet for 1996 ydes for  

 kommuners og amtskommuners samlede byrdefordelingsmæssige tab, der overstiger  

 0,2 pct. af deres beskatningsgrundlag.
Grænsen for tilskud forhøjes herefter  

 årligt med 0,2 procentpoint.« 12. I § 20 indsættes som stk. 2:
»Stk. 2. Til kommunerne i hovedstadsområdet ydes et udligningstilskud  

 svarende til kommunernes nettoudgifter til individuel boligstøtte m.v. i  

 henhold til lov om individuel boligstøtte og en nærmere andel af visse  

 kommunale nettoudgifter i henhold til lov om boligbyggeri, lov om byfornyelse  

 og boligforbedring og lov om boliger for ældre og personer med handicap.  

 Samtlige kommuner i hovedstadsområdet bidrager til det årlige tilskud i  

 forhold til den enkelte kommunes andel af det samlede kommunale  

 beskatningsgrundlag i hovedstadsområdet.« 13. § 21, stk. 2, 4. pkt., stk. 3, 4. pkt., og stk. 4,  

 2. pkt., ophæves.
 14. § 23, stk. 3, ophæves.
 Stk. 4 bliver herefter stk. 3.
 15. I § 24, 1. pkt. i afsnittet Beskatningsgrundlag for  

 en kommune, ændres »Summen af provenuet af kommunens indkomstskat og  

 særlige indkomstskat« til: »Provenuet af kommunens  

 indkomstskat«.
 16. § 24, 1. pkt. i afsnittet Beskatningsgrundlag for  

 en amtskommune, affattes således:
»Provenuet af amtskommunens indkomstskat divideret med  

 udskrivningsprocenten tillagt provenuet af grundskyld divideret med  

 udskrivningsprocenten for beregningsåret.« 17. I § 24 ophæves 3. pkt. i afsnittet  

Beskatningsgrundlag for en amtskommune.
 18. I § 24, 1. pkt. i afsnittet Faktisk  

 beskatningsniveau, udgår »og, for kommunernes vedkommende, særlig  

 indkomstskat«.
 19. § 25, stk. 1-3, affattes således:
 »Tilskud og tilsvar efter §§ 2, 11, 12, 18, 20 og 21 samt  

 statstilskud efter §§ 10 og 17 beregnes på grundlag af de enkelte kommuners  

 og amtskommuners beskatningsgrundlag, faktiske beskatningsniveauer,  

 udskrivningsprocenter og de samlede nettodrifts- og anlægsudgifter i  

 tilskudsåret.
 Stk. 2. Tilskud og tilsvar efter §§ 5, 8 og 14 beregnes på  

 grundlag af kommunernes henholdsvis amtskommunernes samlede budgetterede  

 nettodrifts- og anlægsudgifter i beregningsåret korrigeret for skønnede  

 merudgifter henholdsvis mindreudgifter fra beregningsår til tilskudsår som  

 følge af ændringer i udgifts- og opgavefordelingen og ændringer i den  

 bindende statslige regulering af kommunernes og amtskommunernes virksomhed  

 efter § 10, stk. 2, og § 17, stk. 2. De opgjorte nettodrifts- og  

 anlægsudgifter reguleres til tilskudsårets skønnede prisniveau og indgår  

 endeligt i opgørelsen således som opgjort pr. 1. juli i beregningsåret.
Stk. 3. Ved beregningen af kommuners og amtskommuners  

 beskatningsgrundlag pr. indbygger og udgiftsbehov pr. indbygger samt ved  

 fastsættelsen af det samlede tilskud eller tilsvar henregnes til folketallet  

 i en kommune personer, for hvilke kommunen i henhold til lov om social  

 bistand, lov om boliger for ældre og personer med handicap og lov om social  

 pension har den generelle betalingsforpligtelse.
Indenrigsministeren  

 fastsætter nærmere regler herom.« 20. § 27, stk. 2, ophæves.
 21. § 30 affattes således:
» § 30. Indenrigsministeren fastsætter nærmere regler om  

 opgørelse og afregning af tilskud og tilsvar i henhold til § 20, stk.  

 2.« 22. I § 31 indsættes som stk. 3 og 4:
 »Stk. 3. Indenrigsministeren fastsætter uanset § 33, stk. 1,  

 for tilskudsåret 1996 særlige regler om udmelding, opgørelse og  

 efterreguleringen af tilskud og tilsvar til dækning af kommunernes  

 merudgiftsbehov efter § 21, stk. 2.
Stk. 4. Indenrigsministeren fastsætter uanset § 33, stk. 1, for  

 tilskudsårene 1996 og 1997 særlige regler om udmelding, opgørelse og  

 efterregulering af tilskud og tilsvar til dækning af kommunernes  

 merudgiftsbehov efter § 21, stk. 3.« 23. § 33 affattes således:
 » § 33. Indenrigsministeren giver senest den 1. juli i året  

 forud for tilskudsåret kommunalbestyrelser og amtsråd meddelelse om  

 størrelsen af de endeligt opgjorte tilskud og tilsvar efter §§ 5, 8 og 14, de  

 endeligt opgjorte tilskud efter § 19, stk. 2, samt § 21 og de foreløbigt  

 opgjorte tilskud og tilsvar efter § 11 og § 23.
 Stk. 2. Den foreløbige opgørelse af tilskud og tilsvar efter  

 overudligningsbestemmelserne i § 11, stk. 1 og 4, foretages på basis af de  

 enkelte kommuners faktiske beskatningsniveauer og udskrivningsprocenter i  

 beregningsåret samt det beregnede beskatningsgrundlag efter stk. 7.
 Stk. 3. Afregning af tilskud og tilsvar efter §§ 2 og 10, § 11,  

 stk. 2 og 3, samt §§ 12, 17 og 18, tilsvar efter §§ 20 og 21 samt foreløbige  

 bidrag i henhold til lov om udligning af visse kommunale og amtskommunale  

 udgifter til merværdiafgift og om det kommunale momsfond sker i tilskudsåret  

 enten på basis af kommunens egen beregning ved budgetvedtagelsen af  

 foreløbige tilskuds- og udligningsbeløb efter stk. 4-6 eller på basis af en  

 af indenrigsministeren udmeldt samlet beregning af tilskud og udligning for  

 tilskudsåret efter stk. 7 og 8.
 Stk. 4. Til brug for kommunernes egen beregning af foreløbige  

 tilskuds- og udligningsbeløb efter stk. 3 giver indenrigsministeren senest  

 den 1. juli i året forud for tilskudsåret kommunalbestyrelser og amtsråd  

 meddelelse om følgende:
 1) Det skønnede beskatningsgrundlag pr. indbygger og det samlede  

 beskatningsgrundlag for kommuner i hele landet.
 2) Det skønnede udligningsgrundlag for tilskud efter § 18.
 3) Det skønnede beskatningsgrundlag pr. indbygger og det samlede  

 beskatningsgrundlag for kommuner i hovedstadsområdet.
 4) Det skønnede beskatningsgrundlag pr. indbygger og det samlede  

 beskatningsgrundlag for amtskommuner i hele landet.
 5) Det foreløbig opgjorte beskatningsniveau efter § 3, stk. 2, § 4, stk.  

 2, og § 13, stk. 2.
 6) Størrelsen af de samlede tilskud og tilsvar, der fordeles efter  

 beskatningsgrundlag efter §§ 10, 11, stk. 2 og 3, 17, 20 og 21.  

 Indenrigsministeren lægger i den forbindelse et skønnet samlet  

 udligningstilskud efter § 18 til grund.
 7) Størrelsen af de samlede foreløbige bidrag i henhold til § 3, stk. 2, i  

 lov om udligning af visse kommunale og amtskommunale udgifter til  

 merværdiafgift og om det kommunale momsfond.
 Stk. 5. Beregningen af de skønnede beskatningsgrundlag pr.  

 indbygger og de samlede beskatningsgrundlag sker i overensstemmelse med de af  

 indenrigsministeren udmeldte udskrivningsgrundlag i henhold til § 7 i lov om  

 kommunal indkomstskat, jf. lov om amtskommunal indkomstskat § 10, og de  

 skønnede grundværdier efter stk. 8.
 Stk 6. Indenrigsministeren fastsætter regler om kommunernes  

 budgettering og indberetning af tilskud og tilsvar efter stk. 3 og 4.
 Stk. 7. I kommuner, hvor kommunalbestyrelsen i medfør af § 7 i lov  

 om kommunal indkomstskat, jf. § 10 i lov om amtskommunal indkomstskat,  

 anvender de af indenrigsministeren udmeldte udskrivningsgrundlag, sker  

 afregningen i tilskudsåret af tilskuds- og udligningsbeløb efter stk. 3 på  

 grundlag af en beregning foretaget af indenrigsministeren.  

 Indenrigsministeren giver senest den 1. juli i året før tilskudsåret  

 kommunalbestyrelser og amtsråd meddelelse om denne beregning.
Stk. 8. Beregningen af tilskuds- og udligningsbeløb efter stk. 7  

 sker i overensstemmelse med de i stk. 4 nævnte skøn, det af  

 indenrigsministeren udmeldte udskrivningsgrundlag for kommunen efter § 7 i  

 lov om kommunal indkomstskat, jf. § 10 i lov om amtskommunal indkomstskat, de  

 af indenrigsministeren skønnede afgiftspligtige grundværdier i tilskudsåret  

 og et skønnet folketal for tilskudsåret.
Indenrigsministeren fastsætter  

 nærmere regler om beregningen.
Stk. 9. Ændringer i medfør af § 10, stk. 4, og § 17, stk. 4,  

 meddeles af indenrigsministeren senest 14 dage efter Finansudvalgets  

 tilslutning eller samtidig med meddelelsen efter stk. 1 om tilskud og tilsvar  

 for det kommende tilskudsår.
Indenrigsministeren kan herefter foretage en  

 tilsvarende korrektion i den enkelte kommunes eller amtskommunes foreløbige  

 statstilskud efter stk. 4 henholdsvis stk. 7.
 Stk. 10. Indenrigsministeren giver senest 1. juli meddelelse om  

 efterregulering for tidligere tilskudsår.
 Stk. 11. Udgør de endeligt beregnede tilskud og tilsvar efter  

 denne lov et større eller mindre beløb end de beløb, der efter stk. 1-9 er  

 afregnet med kommunen eller amtskommunen i tilskudsåret, afregnes  

 forskelsbeløbet mellem staten og kommunerne henholdsvis amtskommunerne i året  

 to år efter tilskudsåret, jf. dog stk. 13.
 Stk. 12. Forskelsbeløb i henhold til stk. 11 tillægges  

 forskelsbeløb for indkomstskat i henhold til § 16 i lov om kommunal  

 indkomstskat, jf. § 10 i lov om amtskommunal indkomstskat, og indgår ved  

 beregningen af rentetillæg i henhold til denne lov.
 Stk. 13. For kommuner og amtskommuner, der i medfør af § 7 i lov  

 om kommunal indkomstskat, jf § 10 i lov om amtskommunal indkomstskat,  

 anvender det af indenrigsministeren udmeldte udskrivningsgrundlag, afregnes  

 den andel af eventuelt forskelsbeløb, der kan henføres til ændringer i  

 beskatningsgrundlag, beskatningsniveauer, udskrivningsprocenter og anvendte  

 folketal, af statskassen, jf. dog § 3, stk. 4, i lov om udligning af visse  

 kommunale og amtskommunale udgifter til merværdiafgift og om det kommunale  

 momsfond.
Stk. 14. Indenrigsministeren fastsætter i øvrigt nærmere regler om  

 tidspunkt for afregning af tilskud og tilsvar efter denne lov.« 24. § 36, stk. 4, ophæves.
§ 2 Loven træder i kraft dagen efter bekendtgørelsen i Lovtidende og finder  

 anvendelse fra og med tilskudsåret 1996.
