Nr LSF 99 Forslag til Lov om beskyttelse mod elektromagnetiske forstyrrelser Fremsat af kommunikationsministeren (Torben Rechendorff) den 30. januar 1991 Vedtaget ved tredjebehandling den 2. april 1991 Lov nr. 216 af 10/04/1991 Kapitel 1 Anvendelsesområde § 1. Loven gælder for apparater, der kan fremkalde  

 elektromagnetiske forstyrrelser, eller hvis funktion kan blive påvirket af  

 sådanne forstyrrelser.
 Stk. 2. Ved apparater forstås i denne lov alle elektriske og  

 elektroniske apparater samt udstyr og anlæg, der indeholder elektriske eller  

 elektroniske komponenter.
 Stk. 3. Ved elektromagnetisk forstyrrelse forstås et  

 elektromagnetisk fænomen, der kan forstyrre en mekanismes, et apparats eller  

 et systems funktion.
§ 2. De i § 1, stk. 2, nævnte apparater skal være konstrueret på  

 en sådan måde, 1) at de ikke frembringer kraftigere elektromagnetiske forstyrrelser, end  

 at radio- og telekommunikationsapparater og andre apparater kan fungere i  

 overensstemmelse med deres formål, og 2) at de har en tilstrækkelig reel immunitet over for elektromagnetiske  

 forstyrrelser til, at de kan fungere i overensstemmelse med deres formål.
Kapitel 2 Markedsføring og benyttelse § 3. Apparater må kun markedsføres, tages i brug eller anvendes,  

 hvis de opfylder § 2, og når overensstemmelsen hermed er angivet ved  

 EF-overensstemmelsesmærket (CE).
 Stk. 2. Bestemmelsen i stk. 1 gælder dog ikke den fortsatte  

 anvendelse af apparater, der er taget i brug før den 1. januar 1992, jf. dog  

 § 8.
Stk. 3. Bestemmelsen i stk. 1 anses for opfyldt, hvis apparatet er  

 i overensstemmelse med 1) nationale standarder til gennemførelse af de harmoniserede  

 EMC-standarder, hvis referencer er blevet offentliggjort i De Europæiske  

 Fællesskabers Tidende, eller 2) nationale standarder, hvis referencer er blevet offentliggjort i De  

 Europæiske Fællesskabers Tidende, når der ikke findes harmoniserede  

 EMC-standarder på de områder, som standarderne omfatter.
 Stk. 4. Kommunikationsministeren fastsætter nærmere regler om  

 attestation for opfyldelse af § 2 og om mærkning af apparater i forbindelse  

 med markedsføring.
 § 4. Radioudstyr, der anvendes af radioamatører ifølge definition  

 nr. 53 i artikel 1 i radioreglementet, der indgår i Den Internationale  

 Telekommunikationskonvention, er ikke omfattet af § 3 i denne lov, medmindre  

 udstyret findes i handelen.
 § 5. Kommunikationsministeren fastsætter bestemmelser og  

 iværksætter de foranstaltninger, der er nødvendige for gennemførelse her i  

 landet af Det Europæiske Økonomiske Fællesskabs direktiv af 3. maj 1989 om  

 indbyrdes tilnærmelse af medlemsstaternes lovgivning om elektromagnetisk  

 kompatibilitet (89/336/EØF) eller særdirektiver indeholdende beskyttelseskrav  

 om elektromagnetisk kompatibilitet (EMC).
Kapitel 3 Forstyrrelser § 6. Konstateres der elektromagnetiske forstyrrelser mellem  

 apparater, hvoraf det ene eller begge ikke opfylder § 2, skal ejerne eller  

 brugerne af apparaterne på egen bekostning bringe disse i overensstemmelse  

 med § 2, jf. § 3.
 § 7. Kommunikationsministeren fastsætter nærmere bestemmelser om  

 afhjælpning af elektromagnetiske forstyrrelser.
 § 8. Konstateres der elektromagnetiske forstyrrelser af lovligt  

 bestående radiotjenester fra apparater, som er taget i brug før den 1. januar  

 1992 eller efter bestemmelser fastsat i medfør af § 15, skal ejeren eller  

 brugeren af det forstyrrende apparat bringe apparatet i overensstemmelse med  

 de grænseværdier, som var gældende for apparatet ved ibrugtagningen.
 Stk. 2. Ejeren eller brugeren skal, hvis der ikke er fastsat  

 bestemmelser for apparatet, begrænse de elektromagnetiske forstyrrelser til  

 en grad, der sikrer forstyrrelsesfri modtagning af de nævnte radiotjenester.
 Stk. 3. Kommunikationsministeren kan bestemme, at bestemmelser  

 fastsat i henhold til denne lov om afhjælpning af elektromagnetiske  

 forstyrrelser også skal gælde for apparater taget i brug før den 1. januar  

 1992.
§ 9. Kommunikationsministeren kan uanset bestemmelserne i §§ 2 og  

 3 fastsætte forskrifter om installation, ibrugtagning og benyttelse af  

 apparater for at 1) afhjælpe eksisterende eller forventede problemer med elektromagnetiske  

 forstyrrelser på særlige lokaliteter eller 2) beskytte offentlige telekommunikationsnet eller modtage- eller  

 sendestationer, der anvendes til sikkerhedsformål.
 Stk. 2. Hvis elektromagnetiske forstyrrelser medfører, at personer  

 eller betydelige samfundsværdier udsættes for fare som følge af, at en  

 livsvigtig eller særlig samfundsvigtig kommunikationstjeneste forstyrres, kan  

 tilsynsmyndigheden kræve driften af det forstyrrende apparat standset  

 øjeblikkelig, og der kan træffes de nødvendige foranstaltninger til  

 gennemførelse af dette påbud, herunder plombering af apparatet.
§ 10. Hvis der ikke med hjemmel i denne lov kan sikres en  

 samfundsvigtig radiotjeneste tilstrækkelig beskyttelse mod forstyrrelse, kan  

 kommunikationsministeren iværksætte ekspropriation efter reglerne i lov om  

 fremgangsmåden ved ekspropriation vedrørende fast ejendom for at opnå sådan  

 sikring.
Nævnte lovs § 2 gælder ikke for disse ekspropriationer.  

 Ekspropriationen kan gå ud på, at et bestemt angivet geografisk område  

 pålægges servitut om, at det inden for området ikke er tilladt at anvende  

 nærmere angivne elektriske apparater og anlæg eller at opføre bygninger eller  

 tilsvarende faste anlæg.
Kapitel 4 Tilsyn og kontrol § 11. Kommunikationsministeren fastsætter bestemmelser om tilsyn  

 og kontrol med overholdelse af loven og de i henhold til denne fastsatte  

 bestemmelser, herunder om 1) forbud mod markedsføring, ibrugtagning og anvendelse af apparater, hvor  

 det er konstateret, at kravene ikke er overholdt, og 2) pligt for forhandlere til at tilbagetage apparater omfattet af forbud,  

 jf. nr. 1, samt at tilbagekalde sådanne apparater.
 Stk. 2. Virksomheder, som fremstiller eller markedsfører  

 apparater, skal til enhver tid give tilsynsmyndigheden adgang til uden  

 retskendelse mod forevisning af behørig legitimation at foretage  

 undersøgelser ved de omhandlede apparater eller udtage eksemplarer af  

 apparater til kontrol af overholdelsen af bestemmelserne om elektromagnetisk  

 kompatibilitet.
 Stk. 3. Med henblik på opklaring af aktuelle forstyrrelsestilfælde  

 skal ejere og brugere af apparater, der kan være årsag til forstyrrelserne,  

 til enhver tid give tilsynsmyndigheden adgang til uden retskendelse mod  

 behørig legitimation at foretage undersøgelse af apparaterne.
 § 12. Kommunikationsministeren kan fastsætte bestemmelser om  

 gebyrer i forbindelse med tilsyn og kontrol med overholdelse af loven og de i  

 henhold til denne fastsatte bestemmelser.
Kapitel 5 Straffebestemmelser § 13. Overtrædelse af § 3 og § 11, stk. 2 og 3, straffes med  

 bøde.
Med samme straf straffes den, der undlader at efterkomme påbud, der er  

 givet i henhold til § 9, stk. 2.
 Stk. 2. I forskrifter, der udfærdiges efter loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er overtrædelsen begået af et aktieselskab,  

 anpartsselskab, andelsselskab eller lignende, kan bødeansvar pålægges  

 selskabet som sådant.
For overtrædelse begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab som sådant  

 bødeansvar.
Kapitel 6 Ikrafttrædelses- og overgangsbestemmelser § 14. Loven træder i kraft den 1. januar 1992.
 Stk. 2. Lov om foranstaltninger mod forstyrrelse af  

 radiomodtagning, jf. lovbekendtgørelse nr. 528 af 17. oktober 1978, ophæves.
 § 15. Kommunikationsministeren kan fastsætte bestemmelser om, at  

 bekendtgørelser udfærdiget i henhold til den i § 14, stk. 2, nævnte lov kan  

 forblive i kraft indtil den 1. januar 1996. Markedsføring og ibrugtagning kan  

 indtil denne dato ske enten efter bestemmelserne i disse bekendtgørelser  

 eller efter bestemmelserne i denne lovs § 2 og § 3.
 § 16. Loven gælder ikke for Færøerne og Grønland.
Oprindeligt fremsat forslag Kapitel 1 Anvendelsesområde § 1. Loven gælder for apparater, der kan fremkalde  

 elektromagnetiske forstyrrelser, eller hvis funktion kan blive påvirket af  

 sådanne forstyrrelser.
 Stk. 2. Ved apparater forstås i denne lov alle elektriske og  

 elektroniske apparater samt udstyr og anlæg, der indeholder elektriske eller  

 elektroniske komponenter.
 Stk. 3. Ved elektromagnetisk forstyrrelse forstås et  

 elektromagnetisk fænomen, der kan forstyrre en mekanismes, et apparats eller  

 et systems funktion.
§ 2. De i § 1, stk. 2, nævnte apparater skal være konstrueret på  

 en sådan måde 1) at de ikke frembringer kraftigere elektromagnetiske forstyrrelser, end  

 at radio- og telekommunikationsapparater og andre apparater kan fungere i  

 overensstemmelse med deres formål, og 2) at de har en tilstrækkelig reel immunitet over for elektromagnetiske  

 forstyrrelser til, at de kan fungere i overensstemmelse med deres formål.
Kapitel 2 Markedsføring og benyttelse § 3. Apparater må kun markedsføres, tages i brug eller anvendes,  

 hvis de opfylder § 2, og når overensstemmelsen hermed er angivet ved  

 EF-overensstemmelsesmærket (CE).
 Stk. 2. Bestemmelsen i stk. 1 gælder dog ikke den fortsatte  

 anvendelse af apparater, der er taget i brug før den 1. januar 1992, jf. dog  

 § 8.
Stk. 3. Bestemmelsen i stk. 1 anses for opfyldt, hvis apparatet er  

 i overensstemmelse med 1) nationale standarder til gennemførelse af de harmoniserede  

 EMC-standarder, hvis referencer er blevet offentliggjort i De Europæiske  

 Fællesskabers Tidende, eller 2) nationale standarder, hvis referencer er blevet offentliggjort i De  

 Europæiske Fællesskabers Tidende, når der ikke findes harmoniserede  

 EMC-standarder på de områder, som standarderne omfatter.
 Stk. 4. Kommunikationsministeren fastsætter nærmere regler om  

 attestation for opfyldelse af § 2 og om mærkning af apparater i forbindelse  

 med markedsføring.
 § 4. Radioudstyr, der anvendes af radioamatører ifølge definition  

 nr. 53 i artikel 1 i radioreglementet, der indgår i Den Internationale  

 Telekommunikationskonvention, er ikke omfattet af § 3 i denne lov, medmindre  

 udstyret findes i handelen.
 § 5. Kommunikationsministeren fastsætter bestemmelser og  

 iværksætter de foranstaltninger, der er nødvendige for gennemførelse her i  

 landet af Det Europæiske Økonomiske Fællesskabs direktiv af 3. maj 1989 om  

 indbyrdes tilnærmelse af medlemsstaternes lovgivning om elektromagnetisk  

 kompatibilitet (89/336/EØF) eller særdirektiver indeholdende beskyttelseskrav  

 om elektromagnetisk kompatibilitet (EMC).
Kapitel 3 Forstyrrelser § 6. Konstateres der elektromagnetiske forstyrrelser mellem  

 apparater, hvoraf det ene eller begge ikke opfylder § 2, skal ejerne eller  

 brugerne af apparaterne på egen bekostning bringe disse i overensstemmelse  

 med § 2, jf. § 3.
 § 7. Kommunikationsministeren fastsætter nærmere bestemmelser om  

 afhjælpning af elektromagnetiske forstyrrelser.
 § 8. Konstateres der elektromagnetiske forstyrrelser af lovligt  

 bestående radiotjenester fra apparater, som er taget i brug før den 1. januar  

 1992 eller efter bestemmelser fastsat i medfør af § 15, skal ejeren eller  

 brugeren af det forstyrrende apparat bringe apparatet i overensstemmelse med  

 de grænseværdier, som var gældende for apparatet ved ibrugtagningen.
 Stk. 2. Ejeren eller brugeren skal, hvis der ikke er fastsat  

 bestemmelser for apparatet, begrænse de elektromagnetiske forstyrrelser til  

 en grad, der sikrer forstyrrelsesfri modtagning af de nævnte radiotjenester.
 Stk. 3. Kommunikationsministeren kan bestemme, at bestemmelser  

 fastsat i henhold til denne lov om afhjælpning af elektromagnetiske  

 forstyrrelser også skal gælde for apparater taget i brug før den 1. januar  

 1992.
§ 9. Kommunikationsministeren kan uanset bestemmelserne i §§ 2 og  

 3 fastsætte forskrifter om installation, ibrugtagning og benyttelse af  

 apparater for at 1) afhjælpe eksisterende eller forventede problemer med elektromagnetiske  

 forstyrrelser på særlige lokaliteter eller 2) beskytte offentlige telekommunikationsnet eller modtage- eller  

 sendestationer, der anvendes til sikkerhedsformål.
 Stk. 2. Hvis elektromagnetiske forstyrrelser medfører, at personer  

 eller betydelige samfundsværdier udsættes for fare som følge af, at en  

 livsvigtig eller særlig samfundsvigtig kommunikationstjeneste forstyrres, kan  

 tilsynsmyndigheden kræve driften af det forstyrrende apparat standset  

 øjeblikkeligt, og der kan træffes de nødvendige foranstaltninger til  

 gennemførelse af dette påbud, herunder plombering af apparatet.
§ 10. Hvis der ikke med hjemmel i denne lov kan sikres en  

 samfundsvigtig radiotjeneste tilstrækkelig beskyttelse mod forstyrrelse, kan  

 kommunikationsministeren iværksætte ekspropriation efter reglerne i lov om  

 fremgangsmåden ved ekspropriation vedrørende fast ejendom for at opnå sådan  

 sikring.
Nævnte lovs § 2 gælder ikke for disse ekspropriationer.  

 Ekspropriationen kan gå ud på, at et bestemt angivet geografisk område  

 pålægges servitut om, at det inden for området ikke er tilladt at anvende  

 nærmere angivne elektriske apparater og anlæg eller at opføre bygninger eller  

 tilsvarende faste anlæg.
Kapitel 4 Tilsyn og kontrol § 11. Kommunikationsministeren fastsætter bestemmelser om tilsyn  

 og kontrol med overholdelse af loven og de i henhold til denne fastsatte  

 bestemmelser, herunder om 1) forbud mod markedsføring, ibrugtagning og anvendelse af apparater, hvor  

 det er konstateret, at kravene ikke er overholdt, og 2) pligt for forhandlere til at tilbagetage apparater omfattet af forbud,  

 jf. nr. 1, samt at tilbagekalde sådanne apparater.
 Stk. 2. Virksomheder, som fremstiller eller markedsfører  

 apparater, skal til enhver tid give tilsynsmyndigheden adgang til uden  

 retskendelse mod forevisning af behørig legitimation at foretage  

 undersøgelser ved de omhandlede apparater eller udtage eksemplarer af  

 apparater til kontrol af overholdelsen af bestemmelserne om elektromagnetisk  

 kompatibilitet.
 Stk. 3. Med henblik på opklaring af aktuelle forstyrrelsestilfælde  

 skal ejere og brugere af apparater, der kan være årsag til forstyrrelserne,  

 til enhver tid give tilsynsmyndigheden adgang til uden retskendelse mod  

 behørig legitimation at foretage undersøgelse af apparaterne.
 § 12. Kommunikationsministeren kan fastsætte bestemmelser om  

 gebyrer i forbindelse med tilsyn og kontrol med overholdelse af loven og de i  

 henhold til denne fastsatte bestemmelser.
Kapitel 5 Straffebestemmelser § 13. Overtrædelse af § 3 og § 11, stk. 2 og 3, straffes med  

 bøde.
Med samme straf straffes den, der undlader at efterkomme påbud, der er  

 givet i henhold til § 9, stk. 2.
 Stk. 2. I forskrifter, der udfærdiges efter loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er overtrædelsen begået af et aktieselskab,  

 anpartsselskab, andelsselskab eller lignende, kan bødeansvar pålægges  

 selskabet som sådant.
For overtrædelse begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab som sådant  

 bødeansvar.
Kapitel 6 Ikrafttrædelses- og overgangsbestemmelser § 14. Loven træder i kraft den 1. januar 1992.
 Stk. 2. Lov om foranstaltninger mod forstyrrelse af  

 radiomodtagning, jf. lovbekendtgørelse nr. 528 af 17. oktober 1978, ophæves.
 § 15. Kommunikationsministeren kan fastsætte bestemmelser om, at  

 bekendtgørelser udfærdiget i henhold til den i § 14, stk. 2, nævnte lov kan  

 forblive i kraft indtil den 1. januar 1996. Markedsføring og ibrugtagning kan  

 indtil denne dato ske enten efter bestemmelserne i disse bekendtgørelser  

 eller efter bestemmelserne i denne lovs § 2 og § 3.
 § 16. Loven gælder ikke for Færøerne og Grønland.
Bemærkninger til lovforslaget Almindelige bemærkninger Som led i De Europæiske Fællesskabers etablering af Det indre Marked fra  

 1992 er der af EF-Rådet gennem flere år arbejdet med afvikling af de såkaldte  

 tekniske handelshindringer, idet der tilstræbes en europæisk harmonisering af  

 de tekniske specifikationer, som de enkelte lande har fastsat som betingelse  

 for markedsføring af forskellige varer, som kan frembyde skadelige  

 sundhedsmæssige, sikkerhedsmæssige eller miljømæssige virkninger.
Der er på  

 en lang række områder vedtaget EF-Rådsdirektiver, der omfatter forskellige  

 varegrupper.
 Den 3. maj 1989 vedtog EF's ministerråd et direktiv (89/336/EØF) om  

 indbyrdes tilnærmelse af medlemsstaternes lovgivning om elektromagnetisk  

 kompatibilitet (forligelighed). Udtrykket »elektromagnetisk  

 kompatibilitet« forkortes internationalt til EMC.
 Der er tale om et rammedirektiv udarbejdet efter de retningslinier, som er  

 indeholdt i EF-Rådets Resolution af 7. maj 1985 (85/C 136/01) om den nye  

 metode i forbindelse med teknisk harmonisering og standarder.
Begrebet EMC er et sammenfattende begreb.
Det omfatter de problemer, der  

 er forbundet med at sikre forstyrrelsesfrihed, såvel for radiotjenester som  

 for andet elektrisk udstyr, således at elektriske (herunder elektroniske)  

 apparater af enhver art kan operere uden at blive forstyrret eller selv  

 forstyrre andre elektriske apparater.
Begrebet EMC omfatter således også  

 regulering af de frekvensmæssige forhold for radioanlæg (planlægning,  

 koordinering og tildeling af frekvenser m.v.), som her i landet finder sted  

 på grundlag af loven om radiokommunikation (lovbekendtgørelse nr. 210 af 6.  

 april 1976 med senere ændringer). Sidstnævnte forhold behandles ikke i  

 nærværende lovforslag, og EMC-direktivet medfører ikke ændringer i  

 medlemsstaternes hidtidige regulering af disse forhold.
Begrebet EMC omfatter  

 endvidere radiostøjforhold, som hidtil har været reguleret ved den danske  

 radiostøjlov (lovbekendtgørelse nr. 528 af 17. oktober 1978 om  

 foranstaltninger mod forstyrrelse af radiomodtagning).
Som følge af EMC-direktivet vil den danske lovgivning på området skulle  

 udvides til også at regulere forstyrrelser, der kan ramme andet udstyr end  

 radiomodtagere, f.eks. edb-anlæg, teleterminaler m.m.
Endvidere vil  

 lovgivningen skulle omfatte regler om elektroniske apparaters immunitet over  

 for elektrisk støj af enhver art, herunder påvirkninger fra radiobølger, som  

 udsendes fra radiosendere (f.eks. tv-stationer, biltelefoner, radaranlæg  

 o.lign.).
 Den nugældende radiostøjlov er fra 1963 (lov nr. 201 af 31. maj 1963 om  

 foranstaltninger mod forstyrrelse af radiomodtagning, se Folketingstidende  

 1962-63, sp. 4113, sp. 4457, sp. 5302 og sp. 5540; A 1497; B 787 og 839; C  

 439) med ændring i 1978 (lov nr. 196 af 3. maj 1978, se Folketingstidende  

 1977-78, sp. 3925, sp. 4630, sp. 9136 og sp. 9326; A 2319; B 701; C 449).
Loven om beskyttelse mod elektromagnetiske forstyrrelser skal erstatte den  

 gældende radiostøjlov.
Betydelige dele af radiostøjlovens principper ønskes  

 dog bibeholdt, idet de anses for at have været værdifulde i forbindelse med  

 tilvejebringelsen og opretholdelsen af ordnede forhold på radiostøjområdet.  

 Det gælder især principperne om forebyggelse og afhjælpning af forstyrrelser.
Der er således tale om en samling af retsregler, som viderefører og  

 supplerer de hidtidige danske retsregler, samtidig med at EMC-direktivet  

 iværksættes.
Radiostøjlovens karakter af rammelov bibeholdes og suppleres med  

 bemyndigelser til kommunikationsministeren til at fastsætte de nødvendige  

 detaljerede regler om lovens gennemførelse.
Der er derigennem mulighed for i  

 detaljerne at tilpasse de fremtidige danske retsregler til kommende  

 EF-særdirektiver om EMC og den generelle teknologiske udvikling, der særligt  

 på elektronikområdet må påregnes at ville medføre mange nye apparatkategorier  

 og anvendelsesmuligheder, som det ikke på forhånd vil være muligt at beskrive  

 i detaljer.
I medfør af pkt. 11 i EF-Rådsbeslutning af 15. april 1958, der er udstedt  

 med hjemmel i Traktatens artikel 223, stk. 2, kan den enkelte medlemsstat for  

 så vidt angår elektronisk udstyr til militærbrug fravige den  

 fællesskabsmæssige regulering.
Inden for forsvaret findes særlige  

 bestemmelser om EMC-krav i forbindelse med indkøb af materiel.
Disse  

 bestemmelser vil være på linie med eller strengere end de europæiske  

 harmoniserede EMC-standarder, som danner grundlaget for denne lov.
Reglerne  

 om CE-mærkning vil derfor ikke blive forlangt opfyldt for leverancer til  

 forsvaret af det her omhandlede materiel.
Forsvaret vil dog uforandret skulle  

 følge regulering og anvisninger mod forstyrrelser af radiomodtagning.
A.
De gældende regler Den første lov om radioforstyrrelser er fra 1931, idet der ret hurtigt,  

 efter at den etablerede statsradiofonis udsendelser var begyndt midt i  

 1920'erne, viste sig behov for en beskyttelse af radiomodtagning mod  

 forstyrrelser fra elektriske anlæg.
I begyndelsen var der tale om en lov med  

 tidsbegrænset gyldighed, men erfaringen gennem årene har vist, at der til  

 stadighed vil være behov for at regulere forholdene med hensyn til radiostøj.  

 Der blev i 1941 gennemført en permanent ordning med pligt for ejere af  

 forstyrrende apparater til at afhjælpe konstaterede tilfælde af  

 forstyrrelser.
Ved radiostøjloven fra 1963 blev der indført det forebyggende princip, at  

 udstyr, der bringes på markedet, allerede på forhånd skal være passende  

 støjdæmpet.
Samtidig blev der indført almindelige grænseværdier for  

 udstråling o.lign. afgivelse af energi, som kan virke forstyrrende for  

 modtagning af radiotjenester i nærheden.
Baggrunden herfor var, at de  

 nødvendige tekniske dæmpningsforanstaltninger langt lettere og billigere  

 lader sig gennemføre i produktionsleddet.
En generel støjdæmpning af  

 færdigfabrikeret udstyr vil sædvanligvis blive besværligere og mere  

 bekostelig.
Efter vedtagelsen af radiostøjloven i 1963 er der udstedt en række  

 bekendtgørelser, der indeholder grænseværdier for støjudstråling og anden  

 afgivelse af elektrisk støj fra en række af de mest potentielle støjkilder:  

 El-apparater, motorer, køretøjers tændingsanlæg, radiofoni- og  

 fjernsynsmodtagere, lysrørsarmaturer samt højfrekvensapparater.  

 Grænseværdierne er i størst mulig udstrækning baseret på internationale  

 anbefalinger.
Der er således allerede gennemført en vis international  

 harmonisering af grænseværdierne.
For køretøjers tændingsanlæg, el-apparater  

 og lysrørsamaturer er de danske grænseværdier gennemført i overensstemmelse  

 med 3 EF-direktiver fra 1972 og 1976.
 Radiostøjlovens gennemførelse har betydet et drastisk fald i omfanget af  

 forekommende radiostøj, som tidligere gav anledning til betydelige  

 forstyrrelser af bl.a. radiofoni- og fjernsynsmodtagning.
De forebyggende foranstaltninger er baseret på overholdelse af  

 grænseværdier, som sikrer en vis generel forstyrrelsesfrihed.
Dette giver dog  

 ikke nogen ubetinget garanti mod forstyrrelser, idet der under uheldige  

 omstændigheder alligevel vil kunne forekomme forstyrrelser fra  

 forskriftsmæssigt udstyr, f.eks. hvor de forstyrrende apparater er placeret  

 tæt på modtageren.
Sådanne forstyrrelser afklares normalt ved helt lokale  

 arrangementer, f.eks. flytning af apparater eller forbedring af  

 modtageforholdene.
I særlige tilfælde har det vist sig nødvendigt for  

 virksomheder, som benytter følsomt elektronisk udstyr, at indføre forbud mod  

 brugen af f.eks. bærbare radiotelefoner på virksomhedens område.
Dette  

 skyldes, at virksomhedens udstyr (edb-anlæg, laboratorieudstyr, kontrol- og  

 styreudstyr) ikke har tilstrækkelig immunitet over for de kraftige  

 radiosignaler, der vil være i nærheden af selv små bærbare radiosendere.
Der  

 kan nævnes eksempler fra el-kraftværker, hospitaler og edb-anlæg, hvor brugen  

 af bærbare mobiltelefoner har måtte forbydes.
Hvis det er nødvendigt at foretage yderligere støjdæmpning til et lavere  

 niveau end under de gældende grænseværdier for at undgå forstyrrelser af en  

 lovligt bestående radiotjeneste, gælder i radiostøjloven den særlige regel,  

 at sådanne foranstaltninger kan forlanges gennemført, men udgifterne skal  

 afholdes af ejeren af det forstyrrede radioanlæg.
For radiofoni og fjernsyn  

 er det fastlagt, at Radiorådet (nu Danmarks Radios bestyrelse) kan bestemme,  

 at udgiften helt eller delvis skal afholdes af Danmarks Radio.
 I § 5 i den gældende radiostøjlov er fastlagt det princip, at lovens  

 afhjælpningsbestemmelser først tages i anvendelse, når det er konstateret, at  

 det forstyrrede modtageanlæg ikke er mere følsomt over for forstyrrelser end  

 sædvanligt for sådanne anlæg, og at anlægget ikke er opstillet på  

 uhensigtsmæssig måde.
 For de kategorier af elektriske apparater, hvor der ikke er fastsat  

 grænseværdier efter den hidtidige radiostøjlov (f.eks. edb-anlæg), bestemmer  

 radiostøjloven, at det i tilfælde af konstaterede forstyrrelser kan  

 forlanges, at ejeren (brugeren) af det forstyrrende apparat på egen  

 bekostning lader udføre filtrering, afskærmning, frekvensændring eller  

 indskrænkning af benyttelsestiden, således at støjen mindskes så meget, at  

 der sikres forstyrrelsesfri modtagning af dansk radiofoni og dansk fjernsyn  

 på det pågældende sted.
B.
EMC-direktivet Direktivet pålægger medlemsstaterne senest den 1. juli 1991 at vedtage og  

 offentliggøre den nødvendige lovgivning til at iværksætte direktivets  

 bestemmelser.
Direktivet er optrykt som bilag til lovforslaget.
I artikel 4 er givet en  

 generel beskrivelse af de beskyttelseskrav, der bør stilles til elektriske  

 apparater for at sikre den ønskede grad af elektromagnetisk kompatibilitet  

 (forligelighed) mellem apparaterne.
De grænseværdier, som fremover skal gælde  

 for støj og immunitet, skal fastlægges i harmoniserede standarder, som  

 udarbejdes af de europæiske standardiseringsorganer.
Derved skabes der for  

 alle EF-lande en fælles referencestandard, som udstyrs egenskaber kan baseres  

 på allerede i fabrikationsleddet.
 Direktivets hovedprincip er, at apparater, som opfylder en harmoniseret  

 standard, frit vil kunne markedsføres i hele EF-området uden at afvente  

 særlige nationale godkendelses- eller kontrolordninger.
 Medlemsstaterne pålægges at føre kontrol med, at beskyttelseskravene  

 overholdes i praksis.
Medlemsstaterne har først og fremmest pligt til at sikre, at der kun  

 markedsføres og ibrugtages apparater, der opfylder direktivets bestemmelser.  

 Apparater, som opfylder bestemmelserne, skal forsynes med et CE-mærke.
Hvis  

 det konstateres, at et CE-mærket apparat ikke opfylder  

 beskyttelseskravene, giver EMC-direktivets artikel 9 adgang til at begrænse  

 eller evt. helt forbyde markedsføringen.
 Direktivet indfører i denne forbindelse en informationsprocedure over for  

 EF-Kommissionen om tilfælde, hvor det i praksis er konstateret, at der er  

 markedsført apparater, som ikke opfylder EMC-direktivets krav.
 For de tilfælde, hvor medlemsstaterne får erfaring for, at de vedtagne  

 harmoniserede standarder ikke er tilstrækkelige til at give den ønskede grad  

 af beskyttelse mod forstyrrelser, er der i EMC-direktivets artikel 8 fastsat  

 en informationsprocedure over for EF-Kommissionen med sigte på at få ophævet  

 eller ændret de benyttede standarder.
C.
Lovens administrative og økonomiske konsekvenser Som omtalt i bemærkningerne til lovens § 1 påregnes de to eksisterende  

 støjtjenester, som er etableret under henholdsvis Danmarks Radio og P&T,  

 samlet i een støjtjeneste i den pr. 1. januar 1991 etablerede Telestyrelse  

 under P&T, hvor tilsyns- og kontrolvirksomhed i henhold til lovens kap. 4  

 vil blive varetaget.
Medarbejdere i Danmarks Radios Støjtjeneste vil i den  

 forbindelse blive tilbudt overflytning til Telestyrelsen med deres nuværende  

 arbejdsopgaver.
Der forventes overført et antal medarbejdere svarende til  

 maksimalt 16 årsværk fra Danmarks Radio.
Ved sammenlægning af de to støjtjenester vil en række sagstyper kunne  

 behandles mere effektivt.
Tidspunktet og de nærmere vilkår for  

 sammenlægningen af de to støjtjenester, herunder finansieringsspørgsmålet,  

 drøftes mellem Danmarks Radio og P&T.
 Med lovens ikrafttræden vil størstedelen af de gebyrer, som i dag opkræves  

 i forbindelse med registreringer og godkendelser i henhold til  

 bekendtgørelser under radiostøjloven, bortfalde, efterhånden som fabrikanter  

 og importører i løbet af overgangsperioden efter § 15 overgår til at anvende  

 de nye EMC-regler med CE-mærkning.
 De samlede økonomiske konsekvenser af lovens ikrafttræden og den nævnte  

 samling af støjtjenesterne tilrettelægges således, at ændringerne holdes  

 inden for P&T's nettotal.
Efter vedtagelsen af radiostøjloven i 1963 nedsatte ministeren for  

 offentlige arbejder (nu kommunikationsministeren) et Radiostøjnævn.
Nævnets  

 sammensætning fremgår af radiostøjlovens § 10. Nævnet har været rådgivende  

 for ministeren, P&T og Danmarks Radio om lovens administration.
Navnlig i årene umiddelbart efter lovens vedtagelse udførte nævnet et  

 stort arbejde i forbindelse med tilrettelæggelse af nye bestemmelser om  

 grænseværdier for udstråling m.v. og godkendelsesprocedurer.
Gennem nævnets  

 arbejde blev der etableret et frugtbart samarbejde mellem de offentlige  

 myndigheder, Industrirådet og Arbejderbevægelsens Erhvervsråd, som har  

 medvirket til at skabe velordnede forhold på radiostøjområdet.
Fastlæggelse af grænseværdier for radiostøj og immunitet (EMC-standarder)  

 vil fremover blive varetaget af de europæiske standardiseringsorganer i  

 overensstemmelse med principperne i EF's resolution af 7. maj 1985 om en ny  

 metode i forbindelse med teknisk harmonisering og standarder.
Danske  

 virksomheder og organisationer, som har interesse for  

 standardiseringsarbejdet på EMC-området, kan deltage direkte i de pågældende  

 organer eller i de danske kontaktgrupper til standardiseringsorganerne.
Hovedformålet med nævnets virke er dermed ikke længere til stede.  

 Radiostøjnævnet vil derfor ikke blive videreført som et permanent forum.
I  

 stedet vil P&T efter behov etablere mere uformelle kontaktmøder  

 (ERFA-grupper) med repræsentanter for industri- og brugerinteresser.
Radiostøjnævnets medlemmer beskikkes for 4 år ad gangen.
Den nuværende  

 beskikkelsesperiode udløber den 31. december 1991.
Bemærkninger til de enkelte bestemmelser Til § 1 § 1, stk. 1, fastslår, at loven finder anvendelse på apparater, der kan  

 fremkalde elektromagnetiske forstyrrelser, eller hvis funktion kan blive  

 påvirket af sådanne forstyrrelser.
 Bestemmelsen i stk. 1 svarer til artikel 2 i EMC-direktivet.
I modsætning til § 1, stk. 1, i radiostøjloven omfatter nærværende lovs  

 anvendelsesområde ikke kun apparater, der kan fremkalde elektromagnetiske  

 forstyrrelser, men også apparater, der kan lade sig påvirke af sådanne  

 forstyrrelser.
Den nye lov får dermed et bredere anvendelsesområde end  

 radiostøjloven.
Definitionen i stk. 2 svarer til definitionen i artikel 1, nr. 1, i  

 EMC-direktivet.
Loven omfatter herefter alle elektriske og elektroniske  

 apparater, instrumenter og anlæg, som kan fremkalde elektromagnetiske  

 forstyrrelser, eller hvis funktion kan påvirkes af sådanne forstyrrelser.
Definitionen af apparater er meget bred.
Der kan således ikke gives en  

 udtømmende opremsning af, hvilke apparater m.v. som er omfattet.
Afgørende må  

 være, om apparatet kan fremkalde elektromagnetiske forstyrrelser eller om  

 dets funktion kan blive påvirket heraf, jf. stk. 1.
 I EMC-direktivets bilag III er givet en række eksempler på de apparater  

 m.m., som navnlig har interesse i EMC-sammenhæng.
 Definitionen i stk. 3 svarer til artikel 1, nr. 2, i EMC-direktivet.
 De elektromagnetiske fænomener, som reguleres efter denne lov, vil være de  

 bivirkninger, der kan være for omgivelserne som følge af elektriske (herunder  

 elektroniske) apparaters normalfunktion, f.eks. som udstråling fra  

 apparaterne, eventuelt fra deres kabinet, eller som bortledning af energi  

 langs tilsluttede ledninger, kabler eller lignende (f.eks. strømforsyning,  

 rør, telefonledninger m.m.).
 Et apparats immunitet er dets konstruktive værn mod sådanne påvirkninger  

 samt mod påvirkninger fra f.eks. lynnedslag og udstråling fra radiosendere.
Ved konstruktionen af apparater må der derfor foretages en afvejning af  

 omfanget af på den ene side de krav, der stilles om begrænsning af udstråling  

 m.v., og på den anden side kravene til apparaters evne til at modstå  

 påvirkninger af en vis størrelse.
Denne afvejning vil også indgå i de  

 europæiske standardiseringsorganers udarbejdelse af de harmoniserede  

 standarder, jf. bemærkningerne til § 7.
Til § 2 Bestemmelsen svarer til indholdet af EMC-direktivets artikel 4.
 Bestemmelsen iværksætter direktivets krav om, at apparater ikke må  

 frembringe kraftigere elektromagnetiske forstyrrelser, end at andre apparater  

 kan fungere i overensstemmelse med deres formål, og at apparaterne skal have  

 tilstrækkelig immunitet over for elektromagnetiske forstyrrelser.
I forhold til radiostøjloven er der tale om udvidede krav.
Radiostøjloven  

 indeholder kun en indirekte generel regel om apparaters immunitet i § 5, og  

 giver ikke hjemmel til at fastsætte egentlige grænseværdier for immunitet.
Bestemmelsen er en generel beskrivelse af de væsentlige beskyttelseskrav,  

 som skal opfyldes.
De tekniske grænseværdier for afgivelse af energi og for  

 immunitet vil blive fastsat i harmoniserede standarder.
 De nærmere regler om attestation for opfyldelse af § 2 forudsættes fastsat  

 af kommunikationsministeren, jf. § 3, stk. 4.
Til § 3 Bestemmelsen i stk. 1 fastslår, at apparater kun må markedsføres, tages i  

 brug eller anvendes, hvis de opfylder de i § 2 fastsatte beskyttelseskrav, og  

 når overensstemmelsen hermed er dokumenteret ved EF-overensstemmelsesmærket  

 (CE).
Hvis apparatet er omfattet af andre harmoniseringsdirektiver, må mærket  

 dog kun anvendes, hvis apparatet også opfylder beskyttelseskravene i disse  

 direktiver.
Som eksempler kan nævnes Rådets direktiv af 3. maj 1988 om  

 indbyrdes tilnærmelse af medlemsstaternes lovgivning om sikkerhedskrav til  

 legetøj (88/378/EØF) eller Rådets direktiv af 14. juni 1989 om indbyrdes  

 tilnærmelse af medlemsstaternes lovgivning om maskiner (89/392/EØF).
 En generel EF-retsakt om anvendelse af CE-mærket er under forberedelse i  

 EF-regi.
 Stk. 2 fastslår, at apparater, der er taget i brug før den 1. januar 1992,  

 fortsat må anvendes, uanset at disse apparater ikke opfylder kravene i stk.  

 1.
Bestemmelsen i stk. 3 svarer til artikel 7, stk. 1, i EMC-direktivet.
Der  

 er tale om en formodningsregel, der pålægger landene at gå ud fra, at når et  

 apparat opfylder en harmoniseret eller national EMC-standard, der er  

 EF-notificeret, er beskyttelseskravene opfyldt.
 Bestemmelsen i stk. 4 bemyndiger kommunikationsministeren til at fastsætte  

 nærmere regler om attestation for opfyldelse af § 2 og CE-mærkning af  

 apparater.
 Bemyndigelsen forudsættes udnyttet til i bekendtgørelsesform at  

 implementere bestemmelserne i EMC-direktivets artikel 10. Heri er fastsat  

 nærmere regler for, hvordan fabrikanter eller importører skal attestere, at  

 apparater opfylder beskyttelseskravene.
For apparater, der opfylder en harmoniseret eller national EMC-standard,  

 der er EF-notificeret, vil overensstemmelse med bestemmelserne i  

 EMC-direktivet skulle attesteres ved en EF-overensstemmelseserklæring.  

 Erklæringen udstedes af fabrikanten eller dennes befuldmægtigede, der er  

 etableret i Fællesskabet.
Erklæringen skal kunne stilles til rådighed for den  

 kompetente myndighed i en periode på ti år efter, at markedsføringen af  

 apparaterne er påbegyndt.
Der stilles i disse tilfælde ikke krav om  

 forudgående prøvning på kompetente laboratorier.
 For apparater, der ikke eller kun delvis opfylder en harmoniseret eller  

 national EMC-standard, der er EF-notificeret, eller hvis der ikke findes  

 nogen standarder, skal fabrikanten eller dennes befuldmægtigede, der er  

 etableret i Fællesskabet, så snart markedsføringen påbegyndes, kunne stille  

 et teknisk konstruktionsdossier til rådighed for de kompetente myndigheder.  

 Dette dossier skal kunne stilles til rådighed for de kompetente myndigheder i  

 en periode på ti år, efter at markedsføringen af apparaterne er påbegyndt.
Dossieret skal bl.a. indeholde en rapport fra et kompetent organ.
Grunden  

 hertil er bl.a., at der - når der ikke anvendes en EMC-standard - er behov  

 for en dokumentation, der viser, om beskyttelseskravene er opfyldt.
 Bekendtgørelsen vil tillige indeholde nærmere regler om udformning af  

 EF-overensstemmelseserklæringen, EF-overensstemmelsesmærket (CE-mærket),  

 eventuelle overgangsordninger i henhold til § 15 i loven og om det tekniske  

 konstruktionsdossier.
EMC-direktivet indeholder i artikel 10, stk. 4 og stk. 5, bestemmelser om,  

 at fabrikanter af teleterminaler og radiosendere skal skaffe en såkaldt  

 EF-typeattest fra et kompetent organ, som skal godkendes af vedkommende lands  

 myndighed og anmeldes til EF-Kommissionen.
EF-typeattesten skal indeholde  

 konstatering af, at EMC-kravene er opfyldt for vedkommende type apparat,  

 således at fabrikanten har grundlag for at udstede  

 EF-overensstemmelseserklæringen.
Allerede i forbindelse med vedtagelsen af EMC-direktivet blev der fra  

 britisk side taget forbehold med hensyn til bestemmelsen i artikel 10, stk.  

 4, i EMC-direktivet.
Dette forbehold er blevet inddraget i forhandlingerne i  

 EF om et nyt direktiv om teleterminaler til afløsning af et direktiv fra 1986  

 om første fase af den gensidige anerkendelse af typegodkendelser for  

 teleterminaler (86/361/EØF). Dette nye direktiv, der ventes vedtaget i  

 begyndelsen af 1991, vil indeholde særlige EMC-krav for teleterminaler til  

 det offentlige telenet med ophævelse af EMC-direktivets artikel 10, stk. 4,  

 om EF-typeattest for generelle EMC-krav.
På baggrund heraf er dette krav ikke  

 medtaget i loven.
 Bestemmelsen i artikel 10, stk. 5, om EF-typeattest fra et anerkendt  

 organ, når der er tale om radiosendere, vil blive varetaget i forbindelse med  

 typegodkendelsen af radiosendere i henhold til radiokommunikationsloven og  

 behandles derfor ikke i loven.
Til § 4 Bestemmelsen svarer til indholdet af artikel 2, stk. 3, i EMC-direktivet.
For radioudstyr, der anvendes af radioamatører, gælder bestemmelsen  

 således kun, såfremt udstyret findes i handelen.
Salg af hjemmebygget  

 amatørudstyr mellem radioamatører vil dermed ikke være omfattet, medmindre  

 salget antager et egentligt kommercielt tilsnit.
Til § 5 Bestemmelsen gør det muligt at implementere eventuelle kommende  

 særdirektiver på EMC-området.
Endvidere skal bestemmelsen sikre de nødvendige  

 foranstaltninger i forbindelse med EMC-direktivets gennemførelse.
Til § 6 Bestemmelsen skal anvendes i konkrete forstyrrelsestilfælde.
 Princippet om, at det er ejerne (brugerne), der skal bekoste, at  

 apparaterne bringes i overensstemmelse med beskyttelseskravene, svarer til §  

 2, stk. 1, i radiostøjloven.
Bestemmelsen skal ses i sammenhæng med bestemmelsen i § 11, hvorefter  

 ministeren fastsætter bestemmelser om bl.a. forbud mod markedsføring,  

 ibrugttagning og anvendelse af apparater, hvor det er konstateret, at kravene  

 i loven ikke er overholdt.
I sådanne tilfælde kan vedkommende forhandler  

 tilpligtes at tilbagetage apparaterne.
Til § 7 Bestemmelsen indeholder en bemyndigelse til kommunikationsministeren til  

 at fastsætte nærmere bestemmelser om afhjælpning af elektromagnetiske  

 forstyrrelser.
De harmoniserede standarder skal fremover tjene som norm for, at  

 beskyttelseskravene er opfyldt.
Overholdelse af standarderne vil ikke bevirke  

 en 100 pct. garanti mod forstyrrelser.
Dette skyldes bl.a., at  

 grænseværdierne i standarderne er baseret på, at 80 pct. af de  

 masseproducerede enheder opfylder grænseværdierne med mindst 80 pct.  

 sandsynlighed.
Standarderne er således lagt på et niveau, der sikrer  

 forstyrrelsesfrihed under den almindeligst forekommende anvendelse af  

 apparatet.
 Forstyrrelser vil også kunne opstå som følge af fejl i apparater.
Det anses derfor for nødvendigt at bemyndige ministeren til at fastsætte  

 nærmere regler om afhjælpning af forstyrrelser.
Bestemmelsen forventes  

 udnyttet til udstedelse af en bekendtgørelse om afhjælpning af forstyrrelser.  

 Bekendtgørelsen vil i vidt omfang skulle indeholde regler svarende til  

 radiostøjlovens regler om pligt til afhjælpning af forstyrrelser.
Til § 8 Bestemmelsen vedrører tilfælde, hvor forstyrrelser stammer fra apparater,  

 som er taget i brug før lovens ikrafttræden eller i perioden frem til 1.  

 januar 1996 i henhold til bestemmelser udstedt i medfør af § 15.
 Stk. 2 omfatter de kategorier af apparater, hvor der ikke i dag eksisterer  

 bestemmelser (grænseværdier).
 Det påhviler ejeren (brugeren) af det forstyrrende apparat på egen  

 bekostning at træffe sådanne foranstaltninger f.eks. med hensyn til  

 filtrering, afskærmning, frekvensændring eller indskrænkning af  

 benyttelsestiden, at den forstyrrende udstråling eller anden afgivelse af  

 elektrisk energi formindskes til en grad, der sikrer forstyrrelsesfri  

 modtagning af de i stk. 1 nævnte radiotjenester.
 Bestemmelsen i stk. 2 svarer til § 2, stk. 2, i radiostøjloven.
 Bestemmelsen i stk. 3 giver kommunikationsministeren adgang til at  

 bestemme, at de nye regler om afhjælpning af forstyrrelser også skal omfatte  

 apparater, der er taget i brug før den 1. januar 1992, i de tilfælde, hvor  

 det anses for nødvendigt.
§ 8 skal ses i sammenhæng med bestemmelsen i § 11, hvorefter ministeren  

 kan fastsætte bestemmelser om bl.a. forbud mod markedsføring, ibrugttagning  

 og anvendelse af apparater, hvor det er konstateret, at kravene i loven ikke  

 er overholdt.
I sådanne tilfælde kan vedkommende forhandler tilpligtes at  

 tilbagetage apparaterne.
Til § 9 Bestemmelsen i stk. 1 svarer til indholdet i EMC-direktivets artikel 6,  

 stk. 1. Den omhandler situationer, hvor der kan være behov for at afhjælpe  

 eller undgå særligt alvorlige forstyrrelser og for at give en særlig  

 beskyttelse af offentlige telekommunikationsnet eller modtage- eller  

 sendestationer, der anvendes til sikkerhedsformål.
Bemyndigelsen vil bl.a. blive anvendt til regulering af brugen af  

 højfrekvensapparater.
Der vil i princippet blive tale om en videreførelse af  

 den nugældende bekendtgørelse nr. 568 af 20. november 1984 om støjspænding og  

 udstråling fra højfrekvensanlæg, som er udstedt i medfør af radiostøjloven.
Bestemmelsen i stk. 2 viderefører § 7 i radiostøjloven.
Bestemmelsen  

 forudsættes kun anvendt i særligt begrundede tilfælde, hvor en  

 forstyrrelseskilde rammer livsvigtige eller særlige samfundsvigtige  

 tjenester, f.eks. nødtjenesten på en kystradiostation eller en brandtjeneste.  

 Bestemmelsen giver mulighed for hurtigt at gribe ind og kræve driften af det  

 forstyrrende apparat standset øjeblikkeligt, f.eks. ved at plombere anlægget.
Til § 10 Bestemmelsen svarer til § 4 i radiostøjloven.
Bestemmelsen forudsættes kun anvendt i særligt begrundede tilfælde.
Det  

 tilsigtes med denne bestemmelse at skabe en præventiv beskyttelse af visse  

 vigtige modtagestationer.
 For samfundsvigtige radiotjenester, som f.eks. landets kommercielle  

 radioforbindelser med udlandet eller forbindelser med skibe og luftfartøjer,  

 herunder sikkerheds- og redningstjenester, kan det være af afgørende  

 betydning, at enhver mulighed for forstyrrelser på forhånd kan udelukkes.  

 Kommunikationsministeren bemyndiges derfor til at iværksætte ekspropriation i  

 de tilfælde, hvor der ikke med hjemmel i loven kan sikres en samfundsvigtig  

 radiotjeneste tilstrækkelig beskyttelse mod forstyrrelse.
I visse tilfælde er det en forudsætning for tilfredsstillende modtagning,  

 navnlig for militærets radar- og pejlestationer, at der ikke rejser sig for  

 store fysiske hindringer i form af bygninger i nærheden af sende- eller  

 modtagestationer.
Der må derfor kunne nedlægges forbud mod bebyggelse,  

 eventuelt over en vis højde, inden for et nærmere angivet område til  

 beskyttelse af samfundsvigtige tjenester.
 Forbud i henhold til denne bestemmelse imod anvendelse af visse elektriske  

 apparater og anlæg eller mod opførelse af bygninger osv. vil ske ved pålæg af  

 servitut på ejendomme om fornødent gennem ekspropriation efter sædvanlige  

 regler herom.
Til § 11 Bestemmelsen i stk. 1 er en udmøntning af EMC-direktivets artikel 3, der  

 pålægger medlemsstaterne at sikre, at der kun markedsføres og ibrugttages  

 apparater, som opfylder direktivets krav.
 Kommunikationsministeren bemyndiges til at fastsætte bestemmelser om  

 tilsyn og kontrol med overholdelsen af loven og de i henhold hertil fastsatte  

 bestemmelser.
 Bestemmelserne i direktivet indebærer, at der i EMC-mæssig henseende som  

 hovedregel ikke skal foretages en generel registrering eller godkendelse af  

 apparater omfattet af loven hos offentlige myndigheder.
De eksisterende krav om typegodkendelse og tilladelse for radioanlæg i  

 henhold til lov om radiokommunikation opretholdes uændret.
Der henvises i  

 øvrigt til bemærkningerne til § 3.
 Det anses for nødvendigt, at der foretages stikprøvevis kontrol af, om  

 apparater er forsynet med CE-mærket, dvs. om betingelserne for markedsføring  

 er opfyldt.
Udover kontrol med mærkning forudsættes der stikprøvevis indhentet  

 dokumentation for, at CE-mærkede apparater overholder de forudsætninger, som  

 de er markedsført under.
Markedskontrollen tænkes primært koncentreret om  

 detailleddet.
 Der forudsættes foretaget kontrolmålinger af apparater særligt i tilfælde,  

 hvor det er konstateret, at de giver anledning til forstyrrelser, eller at de  

 er særlig følsomme over for støjfelter.
 Såfremt kontrolmålinger viser, at apparater ikke opfylder de stillede  

 krav, forudsættes det, at der kan iværksættes sanktioner over for firmaer,  

 som unddrager sig omkostninger til støjdæmpning, prøvning og mærkning.
Kontrol hos brugere forventes kun udført i forbindelse med konkrete  

 forstyrrelsessager.
Ved sådanne lejligheder kan det samtidig kontrolleres, om  

 apparaterne er korrekt installeret og vedligeholdt og anvendt i  

 overensstemmelse med deres formål.
 Bemyndigelsen i stk. 1 vil blive udnyttet i bekendtgørelsesform, jf. også  

 § 3, stk. 4, hvorefter kommunikationsministeren fastsætter regler om  

 attestation for opfyldelse af § 2 om markedsføring og mærkning af apparater i  

 forbindelse med markedsføring.
 Bestemmelserne i stk. 2 og stk. 3 svarer til § 9 i radiostøjloven.  

 Bestemmelserne er i øvrigt identiske med tilsvarende bestemmelser om tilsyn  

 og kontrol inden for teleterminalområdet.
 Bestemmelserne om, at repræsentanter for tilsynsmyndigheden skal have  

 adgang til uden retskendelse mod forevisning af behørig legitimation at  

 foretage undersøgelser, skal sikre, at der hurtigt og let kan foretages de  

 nødvendige undersøgelser og de pågældende forstyrrelser dermed afværges.
Tilsynet med overholdelse af radiostøjlovens bestemmelser er i dag delt  

 mellem P&T og Danmarks Radios Støjtjeneste.
Radiostøjlovens § 8  

 fastlægger, at Danmarks Radio tager sig af sager vedrørende forstyrrelser ved  

 modtagning af radiofoni og fjernsyn, mens P&T tager sig af forstyrrelser  

 af alle øvrige lovligt bestående radiotjenester.
Praksis har vist, at der er behov for en offentlig støjtjeneste.
Også  

 efter lovens ikrafttræden anses det for vigtigt, at der eksisterer en uvildig  

 støjtjeneste, som kan varetage alle brugeres interesser i forstyrrelsessager,  

 og som kan virke som uvildigt organ set i relation til EMC-direktivets  

 bestemmelser om kontrol af markedet m.v.
Med fremkomsten af andre medier end Danmarks Radio (TV 2 og lokal-tv og  

 -radio) har udviklingen gjort det naturligt at overveje en samling af de to  

 støjtjenester (Danmarks Radios Støjtjeneste og P&T). Derved opnås, at en  

 række sagstyper vil kunne behandles mere effektivt, og at risikoen for  

 eventuel parallel sagsbehandling forsvinder.
Støjtjenestens kundevendte  

 erfaring kan dermed udnyttes bedre sammen med den ekspertise, der i forvejen  

 findes i P&T.
Efter indstilling fra de berørte virksomheder er der truffet principiel  

 beslutning om denne sammenlægning.
Tidspunktet og de nærmere vilkår for  

 overførelse af personale m.m. drøftes mellem Danmarks Radio og  

 Generaldirektoratet for P&T.
Til § 12 Tilsyn og kontrol med overholdelse af loven og de i henhold til loven  

 fastsatte bestemmelser vil medføre en række udgifter i forbindelse med  

 kontrolbesøg, målinger på laboratorier m.v., jf. i øvrigt bemærkningerne til  

 § 11. Med denne bestemmelse åbnes der mulighed for, at ministeren kan  

 fastsætte bestemmelser om opkrævning af gebyrer i forbindelse med visse  

 tjenesteydelser fra støjtjenesten.
Opkrævning af gebyrer tænkes primært  

 anvendt i tilfælde, hvor støjtjenesten optræder som egentlig  

 konsulentvirksomhed.
Til § 13 Bestemmelsen svarer til § 12 i radiostøjloven.
Til § 14 Lovens ikrafttrædelsesdato skal ses på baggrund af artikel 12 i  

 EMC-direktivet.
Heraf fremgår, at direktivets bestemmelser skal anvendes i  

 medlemsstaterne fra den 1. januar 1992.
 Radiostøjloven ophæves samtidig med lovens ikrafttræden.
Til § 15 Det fremgår af EMC-direktivet, at nationale ordninger kan opretholdes  

 indtil den 31. december 1992, hvis der ikke findes hamoniserede eller  

 notificerede nationale standarder.
Herudover indeholder direktivet ingen  

 overgangsbestemmelser.
 En forudsætning for, at direktivet kan virke efter hensigten er, at der  

 foreligger nødvendige harmoniserede standarder så betids, at det bliver  

 muligt for fabrikanter/importører at opfylde disse på tidspunktet for  

 EMC-direktivets ikrafttræden.
Udarbejdelsen af harmoniserede standarder på EMC-området varetages af de  

 europæiske standardiseringsorganer.
De første såkaldte  

 »generic-standarder« forventes at foreligge medio 1991. Den sene  

 fremkomst af standarderne bevirker, at det i praksis vil være særdeles  

 vanskeligt for fabrikanter/importører at overholde standarderne på  

 tidspunktet for direktivets ikrafttræden.
 Manglen på harmoniserede standarder kombineret med den korte  

 overgangsordning i direktivet har bevirket, at der særligt fra industriens  

 side er fremsat ønske om mere fleksible overgangsordninger, der gør det  

 praktisk muligt for fabrikanter/importører at efterleve direktivets krav.
I de øvrige EF-lande har lignende ønsker været fremsat.
Ved en uformel  

 drøftelse i Kommissionsregi den 4. december 1990 har Kommissionen derfor  

 meddelt, at den har til hensigt at fremsætte forslag om ændring af  

 EMC-direktivet.
Konkret foreslås indført bestemmelser om, at det i perioden  

 frem til 1. januar 1996 bliver frivilligt for fabrikanter/importører, om de  

 vil opfylde direktivets krav.
Samtidig vil medlemslandene blive bemyndiget  

 til at opretholde de nationale regler for markedsføring m.m., som er gældende  

 forud for EMC-direktivets ikrafttræden, i perioden frem til 1. januar 1996.
Ændringen vil blive gennemført som et formelt ændringsforslag til  

 direktivet.
De etablerede procedurer for vedtagelse af Rådsdirektiver  

 indebærer, at ændringsforslaget tidligst vil kunne være endeligt vedtaget  

 ultimo 1991.
 Kommissionen har opfordret medlemslandene til at tage højde for de ændrede  

 overgangsbestemmelser allerede i forbindelse med implementeringen af  

 EMC-direktivet fra 3. maj 1989 (89/336/EØF). Kommissionen har samtidig  

 tilkendegivet, at den ikke vil indlede traktatkrænkelsessag mod de enkelte  

 medlemslande for at indføre overgangsbestemmelser, som ikke har hjemmel i den  

 oprindelige direktivtekst.
 Bestemmelsen bemyndiger derfor ministeren til at fastsætte bestemmelser,  

 der muliggør fortsat markedsføring af apparater, der lovligt har kunnet  

 markedsføres forud for lovens ikrafttræden.
 Fabrikanter m.fl. kan herefter i overgangsperioden frem til 1. januar 1996  

 frit vælge mellem at opfylde EMC-direktivets bestemmelser eller at fortsætte  

 markedsføringen efter de hidtil gældende regler.
Hvis EMC-direktivets krav ikke er opfyldt, må fabrikanter m.fl. ikke  

 påsætte CE-mærket.
Derved fortabes også adgangen til frit at markedsføre  

 apparatet i de øvrige medlemslande, og fabrikanterne vil, som tilfældet er  

 idag, være henvist til at opfylde de enkelte medlemslandes nationale  

 bestemmelser.
Til § 16 Loven skal på samme måde som radiostøjloven ikke gælde for Færøerne og  

 Grønland, da dette sagsområde er et hjemmestyreanliggende.
Bilag 1 Uddrag af De Europæiske Fællesskabers Tidende (Nr.
L 139/19 af 23. maj  

 1989) RÅDETS DIREKTIV af 3. maj 1989 om indbyrdes tilnærmelse af medlemsstaternes lovgivning om  

 elektromagnetisk kompatibilitet (89/336/EØF) RÅDET FOR DE EUROPÆISKE FÆLLESSKABER HAR - under henvisning til Traktaten om Oprettelse af Det Europæiske Økonomiske  

 Fællesskab, særlig artikel 100A, under henvisning til forslag fra Kommissionen (1), i samarbejde med Europa-Parlamentet (2), under henvisning til udtalelse fra Det Økonomiske og Sociale Udvalg (3),  

 og ud fra følgende betragtninger:
Det er vigtigt, at der vedtages foranstaltninger med henblik på gradvist  

 at etablere det indre marked i løbet af en periode, der udløber den 31.  

 december 1992; det indre marked omfatter et område uden indre grænser, inden  

 for hvilket der er fri bevægelighed for varer, personer, tjenesteydelser og  

 kapital; det påhviler medlemsstaterne at sørge for, at radiokommunikation samt  

 mekanismer, apparater og systemer, hvis funktion kan vanskeliggøres af  

 elektromagnetiske forstyrrelser fremkaldt af elektriske og elektroniske  

 apparater, er tilstrækkelig beskyttet mod problemer forårsaget af disse  

 forstyrrelser; det påhviler ligeledes medlemsstaterne at sørge for, at  

 eldistibutionsnettene og udstyr, som forsynes med elektricitet fra disse net,  

 er beskyttet mod eventuelle elektromagnetiske forstyrrelser; Rådets direktiv 86/361/EØF af 24. juli 1986 om første fase af den  

 gensidige anerkendelse af typegodkendelser af teleterminaludstyr (4)  

 omhandler navnlig de signaler, dette udstyr udsender under normal funktion,  

 og beskyttelse af de offentlige telekommunikationsnet mod beskadigelse;  

 tilbage står derfor at sørge for en tilstrækkelig beskyttelse af disse net,  

 herunder de apparater, der er tilsluttet dem, mod forbigående forstyrrelser  

 fremkaldt af utilsigtede signaler, som disse apparater vil kunne udsende; der foreligger i en række medlemsstater ufravigelige bestemmelser, som  

 navnlig vedrører dels tilladelige niveauer for elektromagnetiske  

 forstyrrelser, som disse apparater kan tænkes at fremkalde, dels apparaternes  

 grad af immunitet over for sådanne signaler; disse ufravigelige bestemmelser  

 medfører ikke nødvendigvis forskellige beskyttelsesniveauer i  

 medlemsstaterne, men på grund af deres uensartethed udgør de hindringer for  

 samhandelen i Fællesskabet; de nationale bestemmelser vedrørende denne beskyttelse, bør harmoniseres  

 for at garantere den frie bevægeligehed for elektriske og elektroniske  

 apparater, uden at medlemsstaternes nuværende, velbegrundede  

 beskyttelsesniveauer sænkes; uanset reglen om fri bevægelighed for varer, som er en af Fællesskabets  

 grundregler, bør hindringer for den frie bevægelighed inden for Fællesskabet,  

 som skyldes uoverensstemmelser mellem de enkelte landes retsregler om  

 produkternes markedsføring, ifølge gældende fællesskabsret godkendes, for så  

 vidt de kan betragtes som nødvendige for at opfylde ufravigelige krav;  

 harmoniseringen af lovgivningen bør derfor i det foreliggende tilfælde  

 begrænses til de forskrifter, som er nødvendige for at opfylde  

 beskyttelseskravene med hensyn til elektromagnetisk kompatibilitet; disse  

 krav bør erstatte de nationale forskrifter på området; i dette direktiv opstilles derfor kun beskyttelseskravene med hensyn til  

 elektromagnetisk kompatibilitet; for at lette bevisførelsen for  

 overensstemmelse med disse krav er det vigtigt, at elektromagnetisk  

 kompatibilitet er omfattet af harmoniserede europæiske standarder, hvis  

 overholdelse sikrer produkterne en forhåndsformodning om, at de er i  

 overensstemmelse med beskyttelseskravene; sådanne harmoniserede europæiske  

 standarder udarbejdes af private organer og bør bevare deres ikke-bindende  

 status; i dette øjemed anerkendes Den Europæiske Komite for Elektroteknisk  

 Standardisering (CENELEC) som organ med kompetence til på dette direktivs  

 område at vedtage harmoniserede standarder i overensstemmelse med de  

 generelle retningslinjer for samarbejdet mellem Kommissionen, Den Europæiske  

 Komite for Standardisering (CEN) og CENELEC, som blev underskrevet den 13.  

 november 1984; i dette direktiv forstås der ved en harmoniseret standard en  

 teknisk specifikation (europæisk standard eller harmoniseringsdokument), som  

 er vedtaget af CENELEC efter henstilling fra Kommissionen i overensstemmelse  

 med Rådets direktiv 83/189/EØF af 28. marts 1983 om en informationsprocedure  

 med hensyn til tekniske standarder og forskrifter (5), senest ændret ved  

 direktiv 88/182/EØF (6), og ovennævnte generelle retningslinjer; indtil harmoniserede standarder i dette direktivs forstand er vedtaget,  

 bør den frie bevægelighed for varer lettes ved som en overgangsforanstaltning  

 at gennemføre accept på fællesskabsplan af apparater, som er i  

 overensstemmelse med nationale standarder, udvalgt efter en  

 fællesskabsprocedure til kontrol af, at disse nationale standarder opfylder  

 beskyttelseskravene i dette direktiv; EF-overensstemmelseserklæring for apparatet udgør en formodning om  

 apparatets overensstemmelse med dette direktiv; denne erklæring bør være  

 udformet så enkelt som muligt; for at opnå en effektiv beskyttelse på området elektromagnetisk  

 kompatibilitet bør overholdelsen af dette direktivs bestemmelser imidlertid,  

 for så vidt angår de apparater, der er omfattet af direktiv 86/361/EØF,  

 attesteres ved overensstemmelsesmærker eller -certifikater, der udstedes af  

 organer, som medlemsstaterne har anmeldt; for at lette den gensidige  

 anerkendelse af de mærker og certifikater, der udstedes af disse organer, bør  

 kriterierne for, hvorledes de udpeges, harmoniseres; alligevel kan det ske, at apparater forårsager gener for  

 radiokommunikationen og telekommunikationsnettene; der bør derfor indføres en  

 procedure med henblik på at afbøde denne risiko; dette direktiv gælder for de apparater og det materiel, der er omfattet af  

 direktiv 76/889/EØF (7) og 76/890/EØF (8) om tilnærmelse af medlemsstaternes  

 lovgivning om dels radiostøj, forårsaget af elektriske husholdningsapparater,  

 transportabelt værktøj og lignende apparater, dels radiostøjdæmpning af  

 armaturer med starter for lysstofrør; de nævnte direktiver bør derfor ophæves  

 - UDSTEDT FØLGENDE DIREKTIV:
Artikel 1 I dette direktiv forstås ved:
1) »apparater«: alle elektriske og elektroniske apparater  

 samt udstyr og anlæg, der indeholder elektriske og/eller elektroniske  

 komponenter 2) »elektromagnetisk forstyrrelse«: elektromagnetisk  

 fænomen, der kan forstyrre en mekanismes, et apparats eller et systems  

 funktion.
En elektromagnetisk forstyrrelse kan være elektromagnetisk støj, et  

 uønsket signal eller en ændring i selve udbredelsesmediet 3) »immunitet«: en mekanismes, et apparats eller et  

 systems evne til at fungere uden forringelse af kvaliteten, når der optræder  

 en elektromagnetisk forstyrrelse 4) »elektromagnetisk kompatibilitet«: en mekanismes, et  

 apparats eller et systems evne til at fungere tilfredsstillende i sit  

 elektromagnetiske miljø uden at frembringe elektromagnetiske forstyrrelser,  

 der er uantagelige for nogen del af dette miljø 5) »kompetent organ«: organ, som opfylder kriterierne i  

 bilag II, og som er anerkendt som et sådant 6) »EF-typeattest«: dokument, hvorved et organ, der er  

 anmeldt i henhold til artikel 10, stk. 6, attesterer, at den undersøgte  

 apparattype opfylder de relevante bestemmelser i dette direktiv.
Artikel 2 1. Dette direktiv finder anvendelse på apparater, der kan tænkes at  

 fremkalde elektromagnetiske forstyrrelser, eller hvis funktion kan tænkes at  

 blive påvirket af sådanne forstyrrelser.
 Direktivet fastsætter beskyttelseskrav og bestemmelser om  

 kontrolforanstaltninger i denne forbindelse.
 2. Dersom beskyttelseskrav i dette direktiv for visse apparaters  

 vedkommende harmoniseres ved særdirektiver, finder dette direktiv ikke  

 anvendelse, eller det ophører med at finde anvendelse for disse apparater og  

 beskyttelseskrav, så snart disse særdirektiver træder i kraft.
 3. Radioudstyr, der anvendes af radioamatører ifølge definition nr. 53 i  

 artikel 1 i radioreglementet, der indgår i Den Internationale  

 Telekommunikationskonvention, er ikke omfattet af dette direktivs  

 anvendelsesområde, medmindre udstyret findes i handelen.
Artikel 3 Medlemsstaterne træffer passende foranstaltninger til at sikre, at de i  

 artikel 2 omhandlede apparater kun kan markedsføres eller tages i brug, hvis  

 de opfylder de krav, der er fastsat i dette direktiv, er korrekt installerede  

 og vedligeholdt og anvendt i overensstemmelse med deres formål.
Artikel 4 De i artikel 2 omhandlede apparater skal være konstrueret på en sådan  

 måde, at a) de ikke frembringer kraftigere elektromagnetiske forstyrrelser, end at  

 radio- og telekommunikationsapparater samt andre apparater kan fungere i  

 overensstemmelse med deres formål b) apparaterne har tilstrækkelig iboende immunitet over for  

 elektromagnetiske forstyrrelser, så de kan fungere i overensstemmelse med  

 deres formål.
 De vigtigste beskyttelseskrav findes i bilag III.
Artikel 5 Medlemsstaterne kan ikke af grunde, der vedrører elektromagnetisk  

 kompatibilitet, modsætte sig, at apparater som omhandlet i dette direktiv,  

 der opfylder dettes bestemmelser, markedsføres og tages i brug på deres  

 område.
Artikel 6 1. Forskrifterne i dette direktiv er ikke til hinder for anvendelse i en  

 medlemsstat af følgende særlige foranstaltninger:
a) foranstaltninger vedrørende ibrugtagningen og brugen af apparatet, der  

 træffes med henblik på en særlig lokalitet for at afhjælpe et eksisterende  

 eller forventet problem vedrørende elektromagnetisk kompatibilitet b) foranstaltninger vedrørende installeringen af apparatet, der træffes  

 for at beskytte offentlige telekommunikationsnet eller modtage- eller  

 sendestationer, der anvendes af sikkerhedsgrunde.
 2. Medlemsstaterne underretter Kommissionen og de øvrige medlemsstater om  

 de særlige foranstaltninger, der træffes i medfør af stk. 1, jf. dog direktiv  

 83/189/EØF.
 3. Særlige foranstaltninger, der anerkendes som værende berettigede,  

 offentliggøres af Kommissionen i De Europæiske Fællesskabers Tidende  

 på behørig måde.
Artikel 7 1. Medlemsstaterne formoder, at apparaterne opfylder de i artikel 4  

 omhandlede beskyttelseskrav, når de er i overensstemmelse med:
a) de relevante nationale standarder til gennemførelse af de harmoniserede  

 standarder, hvis referencer er blevet offentliggjort i De Europæiske  

 Fællesskabers Tidende.
Medlemsstaterne offentliggør referencerne for  

 disse nationale standarder b) eller de i stk. 2 omhandlede relevante nationale standarder, for så  

 vidt der på de områder, disse standarder omfatter, ikke findes harmoniserede  

 standarder.
2. Medlemsstaterne meddeler Kommissionen ordlyden af deres i stk. 1, litra  

 b), omhandlede nationale standarder, som efter deres opfattelse opfylder de  

 beskyttelseskrav, der er omtalt i artikel 4. Kommissionen videresender straks  

 disse tekster til de andre medlemsstater.
Efter fremgangsmåden i artikel 8,  

 stk. 2, meddeler den medlemsstaterne de af de nævnte standarder, der giver  

 anledning til formodning om overensstemmelse med de i artikel 4 omtalte  

 beskyttelseskrav.
 Medlemsstaterne offentliggør referencerne for disse standarder.  

 Kommissionen offentliggør dem endvidere i De Europæiske Fællesskabers  

 Tidende.
 3. Medlemsstaterne anerkender, at apparater, for hvilke fabrikanten ikke  

 eller kun delvis har anvendt de i stk. 1 omhandlede standarder, eller for  

 hvilke der ikke findes standarder, formodes at være i overensstemmelse med  

 beskyttelseskravene i artikel 4, når deres overensstemmelse med disse krav  

 attesteres på den i artikel 10, stk. 2, omhandlede måde.
Artikel 8 1. Skønner en medlemsstat eller Kommissionen, at de i artikel 7, stk. 1,  

 litra a), omhandlede harmoniserede standarder ikke fuldt ud opfylder kravene  

 i artikel 4, forelægger medlemsstaten eller Kommissionen spørgsmålet for det  

 stående udvalg, der er oprettet ved direktiv 83/189/EØF, i det følgende  

 benævnt »udvalget«, og anfører sine bevæggrunde herfor.
Udvalget  

 afgiver straks udtalelse.
 På baggrund af udvalgets udtalelse meddeler Kommissionen snarest muligt  

 medlemsstaterne, om de pågældende standarder helt eller delvis skal udgå af  

 de i artikel 7, stk. 1, litra a), nævnte publikationer.
2. Efter at have modtaget den i artikel 7, stk. 2, nævnte meddelelse,  

 hører Kommissionen udvalget.
På baggrund af dettes udtalelse meddeler  

 Kommissionen snarest muligt medlemsstaterne, om den pågældende nationale  

 standard skal give anledning til formodning om overensstemmelse, og i  

 bekræftende fald, om dens referencer skal offentliggøres i de enkelte lande.
Skønner Kommissionen eller en medlemsstat, at en national standard ikke  

 længere opfylder de nødvendige betingelser for at blive betragtet som værende  

 i overensstemmelse med beskyttelseskravene i artikel 4, hører Kommissionen  

 udvalget, som straks afgiver udtalelse.
På baggrund af dettes udtalelse  

 meddeler Kommissionen snarest muligt medlemsstaterne, om den pågældende  

 standard stadig giver anledning til formodning om overensstemmelse, og i  

 benægtende fald om den helt eller delvist skal udgå af de i artikel 7, stk.  

 2, omhandlede publikationer.
Artikel 9 1. Konstaterer en medlemsstat, at et apparat, der er ledsaget af en af de  

 i artikel 10 fastlagte former for attestering, ikke opfylder de i artikel 4  

 omhandlede beskyttelseskrav, træffer den alle fornødne foranstaltninger for  

 at trække det pågældende apparat tilbage fra markedet, forbyde markedsføring  

 af det eller begrænse dets frie bevægelighed.
 Medlemsstaten underretter omgående Kommissionen om denne foranstaltning og  

 anfører begrundelsen for sin afgørelse, herunder om den manglende  

 overensstemmelse skyldes:
a) manglende opfyldelse af kravene i artikel 4, hvis apparatet ikke svarer  

 til de i artikel 7, stk. 1, nævnte standarder b) forkert anvendelse af de i artikel 7, stk. 1, nævnte standarder c) en mangel i selve de i artikel 7, stk. 1, nævnte standarder.
2. Kommissionen hører snarest muligt de berørte parter.
Konstaterer den  

 efter denne høring, at foranstaltningen er berettiget, underretter den  

 omgående den initiativtagende medlemsstat samt de øvrige medlemsstater.
 Er den i stk. 1 nævnte afgørelse begrundet i en mangel i standarderne, og  

 agter den medlemsstat, der har truffet de pågældende foranstaltninger, at  

 opretholde disse, forelægger Kommissionen, efter at have hørt parterne, sagen  

 for udvalget inden to måneder og iværksætter fremgangsmåden i artikel 8.
 3. Hvis et apparat, der ikke opfylder kravene, er ledsaget af en af de i  

 artikel 10 nævnte former for attestering, træffer den pågældende medlemsstat  

 passende foranstaltninger mod den, der har foretaget attesteringen, og  

 underretter Kommissionen og de øvrige medlemsstater herom.
 4. Kommissionen sørger for, at medlemsstaterne holdes underrettet om denne  

 procedures forløb og resultater.
Artikel 10 1. For så vidt angår apparater, for hvilke fabrikanten har anvendt de i  

 artikel 7, stk. 1, omhandlede standarder, attesteres apparaternes  

 overensstemmelse med bestemmelserne i dette direktiv ved en  

 EF-overensstemmelseserklæring, der udstedes af fabrikanten eller dennes  

 befuldmægtigede, der er etableret i Fællesskabet.
Denne erklæring skal  

 stilles til rådighed for den kompetente myndighed, i en periode på ti år  

 efter at markedsføringen af apparaterne er påbegyndt.
 Endvidere anbringer fabrikanten eller dennes befuldmægtigede, der er  

 etableret i Fællesskabet, EF-overensstemmelsesmærket på apparatet eller, hvis  

 dette ikke er muligt, på emballagen, brugsanvisningen eller garantibeviset.
 Hvis hverken fabrikanten eller dennes befuldmægtigede er etableret i  

 Fællesskabet, påhviler ovennævnte pligt til at stille  

 EF-overensstemmelseserklæringen til rådighed enhver person, som markedsfører  

 apparatet i Fællesskabet.
 Bestemmelserne vedrørende EF-erklæringen og EF-mærket findes i bilag I.
2. For så vidt angår apparater, for hvilke fabrikanten ikke eller kun  

 delvis har anvendt de i artikel 7, stk. 1, omhandlede standarder, eller  

 såfremt der ikke findes nogen standarder, skal fabrikanten eller dennes  

 befuldmægtigede, der er etableret i Fællesskabet, så snart markedsføringen  

 påbegyndes, stille et teknisk konstruktionsdossier til rådighed for de  

 kompetente myndigheder.
Dette dossier skal indeholde en beskrivelse af  

 apparatet og af de foranstaltninger, der er truffet for at sikre apparatets  

 overensstemmelse med de i artikel 4 omhandlede beskyttelseskrav, og skal  

 omfatte en teknisk rapport eller et certifikat fra et kompetent organ.
 Dette dossier skal stilles til rådighed for de kompetente myndigheder, i  

 en periode på ti år efter at markedsføringen af apparaterne er påbegyndt.
 Hvis hverken fabrikanten eller dennes befuldmægtigede er etableret i  

 Fællesskabet, påhviler denne pligt til at stille et teknisk dossier til  

 rådighed enhver person, som markedsfører apparatet i Fællesskabet.
 Apparatets overensstemmelse med det, der er beskrevet i det tekniske  

 dossier, attesteres efter fremgangsmåden i stk. 1.
 Medlemsstaterne formoder, at disse apparater er i overensstemmelse med de  

 i artikel 4 omhandlede beskyttelseskrav, jf. dog bestemmelserne i nærværende  

 stykke.
 *) 3. For så vidt de i artikel 7, stk. 1, omhand-lede standarder endnu  

 ikke findes, kan de pågældende apparater med forbehold af stk. 2 i nærværende  

 artikel i en overgangsperiode indtil senest den 31. december 1992 fortsat  

 være underlagt de nationale ordninger, der er gældende på datoen for dette  

 direktivs vedtagelse, forudsat at disse ordninger er forenelige med  

 Traktatens bestemmelser.
 ) 4. Overensstemmelse med dette direktiv attesteres for så vidt angår  

 apparater, der er omhandlet i artikel 2, stk. 2, i direktiv 86/361/EØF,  

 ifølge fremgangsmåden i stk. 1, efter at fabrikanten eller dennes  

 befuldmægtigede, der er etableret i Fællesskabet, for disse apparater har  

 fået meddelt EF-typeattest, der udstedes af et af de anmeldte organer, der er  

 nævnt i stk. 6 i nærværende artikel.
 5. For apparater, der er bygget til udsendelse af radiomeddelelser, som  

 defineret i Den Internationale Telekommunikationsunions konvention,  

 attesteres overensstemmelse med dette direktiv ifølge fremgangsmåden i stk.  

 1, efter at fabrikanten eller dennes befuldmægtigede, der er etableret i  

 Fællesskabet, for disse apparater har fået meddelt EF-typeattest, der  

 udstedes af et af de anmeldte organer, der er nævnt i stk. 6.
 Denne bestemmelse finder ikke anvendelse på ovennævnte apparater, når de  

 udelukkende er bygget og bestemt til radioamatørbrug som anført i artikel 2,  

 stk. 3.
 6. Hver medlemsstat giver Kommissionen og de andre medlemsstater  

 meddelelse om, hvilke myndigheder der er de kompetente som omhandlet i denne  

 artikel, og om, hvilke organer der skal udstede de EF-typeattester, der er  

 omhandlet i stk. 4 og 5. Kommissionen offentliggør til orientering i De  

 Europæiske Fællesskabers Tidende en liste over disse myndigheder og  

 organer og sørger for, at den ajourføres.
 Det præciseres i meddelelsen, om disse organer er kompetente i forbindelse  

 med alle de apparater, der er omfattet af dette direktiv, eller om deres  

 ansvar er begrænset til visse særlige områder.
 Medlemsstaterne anvender kriterierne i bilag II ved vurderingen af de  

 organer, der skal anmeldes.
 De organer, der opfylder de i de pågældende harmoniserede standarder  

 fastsatte vurderingskriterier, formodes at opfylde ovennævnte kriterier.
En medlemsstat, som har anmeldt et organ, skal trække sin godkendelse  

 tilbage, hvis den konstaterer, at dette organ ikke længere opfylder  

 kriterierne i bilag II.
Den underretter straks Kommissionen og de øvrige  

 medlemsstater herom.
Artikel 11 *) Direktiv 76/889/EØF og direktiv76/890/EØF ophæves fra den 1. januar  

 1992.
Artikel 12 1. Medlemsstaterne vedtager og offentliggør inden den 1. juli 1991 de  

 nødvendige love og administrative bestemmelser for at efterkomme dette  

 direktiv.
De underretter Kommissionen herom.
 De anvender disse bestemmelser fra den 1. januar 1992.
 2. Medlemsstaterne meddeler Kommissionen teksten til de nationale  

 retsforskrifter, som de udsteder på det område, der er omfattet af dette  

 direktiv.
Artikel 13 Dette direktiv er rettet til medlemsstaterne.
 Udfærdiget i Bruxelles, den 3. maj 1989.
På Rådets vegne P.
SOLBES Formand (1) EFT nr.
C 322 af 2.12.1987, s. 4.
(2) EFT nr.
C 262 af 10.10.1988, s. 82. EFT nr.
C 69 af 20.3.1989, s. 72.
(3) EFT nr.
C 134 af 24.5.1988, s. 2.
(4) EFT nr.
L 217 af 5.8.1986, s. 21.
(5) EFT nr.
L 109 af 26.4.1983, s. 8.
(6) EFT nr.
L 81 af 26.3.1988, s. 75.
(7) EFT nr.
L 336 af 4.12.1976, s. 1.
(8) EFT nr.
L 336 af 4.12.1976, s. 22.
 *) EF-kommissionen har givet tilsagn om at ville fremsætte forslag om en  

 overgangsordning frem til 1. januar 1996, se bemærkningerne til § 15. )  

 Artikel 10, stk. 4, påregnes ophævet i begyndelsen af 1991 i forbindelse med  

 vedtagelsen af et Rådsdirektiv om teleterminaler til afløsning af direktiv  

 86/361/EØF, se omtalen af EMC-direktivets artikel 10 i bemærkningerne til  

 lovforslagets § 3.
Bilag I 1. EF-overensstemmelseserklæring EF-overensstemmelseserklæringen skal omfatte følgende elementer:
- en beskrivelse af de(t) pågældende apparat(er) - en henvisning til de specifikationer, i forhold til hvilke  

 overensstemmelsen er erklæret, og evt. til de nationale foranstaltninger, der  

 er truffet for at sikre, at apparaterne er i overensstemmelse med direktivets  

 bestemmelser - en angivelse af den underskriver, der har fået fuldmagt til at forpligte  

 fabrikanten eller dennes befuldmægtigede - evt. en henvisning til den EF-typeattest, som er udstedt af et anmeldt  

 organ.
2. EF-overensstemmelsesmærke - EF-overensstemmelsesmærket består af nedenstående EF-sigel og det år,  

 hvor mærket er påsat.
 - Dette mærke skal i givet fald suppleres med kendingsmærket for det  

 anmeldte organ, der har udstedt EF-typeattesten.
 - Hvis apparater er omfattet af andre direktiver, hvori der kræves et  

 EF-overensstemmelsesmærke, angiver anvendelsen af EF-mærket også  

 overensstemmelse med de pågældende krav i disse andre direktiver.
Bilag II Kriterier for vurdering af de organer, der skal anmeldes De organer, som medlemsstaterne udpeger, skal opfylde følgende  

 mindstekrav:
1) de skal råde over det nødvendige personale og apparatur 2) personalet skal have teknisk kompetence og faglig og personlig  

 integritet 3) lederne og teknikerne skal med hensyn til de i direktivet omhandlede  

 afprøvninger, rapporter, attester og overvågningsforanstaltninger være  

 uafhængige af alle kredse, grupper og personer, der direkte eller indirekte  

 har interesser på det pågældende produktområde 4) personalet har tavshedspligt 5) der skal tegnes en ansvarsforsikring, medmindre staten på grundlag af  

 national ret påtager sig erstatningsansvaret.
 Medlemsstaternes kompetente myndigheder kontrollerer jævnligt, at kravene  

 i punkt 1 og 2 er opfyldt.
Bilag III Illustrerende liste over de vigtigste beskyttelseskrav Maksimumsniveauet for elektromagnetiske forstyrrelser, der frembringes af  

 apparater, må ikke være højere, end at det ikke generer anvendelsen af  

 navnlig følgende apparater:
a) private radio- og TV-modtagere b) industrielt udstyr c) mobilradioudstyr d) kommercielt mobilradio- og mobiltelefonudstyr e) medicinske og videnskabelige apparater f) informationsteknologisk udstyr g) husholdningsapparater og elektronisk husholdningsudstyr h) radioapparater i fly og på skibe i) elektronisk undervisningsudstyr j) telekommunikationsnet og -apparater k) radio- og tv-sendere l) lamper og lysstofrør.
 Apparaterne, og navnlig de i litra a) til l) nævnte, skal være konstrueret  

 på en sådan måde, at de har en passende elektromagnetisk immunitet i et  

 normalt miljø for elektromagnetisk kompatibilitet der, hvor det er meningen,  

 at apparaterne skal bruges, således at de kan bruges uden gener under hensyn  

 til de forstyrrelsesniveauer, der frembringes af apparater, som opfylder de i  

 artikel 7 fastsatte standarder.
 Apparatet ledsages af en anvisning, som skal indeholde de nødvendige  

 oplysninger for brug af apparatet i overensstemmelse med dets formål.
Bilag 2 I dette bilag gengives den gældende lov om foranstaltninger mod  

 forstyrrelse af radiomodtagning (radiostøjloven), som ophæves ved  

 lovforslagets § 14, stk. 2.
 Bestemmelserne i § 10, § 11, nr. 3 og nr. 4, samt § 13 bortfalder, mens de  

 øvrige bestemmelser i radiostøjloven videreføres i lovforslaget i en form,  

 som er tilpasset de nuværende omstændigheder og iværksættelsen af EF's  

 EMC-direktiv.
 Ministeriet for Offentlige Arbejders bekendtgørelse nr. 528 af 17.
