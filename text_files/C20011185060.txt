Vejledning om Arbejdsskadestyrelsens praksis  

 2000 Forord Igen i år udgiver Arbejdsskadestyrelsen en oversigt  

 over væsentlige områder i vores praksis på både  

 arbejdsskadeområdet, området for de private erstatningssager og  

 området for besættelsestidens ofre.
Oversigten indeholder de  

 væsentligste ændringer i praksis i årets løb,  

 herunder koordineringen af afgørelser og udtalelser fra  

 Arbejdsskadestyrelsen.
Vi har fundet anledning til at undersøge sager  

 på særlige områder.
Det er fosterskader, sager der  

 vedrører spørgsmålet om forældelse efter 5 år  

 og skader, der er anmeldt til os som følge af Golfkrigen.
Arbejdet med  

 vurderingen af disse sager er gengivet i store træk i afsnit 3. Desuden  

 er Erhvervssygdomsfortegnelsen revideret.
Det er også omtalt i afsnit 1  

 og 3.
 Vi har udgivet fire vejledninger i 2000. Det er vejledning  

 om psykiske lidelser, vejledning om astma og bronchitis, vejledning om  

 betaling af behandlingsudgifter og vejledning om stationærtidspunktet.  

 Hovedlinjerne i disse gengives i afsnit 4. Vejledningerne kan sammen med  

 vores øvrige informationsmateriale udskrives fra vores hjemmeside  

 www.ask.dk.
Derudover har vi i dette forår udgivet en ny  

 vejledning om behandling af private forsikringssager samt en revideret  

 vejledning om vibrationslidelser.
Desuden arbejder vi med en række  

 vejledninger.
Det drejer sig om en ny vejledning om hudlidelser samt revision  

 af vejledninger om skole- og uddannelsessøgende, erhvervsevnetab,  

 lænderyglidelser og tandskader.
I april vil Arbejdsskadestyrelsens kvalitetsregnskab med  

 beretning for 2000 blive udgivet.
Heraf fremgår, at vi har ekspederet  

 5.500 flere sager end året før.
2000 blev året, hvor Arbejdsskadestyrelsen  

 indførte digital sagsbehandling af alle nye sager på  

 arbejdsskadeområdet.
Den elektroniske kommunikation vil fortsat blive  

 udbygget i 2001.
Venlig hilsen Anne Lind Madsen Kapitel 1 Generelt 1.1 Praksiskoordinering i styrelsen For at sikre ensartetheden i vores afgørelser af  

 arbejdsskadesager og begrundelserne i afgørelserne har  

 Arbejdsskadestyrelsen øget fokus på koordinering af den  

 administrative praksis i styrelsen.
Med koordinering af praksis i Arbejdsskadestyrelsen  

 forstås blandt andet, at -	områder, hvor der er tvivl eller usikkerhed om praksis,  

 afklares -	områder undersøges med henblik på at ensarte  

 praksis -	der følges op på praksis fra Den Sociale Ankestyrelse,  

 domstolene og Folketingets Ombudsmand -	der løbende arbejdes med at forbedre begrundelserne i  

 afgørelserne -	der gives generel information om praksis på  

 arbejdsskadeområdet til Arbejdsskadestyrelsens medarbejdere og til  

 omverdenen.
Praksiskoordineringsgruppen Vi har i Arbejdsskadestyrelsen nedsat en  

 praksiskoordineringsgruppe, som består af konsulenter og souschefer,  

 der til daglig er beskæftigede med behandling af arbejdsskadesager.  

 Gruppen står blandt andet for revision af Best Practice (interne regler  

 for god sagsbehandling og sagstilrettelæggelse) og holder ugentlige  

 møder.
Referater fra møderne er tilgængelige for alle  

 medarbejdere.
I september 2000 ansatte styrelsen en praksiskoordinator  

 på arbejdsskadeområdet.
Praksiskoordinatoren er formand for  

 praksiskoordineringsgruppen, deltager i styrelsens lægemøder, er  

 ankermand for halvårlige møder med Ankestyrelsen med videre.
Praksiskoordinering i kontoret for private erstatningssager  

 (p-kontoret) Arbejdsskadestyrelsens p-kontor giver vejledende  

 udtalelser til brug for private erstatningssager.
Desuden behandler kontoret  

 sager om besættelsestidens ofre.
 I foråret 2000 blev der i p-kontoret udarbejdet en  

 Best Practice om god sagsbehandling og sagstilrettelæggelse i p-sager.  

 I efteråret 2000 har vi fulgt op med undervisning af medarbejderne i  

 kontoret i Best Practice.
Der holdes dagligt møder i sagsbehandlergruppen,  

 hvilket giver et godt grundlag for koordinering af p-kontorets praksis i  

 spørgsmålet om tab af erhvervsevne.
Kontorets nye sagsbehandlere  

 deltager i erhvervsevnetabsmøder med kontorets chef.
Herved  

 fastlægges niveau og standard for Arbejdsskadestyrelsens  

 udtalelser.
 Der er i efteråret 2000 ansat en praksiskoordinator  

 på p-området.
Information om Erhvervssygdomsudvalgets praksis For at sikre at Arbejdsskadestyrelsens medarbejdere er  

 orienterede om praksis i Erhvervssygdomsudvalget (se om udvalget under punkt  

 3.1), informerer sekretariatet for Erhvervssygdomsudvalget om principielle  

 spørgsmål og ændringer på  

 erhvervssygdomsfortegnelsen.
Dette sker dels ved udsendelse af nyhedsbrevet  

»Nyt fra  

 Erhvervssygdomsudvalget« og dels  

 ved løbende elektronisk orientering af medarbejderne.
Desuden har  

 medarbejderne elektronisk adgang til arbejdsbeskrivelse og indstilling i en  

 række sager, hvor Erhvervssygdomsudvalget siden 1995 har afgivet  

 indstilling.
1.2 Forældelse Højesteret har i dom af 5. oktober 1999  

 fastslået, at 1908-lovens forældelsesfrist på 5 år  

 ikke kan anvendes på arbejdsskadesager.
Dommen er trykt i Ugeskrift for  

 Retsvæsen 2000, side 19.
Forinden havde Arbejdsskadestyrelsen truffet  

 afgørelse om afvisning i 1.678 sager med henvisning til 1908-loven.  

 Heraf var 338 sager om ulykkestilfælde og 1.340 sager om  

 erhvervssygdomme.
Styrelsen skrev derfor til alle, som tidligere havde  

 modtaget en afvisning med henvisning til 1908-loven, hvor vi tilbød at  

 vurdere sagen igen, hvis de rettede henvendelse til os.
Dette har givet anledning til, at styrelsen har truffet  

 afgørelse om anerkendelse i 429 sager.
Styrelsen har således i  

 cirka en fjerdedel af de tidligere afviste sager nu truffet afgørelse  

 om anerkendelse.
 I 668 sager har styrelsen truffet afgørelse om  

 afvisning, om afvisning af genoptagelse, anden afgørelse eller sagerne  

 er blevet henlagt.
 191 sager er pr. 16. marts 2001 fortsat under  

 behandling.
 I 390 sager har vi ikke modtaget anmodning om  

 genoptagelse.
Den 20-årige forældelsesfrist Krav efter arbejdsskadesikringsloven kan være  

 forældede efter den 20-årige forældelsesfrist i Danske Lov  

 5-14-4, der er dansk rets almindelige forældelsesregel for alle  

 fordringer.
 Hvis der er gået mere end 20 år fra  

 ulykkestidspunktet, uden at borgeren har anmeldt sit krav om erstatning til  

 Arbejdsskadestyrelsen eller til arbejdsgivers forsikringsselskab, er kravet  

 forældet, jævnfør Danske Lov 5-14-4. Det betyder, at et  

 ulykkestilfælde fra 1. marts 1979 ikke kan give grundlag for  

 erstatning, hvis sagen anmeldes senere end 1. marts 1999.
Også erhvervssygdomssager kan være  

 forældede, jævnfør Danske Lov 5-14-4. Modsat  

 ulykkestilfælde indtræder en erhvervsygdom ikke på en  

 bestemt dato, men kendetegnes netop ved, at den udvikles efter længere  

 tids påvirkning.
Forældelsesfristen vil som udgangspunkt  

 løbe fra det tidspunkt, den skadelige påvirkning ophører,  

 senest ved arbejdsophør.
En lidelse, der konstateres og  

 medfører arbejdsophør i 1978, vil således være  

 forældet i 1998.
Visse erhvervssygdomme udvikles meget sent i forhold til  

 den skadelige påvirkning på arbejdet, for eksempel  

 kræftlidelsen mesotheliom efter udsættelse for asbest.
Selvom der  

 er gået mere end 20 år fra ophør af udsættelse for  

 asbest, vil disse sager kunne anerkendes, idet forældelsesfristen anses  

 for suspenderet, indtil lidelsen konstateres.
I denne type sager løber  

 forældelsesfristen ikke fra arbejdsophør, men først fra  

 det tidspunkt lidelsen bliver konstateret, idet fristen indtil da anses for  

 at være suspenderet.
1.3 Sagsbehandlingstid Højesterets dom om sagsbehandlingstid i arbejdsskadesag Arbejdsskadestyrelsen blev ved Højesterets dom af  

 10. februar 2000 frifundet i en sag, hvor vi var blevet indstævnet af  

 det offentligt skiftede bo efter en borger, som havde anmeldt en  

 kræftlidelse (mesotheliom).
Vi havde den 6. april 1993 modtaget anmeldelse om  

 lidelsen.
Borgeren afgik ved døden den 14. oktober 1993.
I den mellemliggende tid havde sagen været under  

 behandling i styrelsen.
Den 14. april 1993 sendte vi et spørgeskema  

 til borgeren.
Vi modtag svar på dette skema den 26. juli 1993. Samtidig  

 modtog vi brev fra sygehusets socialrådgiver, som oplyste, at borgeren  

 havde »fået påvist  

 malignt mesotheliom«.
Herefter  

 anmodede vi i brev af 3. august 1993 sygehuset om yderligere oplysninger.  

 Disse modtog vi den 23. august 1993. Højesteret fandt ikke grund til  

 at kritisere, at vi ikke i den mellemliggende periode havde rykket for  

 svar.
På baggrund af oplysningerne fra sygehuset  

 sammenholdt med oplysningerne i spørgeskemaet fra borgeren og  

 socialrådgiveren vurderede Højesteret, at det burde have  

 stået styrelsen og vores lægekonsulenter klart, at  

 journalmaterialet fra sygehuset var ufuldstændigt.
Styrelsen valgte at  

 anmode om en speciallæges vurdering af årsagen til lidelsen i  

 stedet for at bede sygehuset om alle yderligere foreliggende journaler.  

 Højesteret fandt imidlertid ikke grundlag for at pålægge  

 Arbejdsskadestyrelsen erstatningsansvar for, at der ikke forelå en  

 endelig afgørelse om méngodtgørelsen, før  

 borgeren døde.
 Højesterets dom er trykt i Ugeskrift for  

 Retsvæsen 2000, side 1125.
Private erstatningssager behandlet ved Den Europæiske  

 Menneskerettighedsdomstol I februar måned 2000 traf Den Europæiske  

 Menneskerettighedsdomstol afgørelse i en privat erstatningssag, hvor  

 Arbejdsskadestyrelsen havde afgivet vejledende udtalelse.
Borgeren havde  

 anlagt sag mod den danske stat med påstand om, at der ikke var truffet  

 afgørelse i sagen inden rimelig tid, som det kræves efter  

 artikel 6, stk. 1, i Den Europæiske Menneskerettighedskonvention.
Borgeren fik medhold, idet Menneskerettighedsdomstolen  

 ikke fandt det acceptabelt, at sagen i alt havde været 8 år og 6  

 måneder under behandling i by- og landsretten.
Der lægges i  

 dommen vægt på, at borgeren var i en økonomisk vanskelig  

 situation på grund af tab af erhvervsevne som følge af ulykken,  

 og at denne omstændighed i særlig grad fordrede en hurtig  

 sagsbehandling.
Domstolen bemærkede endvidere, at selvom borgerens  

 advokat kunne have besvaret henvendelserne hurtigere, og antallet af  

 forespørgsler til Arbejdsskadestyrelsen formentlig kunne have  

 været begrænsede, så kunne disse forhold ikke  

 retfærdiggøre en samlet sagsbehandlingstid ved domstolene og i  

 Arbejdsskadestyrelsen på 8 og 6 måneder.
Den danske stat blev  

 dømt til at betale erstatning.
Den konkrete sag drejer sig om en borger, der kom til  

 skade ved et trafikuheld i november 1986 og i 1988 anlagde sag ved byretten  

 mod forsikringsselskabet om udbetaling af erstatning.
I anledning af  

 retssagen blev Arbejdsskadestyrelsen den 1. juni 1988 anmodet om en  

 vejledende udtalelse vedrørende méngraden og erhvervsevnetabet.  

 Den vejledende udtalelse blev afgivet den 17. januar 1990, og den samlede  

 sagsbehandlingstid i styrelsen var 1 år og 7 måneder.
Den  

 væsentligste årsag til, at udtalelsen ikke blev afgivet på  

 et tidligere tidspunkt var, at socialforvaltningen i kommunen var  

 usædvanlig længe om at sende de ønskede oplysninger.  

 På trods af adskillige rykkere modtog vi først de  

 nødvendige oplysninger efter cirka 10½ måned.
Den 10. april 1992 blev styrelsen bedt om at genoptage  

 sagen og afgive ny vejledende udtalelse.
Vi indhentede nye lægelige og  

 erhvervsmæssige oplysninger og afgav vejledende udtalelse den 30. juni  

 1994. Den samlede sagsbehandlingstid i styrelsen var 2 år og 2  

 måneder.
Advokatens manglende indbetaling af gebyr var medvirkende til  

 den lange sagsbehandlingstid.
Der forløb således 7 måneder  

 fra forespørgslen blev modtaget i Arbejdsskadestyrelsen, til gebyret  

 blev indbetalt, og sagsbehandlingen kunne begynde.
Arbejdsskadestyrelsen har foruden ovennævnte sag  

 afgivet vejledende udtalelse i yderligere tre sager, hvor der er indgivet  

 klager vedrørende sagsbehandlingstiden til  

 Men-neskerettighedsdomstolen eller den tidligere Menneskerettighedskommision.  

 Den ene af disse sager blev i april 2000 forligt, idet Justitsministeriet  

 udbetalte erstatning til borgeren og sagsomkostninger til advokaten.
Den  

 anden sag er blevet forligt i juni 2000. I den tredje sag har vi i december  

 2000 afgivet redegørelse for sagsforløbet i  

 Arbejdsskadestyrelsen til Justitsministeriet.
Arbejdsskadestyrelsen har på baggrund af  

 ovennævnte dom og klager iværksat en række initiativer til  

 nedbringelse af sagsbehandlingstiden i private erstatningssager.
Herunder kan  

 nævnes en mere effektiv rykkerprocedure, og at sagsbehandlingen  

 påbegyndes, når forespørgslen modtages, uanset om gebyret  

 er betalt.
Endvidere foretages en højere prioritering af sager, der  

 verserer ved retten, ligesom der bliver arbejdet målrettet med de  

 ældste sager.
1.4 Justitsministeriets lovforslag om ændring af  

 erstatningsansvarsloven Justitsministeriet har den 10. januar 2001 fremsat  

 lovforslag L 143 om revision af især erstatningsansvarsloven i  

 Folketinget.
Forslaget bygger på anbefalinger fra en arbejdsgruppe, der  

 afgav betænkning i maj 2000.
 Efter lovforslaget forhøjes erstatningsniveauet  

 væsentligt ved personskade, og der lægges også op til at  

 forhøje tortgodtgørelsen til ofre for seksualforbrydelser og  

 forbrydelser i familieforhold (incest med videre).
Erstatning for tab af erhvervsevne forhøjes ved at  

 øge den faste kapitaliseringsfaktor »6« til »10«.
Samtidig forhøjes minimumbeløbet for  

 forsørgertabserstatning tilsvarende.
Méngodtgørelsen  

 forhøjes ved at øge godtgørelsen for 100 procent  

 mén fra 344.000 kr. til 573.500 kr.
 Reglerne om nedsættelse på grund af alder  

 ændres, således at nedsættelsen starter tidligere,  

 foregår mere jævnt og slutter på et højere  

 niveau.
 Af yderligere indhold i lovforslaget kan nævnes:
Det medicinske stationærtidspunkt udgår af  

 loven som afgrænsning af, hvor længe der kan betales tabt  

 arbejdsfortjeneste.
Det foreslås i stedet, at der kan betales tabt  

 arbejdsfortjeneste, indtil det er muligt midlertidigt eller varigt at  

 skønne over den fremtidige erhvervsevne.
 Den endelige fastlæggelse af erhvervsevnetabet skal  

 afvente en eventuel revalidering eller omskoling.
 Adgangen til at få genoptaget sager efter  

 erstatningsansvarsloven udvides.
 Ved dødsfald skal der tilkomme den efterladte  

 ægtefælle eller samlever et overgangsbeløb, svarende til  

 princippet i arbejdsskadesikringsloven.
 Loven om erstatning fra staten til ofre for forbrydelser  

 ændres, så sociale ydelser med videre ikke længere skal  

 trækkes fra i den erstatning, som staten udbetaler til voldsofre og  

 andre ofre for forbrydelser.
 Reglen om godtgørelse for svie og smerte  

 forenkles.
 Der bliver mulighed for at indhente midlertidige  

 udtalelser fra Arbejdsskadestyrelsen om erhvervsevnen.
 For personer, der ikke har en erhvervsindtægt -  

 bortset fra børn under 15 år - ophæves reglen om, at  

 erhvervsevnetabet beregnes på grundlag af den medicinske  

 méngrad.
Kapitel 2 Ulykker 2.1 Ulykker inden for plejesektoren Ulykkestilfælde, der skyldes arbejdet eller de  

 forhold, hvorunder dette foregår, kan anerkendes som en arbejdsskade  

 efter arbejdsskadesikringslovens § 9, nr. 1. Bestemmelsen beskriver ikke  

 nærmere, hvad et ulykkestilfælde er.
 Efter mangeårig fast praksis både inden for  

 arbejdsskadesikring og inden for den private ulykkesforsikring forstås  

 en ulykke som en tilfældig af borgerens vilje uafhængig,  

 pludselig udefrakommende indvirkning på legemet, som har en  

 påviselig beskadigelse af dette til følge.
Arbejdsskadestyrelsen har i år 2000 haft  

 særlig fokus på mulighederne for anerkendelse af anmeldte ulykker  

 inden for plejesektoren.
Denne fokus udmøntede sig i, at  

 Praksiskoordineringsgruppen (se også punkt 1.1) gennemgik en  

 række sager om dette emne, inden der blev truffet afgørelse.
Resultatet af denne gennemgang gengives kort nedenfor.  

 Resultaterne kan ikke opfattes som en »facitliste«,  

 når vi vurderer, om visse ulykkestilfælde inden for plejesektoren  

 kan anerkendes.
Vi foretager altid en konkret vurdering af sagen, idet helt  

 (særlige) konkrete forhold kan have en afgørende betydning for  

 udfaldet af en sag.
Resultat Gennemgangen af sagerne viste, at i tilfælde, hvor  

 en plejer kommer til skade i forbindelse med flytning af en patient, hvor  

 patienten knækker eller falder sammen på gulvet, vil der som  

 hovedregel være tale om et ulykkestilfælde.
Dette er også  

 tilfældet, hvis patienten pludselig flytter sin arm og derved sin  

 vægt fra omkring nakken på plejeren til dennes arm.
 Vurderingen er, at der i disse tilfælde er tale om  

 en pludselig udefrakommende begivenhed, som i væsentlig grad  

 ændrer det planlagte forløb af løftet/håndteringen  

 med en uventet og pludselig belastning af andre muskelgrupper eller en anden  

 voldsom belastning af kroppen.
 Et eksempel:
En sygehjælper var med en kollega ved at  

 hjælpe en patient fra seng til bækkenstol.
Patienten kunne  

 normalt støtte på benene, men knækkede sammen i benene  

 under forløbet.
Sygehjælperen fik herved smerter i armen.
Sagen  

 blev anerkendt.
 Et eksempel:
En sygehjælper skulle flytte en patient fra  

 kørestol til seng.
Sygehjælperen havde lagt højre arm om  

 livet på patienten, og hun havde fat i patientens tøj med  

 hånden.
Patienten havde venstre arm omkring sygehjælperens nakke  

 og skulder.
Midt under flytningen ændrede patienten stilling med sin  

 venstre arm og tog fat i sygehjælperens højre arm og rykkede i  

 den.
Sagen blev anerkendt.
 Et eksempel:
En social- og sundhedsassistent havde hjulpet en patient  

 op af sengen.
Da denne selv forsøgte at gå fra seng til  

 kørestol og var ved at falde, greb social- og sundhedsassistenten ud  

 efter patienten og pådrog sig herved en forstrækning i ryggen.  

 Sagen blev anerkendt.
 Hvis patienten derimod eksempelvis læner sig mere og  

 mere op ad sygehjælperen, eller sygehjælperen hele tiden holder  

 fast i patienten uden nogen pludselig begivenhed eller en anden belastning af  

 kroppen, er dette normalt ikke tilstrækkeligt til anerkendelse.
Det samme gør sig gældende, når  

 patienten ikke medvirker ved starten af løft.
Dette medfører  

 ofte, at løftet bliver tungere end forventet.
Dette er normalt ikke  

 tilstrækkeligt til anerkendelse, når der derudover ikke er sket  

 noget usædvanligt, der bevirker, at den planlagte arbejdsproces  

 ændres væsentligt.
 Et eksempel:
En social- og sundhedsassistent skulle flytte en patient  

 længere op i sengen.
Patienten lovede at løfte hovedet og skubbe  

 fra med benene.
Patienten medvirkede ikke som aftalt, hvorved social- og  

 sundhedsassistenten fik smerter i ryggen.
Sagen blev afvist.
2.2 Hundedommen Den 22. februar 2000 afsagde Højesteret med 3  

 stemmer mod 2 dom om anerkendelse af en hændelse som et  

 ulykkestilfælde.
Dommen er trykt i Ugeskrift for Retsvæsen 2000  

 side 1193.
Sagen handlede om en politiassistent, der skulle  

 løfte sin tjenestehund cirka 1,4 meter op i det øverste bur i  

 en hundetransportvogn.
I stedet for at gå ind i buret satte hunden  

 under løftet pludselig af fra politiassistentens arme, hvorved hans  

 ryg blev overbelastet.
Han fik et knæk i ryggen og led siden af  

 lænderygsmerter.
Højesterets flertal udtalte, at politiassistenten  

 på sædvanlig måde skulle løfte sin velafrettede  

 tjenestehund cirka 1,4 m op til det åbne bur i bilen.
Det blev lagt til  

 grund, at hunden under løftet pludselig satte af fra hans arme, og at  

 hans ryg derved blev overbelastet.
Flertallet fandt, at rygskaden under disse  

 omstændigheder var forårsaget af en pludselig og udefrakommende  

 begivenhed, der måtte karakteriseres som et ulykkestilfælde.
Østre Landsret havde givet Ankestyrelsen medhold i,  

 at hændelsen ikke var et ulykkestilfælde.
Landsretten havde lagt  

 vægt på, at politiassistenten blev udsat for en belastning, der  

 ikke kunne karakteriseres som en udefrakommende pludselig indtrådt  

 begivenhed, der gik udover, hvad der måtte kunne forventes i en  

 arbejdssituation som den omhandlede, og som politiassistenten, der var  

 erfaren hundefører, måtte være forberedt på.  

 Højesterets mindretal stemte for afvisning med Landsrettens  

 begrundelse.
I de redaktionelle noter i Ugeskrift for Retsvæsen  

 er der blandt andet henvist til Social Meddelelse (SM) U-10-98 fra Den  

 Sociale Ankestyrelse, hvor Ankestyrelsen anerkendte en armskade, som opstod  

 da en person måtte gribe en uventet tung sportstaske under akavede  

 forhold i en helikopter.
Ankestyrelsen udtalte generelt, at konsekvenserne  

 ved en fejlberegning af vægten i sådanne situationer kan  

 medføre en afværgebevægelse, som kan overbelaste  

 musklerne.
Dommen ændrer således ikke den generelle  

 forståelse af ulykkesbegrebet, som det tidligere er blevet  

 fastslået af Højesteret.
Anerkendelse af et  

 ulykkestilfælde kræver derfor fortsat, at borgeren har  

 været udsat for en påvirkning, der ligger ud over arbejdets  

 almindelige rammer, forstået som en usædvanlig afvigelse.
Højesterets flertal fandt således konkret i  

 sagen om politiassistentens hund, at der var dokumenteret et  

 ulykkestilfælde.
Det er særligt fremhævet i  

 præmisserne, at der var tale om en velafrettet tjenestehund.
Det  

 må tillige anses for at være væsentligt for resultatet, at  

 der var tale om et relativt højt løft af en tung hund, hvorfor  

 der ikke skulle ske særlig megen afvigelse fra det planlagte,  

 før hændelsen måtte anses for at være et  

 ulykkestilfælde, jævnfør ovennævnte SM U-10-98.
2.3 Arbejdsskadeudvalget ser på  

 ulykkesbegrebet I maj 1999 nedsatte socialministeren et udvalg på  

 arbejdsskadeområdet.
Det fremgår blandt andet af kommissoriet, at der er  

 rejst kritik af den praksis, der følges i Arbejdsskadestyrelsen og Den  

 Sociale Ankestyrelse ved afgrænsningen af specielt ulykkesbegrebet  

 på arbejdsskadeområdet.
Det er især brugen af det  

 forsikringsretlige ulykkesbegreb, der har givet anledning til kritik.
Dette  

 begreb er tiltrådt af Højesteret.
 Arbejdsskadebegrebet omfatter ud over ulykker også  

 kortvarige skadelige påvirkninger, pludselige løfteskader og  

 erhvervssygdomme.
Udvalget skal på denne baggrund først og  

 fremmest overveje ulykkesbegrebets afgrænsning og dets betydning for,  

 at skader anerkendes.
I tilknytning hertil skal udvalget overveje  

 konsekvenserne for de øvrige skadebegreber.
Udvalget skal derudover overveje administrationen og  

 styringen af arbejdsskadeområdet.
Det skal i den forbindelse specielt  

 vurderes, om den fremtidige udvikling på området kan ske i  

 større samspil med interessenterne.
 Udvalget kan endelig tage andre spørgsmål op  

 af betydning for arbejdsskadeområdet, herunder vurderingen af  

 forskningsaktiviteter på området.
 Udvalget har holdt sit sidste møde den 9. marts  

 2001 og afleverer sin betænkning den 1. april 2001.
Kapitel 3 Erhvervssygdomme 3.1 Anerkendelse af erhvervssygdomme I arbejdsskadesikringsloven § 10,  

 jævnfør § 9, nr. 4, beskrives, hvad der ifølge loven  

 forstås ved erhvervssygdomme, og under hvilke betingelser de kan  

 anerkendes som arbejdsskader.
I § 10, stk. 1, nr. 1, er betingelserne nævnt  

 for optagelse af sygdomme på erhvervssygdomsfortegnelsen.
Sygdomme, der  

 er nævnt i denne fortegnelse, kan anerkendes som erhvervssygdomme,  

 når både de generelle betingelser og specielle betingelser under  

 de enkelte punkter i fortegnelsen er opfyldt.
De generelle betingelser  

 står i § 1 i erhvervssygdomsfortegnelsen (senest  

 bekendtgørelse nr. 175 af 14. marts 2000).
Sygdomme, der ikke er omfattet af fortegnelsen, kan  

 anerkendes efter § 10, stk. 1, nr. 2, 1. led, når de efter nyeste  

 medicinske erfaring opfylder betingelserne for optagelse på  

 erhvervssygdomsfortegnelsen.
Endvidere kan sygdomme anerkendes efter  

 § 10 stk. 1, nr. 2, 2. led, når de må anses for udelukkende  

 eller i overvejende grad at være forårsaget af arbejdets  

 særlige art.
Sygdomme, der ikke er omfattet af  

 erhvervssygdomfortegnelsen, kan kun anerkendes efter forelæggelse for  

 Erhvervssygdomsudvalget.
Det er Arbejdsskadestyrelsen, der vurderer, om  

 sygdomme skal forelægges for Erhvervssygdomsudvalget, eller om  

 forelæggelsen må anses for udsigtsløs.
Også  

 pludselige løfteskader kan kun anerkendes efter de har været  

 forelagt Erhvervssygdomsudvalget (se afsnit 3.8).
Erhvervssygdomsudvalget består af en formand og otte  

 medlemmer.
Medlemmerne repræsenterer Sundhedsstyrelsen, Arbejdstilsynet  

 samt arbejdsmarkedets parter.
Udvalget giver indstilling til  

 Arbejdsskadestyrelsen, som træffer afgørelse.
Desuden skal  

 udvalget mindst hvert andet år forhandle med Arbejdsskadestyrelsen om  

 revision af erhvervssygdomsfortegnelsen.
Når sygdomme er nævnt på  

 erhvervssygdomsfortegnelsen, og de generelle og specielle betingelser er  

 opfyldte, er der en formodning for, at de er en følge af arbejdet.
For  

 andre sygdomme gælder, at det skal dokumenteres, at lidelsen med  

 overvejende sandsynlighed er en følge af det pågældende  

 arbejde.
3.2 Fosterskader Fra den 1. januar 1989 blev skader på børn  

 omfattet af arbejdsskadelovgivningen, hvis de skyldes moderens arbejde under  

 graviditeten, eller hvis de er en følge af arbejdsmæssige  

 påvirkninger af forældrene.
Reglerne har virkning for børn  

 født den 1. januar 1984 eller senere.
En fosterskade kan anerkendes, hvis den opfylder de krav,  

 der fremgår af Erhvervssygdomsfortegnelsens gruppe H.
En fosterskade  

 vil også kunne anerkendes efter forelæggelse for  

 Erhvervssygdomsudvalget, når lidelsen må anses for udelukkende  

 eller i overvejende grad at være forårsaget af arbejdet.
Efter reglerne om fosterskader trådte i kraft, er  

 der blevet anmeldt 68 formodede fosterskader.
Dette skal ses i lyset af, at  

 der ifølge Sundhedsstyrelsen hvert år fødes cirka 2000  

 børn i Danmark med misdannelser.
Det meget beskedne antal anmeldelser  

 har fået Arbejdsskadestyrelsen til at rette større fokus  

 på området, blandt andet gennem oplysning til praktiserende  

 læger, fødselslæger og børnelæger, der efter  

 arbejdsskadelovgivningen har pligt til at anmelde formodede tilfælde af  

 fosterskader.
 Denne oplysning har bestået i flere  

 elementer:
-	I oktober måned 2000 deltog styrelsen med to  

 repræsentanter på messen »Lægedage« i  

 Bella Center.
Vi havde her en stand sammen med Arbejdstilsynet, hvor vi  

 informerede om lægers anmeldepligt.
Dette initiativ blev kort tid efter  

 fulgt op af et postkort, som blev sendt til samtlige landets praktiserende  

 læger.
På kortet informerede vi om anmeldepligten.
-	Der er skrevet en artikel til Ugeskrift for Læger.
Artiklen  

 handler om vigtigheden af at anmelde erhvervssygdomme   herunder fosterskader  

   alene når der blot er mistanke om, at en lidelse kan skyldes  

 arbejdet.
-	Arbejdsskadestyrelsen tog i 2000 initiativ til et møde med  

 repræsentanter for Lægeforeningen.
På mødet  

 informerede vi om vigtigheden af at anmelde fosterskader, som kan  

 mistænkes at skyldes moderens arbejde.
Det blev desuden aftalt, at der  

 vil blive nedsat en arbejdsgruppe, der skal se på grænserne for,  

 hvornår det er relevant at anmelde for tidlige fødsler som  

 formodede erhvervsbetingede.
På grund af tvivl om sammenhængen mellem  

 skader på børn og påvirkninger fra visse typer af  

 organiske opløsningsmidler, som moderen har været i forbindelse  

 med under graviditeten, gennemgår styrelsen samtlige 68 anmeldte  

 fosterskadesager på ny.
I de tilfælde, hvor den nyeste medicinske  

 viden har sået tvivl om styrelsens tidligere afgørelse,  

 genoptager vi sagen til fornyet behandling, hvis den skadede eller dennes  

 værge ønsker det.
3.3 Sager vedrørende personer, der har  

 været udstationerede i Golf-området Arbejdsskadestyrelsen har fra 1991 til 1998 modtaget 171  

 anmeldelser om arbejdsskader, der skulle være overgået personer,  

 der har været udstationerede i Golf-området i perioden august  

 1990 til december 1997.
 Der er fem anmeldelser, der vedrører egentlige  

 ulykkestilfælde, hvoraf der er sket anerkendelse i to tilfælde.  

 Tre tilfælde er afvist, fordi de er anmeldt efter udløbet af  

 lovens frist på et år for anmeldelse.
Der er 166 anmeldelser, der vedrører mulige  

 erhvervsbetingede lidelser.
I mange af disse tilfælde drejer det sig om  

 hudlidelser, men der er også tale om psykiske lidelser og  

 infektionssygdomme.
 I 11 tilfælde anerkendte vi det anmeldte  

 tilfælde som en arbejdsskade, mens vi i 155 tilfælde afviste  

 sagen, fordi det anmeldte tilfælde ikke kunne anerkendes som  

 arbejdsskade, eller vi henlagde sagen, fordi pågældende ikke  

 besvarede vores anmodning om at bidrage med yderligere oplysninger.
 I nogle tilfælde har borgeren anket vores  

 afgørelse til Den Sociale Ankestyrelse, i andre tilfælde har vi  

 genoptaget sagsbehandlingen på borgerens foranledning.
 I foråret 2000 modtog vi en henvendelse fra  

 Hærens Konstabel- og Korporalforening og Centralforeningen for  

 Stampersonel om af egen drift at genoptage alle de afviste tilfælde.  

 Forbundene henviser til en rapport af 9. marts 1998 om »Helbredsstatus hos danskere efter  

 ophold i Golf-området under og efter Golfkrigen« af Torben Ishøj, Bernadette Guldager, Merete  

 Appleyard, Hans Ole Hein og Finn Gyntelberg og artikler i Ugeskrift for  

 Læger, der belyser sammenhængen mellem de beskrevne lidelser og  

 opholdet i Golf-området.
Foranlediget af denne henvendelse skrev vi til 143  

 personer, der har opholdt sig i Golf-området, og som har fået  

 afvist eller henlagt deres sag.
I brevet opfordrer vi de  

 pågældende til at rette henvendelse til os, hvis de gerne vil  

 have, at vi indhenter nærmere oplysninger til brug for en vurdering af,  

 om der er grundlag for at genoptage deres sag.
Forsvarets særlige erstatnings- og godtgørelsesordning Forsvarskommandoen bad i april 2000 Arbejdsskadestyrelsen  

 om at videresende informationsmateriale til de personer, der som ansatte i  

 Forsvaret havde været udsendt til Golfen, og som i forlængelse  

 heraf havde fået anmeldt en arbejdsskade til Arbejdsskadestyrelsen.  

 Formålet var at underrette disse personer om deres muligheder for at  

 søge erstatning efter den særlige erstatnings- og  

 godtgørelsesordning til ansatte i forsvaret.
Arbejdsskadestyrelsen administrerer ikke denne  

 særlige erstatnings- og godtgørelsesordning, men kan inddrages  

 ved fastsættelse af erstatningens og godtgørelsens  

 størrelse.
Arbejdsskadestyrelsen har modtaget anmodning om vejledende  

 udtalelser i et mindre antal af disse sager.
Aktindsigt Pressen har vist stor interesse for Golf-sagerne, og  

 Arbejdsskadestyrelsen fik i marts en anmodning fra journalister fra et  

 dagblad om aktindsigt i samtlige dokumenter fra disse sager.
 Arbejdsskadestyrelsen kunne alene udlevere de dokumenter,  

 der indeholdt generelle oplysninger om ansøgningerne og Golfkrigen,  

 for eksempel den ovenfor nævnte rapport af 9. marts 1998 og artikler  

 fra Ugeskrift for Læger, idet offentlighedsloven yder beskyttelse mod,  

 at en myndighed videregiver oplysninger om enkeltpersoners private forhold,  

 herunder helbredsoplysninger.
I løbet af foråret modtog  

 Arbejdsskadestyrelsen herudover anmodning om aktindsigt i 13 sager, hvor  

 borgerne havde givet sit samtykke til, at journalister kunne få  

 udleveret sagens dokumenter.
Disse anmodninger blev naturligvis  

 imødekommet, idet et samtykke til videregivelse ophæver forbudet  

 mod at videregive oplysninger om enkeltpersoners private forhold.
3.4 Museskader efter arbejde med computer assisted  

 design (CAD) I Arbejdsskadestyrelsens praksisoversigt for 1999 oplyste  

 vi, at vi på baggrund af nogle sager, som Den Sociale Ankestyrelse  

 havde hjemvist, havde truffet beslutning om, at vi ville behandle en  

 række sager, hvor borgeren havde været beskæftiget med  

 CAD-arbejde.
Vi oplyste samtidig, at sagerne, når de var  

 tilstrækkeligt oplyste, ville blive forelagt Erhvervssygdomsudvalget  

 med henblik på en drøftelse af, om arbejdet med computermus  

 under særlige omstændigheder ville kunne anerkendes efter  

 indstilling fra udvalget.
 I november 2000 forelagde vi seks sager for  

 Erhvervssygdomsudvalget, herunder de sager, som Den Sociale Ankestyrelse  

 havde hjemvist til os til fornyet behandling.
 I alle seks sager havde borgeren været  

 beskæftiget med CAD-arbejde, men sygdomsbilledet var forskelligt, idet  

 der var tale om forskellige diagnoser i form af  

 seneskedehindebetændelse, tennisalbue, irritation af skulderleddets  

 rotator-sener eller en kombination heraf.
 Lidelser, der ikke er omfattet af fortegnelsen over  

 erhvervssygdomme, kan anerkendes efter forelæggelse for  

 Erhvervssygdomsudvalget, enten hvis lidelsen opfylder betingelserne for at  

 komme på fortegnelsen, eller lidelsen må anses for udelukkende  

 eller i overvejende grad at være forårsaget af arbejdets  

 særlige art (se afsnit 3.1).
Erhvervssygdomsudvalgets medlemmer fandt ikke, at  

 lidelserne i de seks sager opfyldte betingelserne for at komme på  

 erhvervssygdomsfortegnelsen.
Udvalget lagde vægt på en prisopgave  

 fra år 2000, udskrevet af Gigtforeningen med titlen: »Hvad ved vi om  

 bevægeapparatgener, der relaterer sig til brug af computer (»museskader« )«.
I  

 prisopgaven påpeges det efter en gennemgang af den foreliggende  

 videnskabelige litteratur på området, at vores viden i dag ikke  

 er tilstrækkelig til at kunne udpege bestemte forhold i arbejdet som  

 årsag til lidelser eller som årsag til egentlig sygdom.
 Efter en konkret vurdering i hver enkelt sag fandt  

 udvalget heller ikke, at lidelserne måtte anses for udelukkende eller i  

 overvejende grad at være forårsagede af arbejdets særlige  

 art, idet det efter almindelig lægelig opfattelse ikke var overvejende  

 sandsynligt, at det beskrevne arbejde, det vil sige de konkrete belastninger,  

 var årsag til lidelserne.
Erhvervssygdomsudvalget afgav derfor indstilling om  

 afvisning af de seks sager.
Arbejdsskadestyrelsen traf afgørelse i  

 overensstemmelse med udvalgets indstilling.
Udvalget vil fortsat følge  

 udviklingen på området.
3.5 Revision af erhvervssygdomsfortegnelsen Arbejdsskadestyrelsen skal mindst hvert andet år  

 optage forhandling med Erhvervssygdomsudvalget med henblik på en  

 almindelig revision af, hvilke sygdomme der opfylder kravene for at blive  

 optaget på den i § 10, stk. 1, nr. 1, nævnte fortegnelse  

 over erhvervssygdomme.
Dette fremgår af lov om sikring mod  

 følger af arbejdsskade, § 58.
 I begyndelsen af 2000 afsluttede vi forhandlingerne med  

 Erhvervssygdomsudvalget og udsendte bekendtgørelse nr. 175 af 14.  

 marts 2000 om fortegnelsen over erhvervssygdomme.
 De væsentligste ændringer er foretaget under  

 gruppe E om sygdomme forårsaget af fysiske påvirkninger.
 Ændringerne er:
-	Gruppe E, punkt 6a, er lidelsen de Quervain s syndrom  

 (seneskedehindebetændelse på underarmen ved håndleddet)  

 ikke længere angivet under bemærkningerne.
Det vil med andre ord  

 sige, at lidelsen nu kan anerkendes, såfremt betingelserne for  

 anerkendelse i øvrigt er tilstede.
 -	Gruppe E, punkt 6c, er udvidet, så forandringer i  

 skulderleddets rotatorsener også kan anerkendes efter flere års  

 kraftbetonet og skulderbelastende arbejde. Ændringen er baseret  

 på en langvarig praksis i Erhvervssygdomsudvalget om anerkendelse af  

 forandringer i skulderleddets rotatorsener hos for eksempel slagteriarbejdere  

 med 6-8 års arbejde med udbening.
-	Gruppe E er udvidet med et punkt 12, hvorefter karpaltunnelsyndrom  

 kan anerkendes efter længerevarende, repetitivt, ikke varieret,  

 kraftbetonet, håndledsbelastende arbejde.
Også denne  

 ændring er baseret på langvarig praksis i udvalget om  

 anerkendelse af karpaltunnelsyndrom hos eksempelvis slagteriarbejdere, der  

 længerevarende har været beskæftigede med  

 udskæringsarbejde.
 Der er desuden foretaget følgende  

 ændringer:
 -	Under gruppe A , punkt 3, kan - udover astma bronchiale - også  

 anerkendes lungelidelser med nedsat lungefunktion af obstruktiv type efter  

 udsættelse for isocyanater, idet der foreligger veldokumenteret  

 sammenhæng mellem lungelidelser med nedsat lungefunktion og  

 udsættelse for isocyanater.
-	Under gruppe C, punkt 5, kan - udover rhinitis allergica (allergisk  

 forkølelse) - også anerkendes conjunktivitis allergica  

 (allergisk øjenbetændelse) efter indånding på  

 arbejdspladsen af støv eller dampe fra de produkter, der en  

 nævnt under litra a-d i bestemmelsen.
Endvidere er litra c udvidet med  

 persulfatsalte.
Persulfatsalte benyttes blandt andet ved farvning af  

 hår, og flere undersøgelser har vist en øget risiko for  

 udvikling af astma hos frisører.
 Der er også foretaget en opdatering af uddraget af  

 listen fra WHO International Agency for Research on Cancer (IARC) over  

 stoffer, som giver øget risiko for udviklingen af kræft hos  

 mennesker.
3.6 Arbejdets særlige art Lidelser, der ikke er på  

 erhvervssygdomsfortegnelsen, kan anerkendes på grund af arbejdets  

 særlige art, jævnfør ovenfor afsnit 3.1.
 Ankestyrelsen har i 2000 hjemvist en række sager til  

 Arbejdsskadestyrelsen med henblik på særlig stillingtagen til, om  

 lidelsen kan anerkendes som følge af arbejdets særlige art.
 Erhvervssygdomsudvalget har desuden i konkrete sager  

 anerkendt en golfalbue som følge af arbejdets særlige art.
 Efter en dom fra Højesteret fra september 1998  

 (Ugeskrift for Retsvæsen 1998, side 1677), som tidligere er omtalt i  

 vores årsberetning 1998, og en række tilkendegivelser og  

 principielle afgørelser fra Den Sociale Ankestyrelse, har vi nu  

 øget fokus på netop arbejdets særlige art.
Når Arbejdsskadestyrelsen vurderer, om en sygdom  

 muligvis kan anerkendes efter § 10, stk. 1, nr. 2, 2. led, ser vi blandt  

 andet på, om personen under sit arbejde har været udsat for  

 belastninger eller påvirkninger, som efter en samlet vurdering må  

 antages at medføre en særlig risiko i arbejdet.
Det vurderes  

 dernæst, om dette særligt risikofyldte arbejde i det konkrete  

 tilfælde udelukkende eller i overvejende grad kan antages at være  

 årsag til sygdommen.
 Der er således tale om en konkret og i vidt omfang  

 medicinsk sandsynlighedsvurdering.
 Selvom en sygdom ikke er optaget på  

 erhvervssygdomsfortegnelsen, eller hvis sygdommen er optaget på  

 erhvervssygdomsfortegnelsen, men ikke opfylder betingelserne for anerkendelse  

 efter denne, er der således mulighed for at anerkende tilfældet  

 efter § 10, stk. 1, nr. 2, 2. led, hvis der har været tale om  

 særligt belastende arbejdsforhold, som i det konkrete tilfælde  

 vurderes at have medført en særlig risiko for udvikling af  

 sygdommen.
3.7 Psykiske lidelser Fra november 2000 har Arbejdsskadestyrelsen haft  

 særlig fokus på indhentelse af oplysninger i sager om  

 anerkendelse af psykiske lidelser.
Samtidig vil styrelsen gøre mere  

 for at begrunde afgørelser, der træffes i disse sager.
 Baggrunden er, at Den Sociale Ankestyrelse har hjemvist  

 nogle sager og i SM U-21-00 gjort opmærksom på, at  

 Arbejdsskadestyrelsen skal sørge for bedre sagsoplysning og bedre  

 begrundelser i sager, hvor der afvises at anerkende psykiske lidelser som  

 erhvervssygdomme.
Sagerne skal ifølge Den Sociale Ankestyrelse  

 således være oplyste i en sådan grad, at det er muligt at  

 tage stilling til -	karakteren af den anmeldte psykiske lidelse -	om de arbejdsmæssige belastninger har indebåret en  

 sundhedsmæssig risiko og -	sammenhængen mellem udvikling af lidelsen og den psykiske  

 belastning, som borgeren har været udsat for på sit  

 arbejde.
 På den baggrund er Best Practice  

 (Arbejdsskadestyrelsens interne retningslinier for sagsbehandling) blevet  

 revideret i november 2000. Borgeren vil herefter blandt andet blive bedt om  

 detaljeret at beskrive belastningerne så udførligt som muligt,  

 og borgeren bliver bedt om at oplyse, om han/hun har modtaget behandling i  

 forbindelse med forløbet.
Foreliggende oplysninger fra psykolog og egen læge  

 vil normalt blive indhentet til brug for sagen.
I tilfælde, hvor der  

 ikke ud fra de foreliggende oplysninger kan tages stilling til  

 anerkendelsesspørgsmålet, vil vi ofte bede om en psykiatrisk  

 speciallægeerklæring.
Såfremt denne erklæring peger  

 på en årsagssammenhæng mellem de psykiske belastninger og  

 en psykisk lidelse, vil arbejdsgiver blive bedt om at kommentere  

 oplysningerne om belastningerne.
Derefter vil sagen blive forelagt vores  

 psykiatriske lægekonsulent med henblik på eventuel  

 forelæggelse for Erhvervssygdomsudvalget.
 Vi har i 2000 udgivet en vejledning om psykiske lidelser,  

 se punkt 4.1.
3.8 Pludselige løfteskader Den 1. juni 1996 blev begrebet pludselig løfteskade  

 indføjet i arbejdsskadelovgivningen.
Begrebet skulle supplere det  

 almindelige ulykkesbegreb, der ikke omfatter pludseligt opståede  

 skader, hvor der ikke er en udefrakommende begivenhed.
 Praksis for anerkendelse af skader som pludselige  

 løfteskader skal fastlægges i Erhvervssygdomsudvalget, og en sag  

 kan ikke anerkendes som pludselig løfteskade uden forudgående  

 forelæggelse for udvalget.
Erhvervssygdomsudvalget indstiller anerkendelse eller  

 afvisning af pludselige løfteskader til Arbejdsskadestyrelsen i  

 henhold til den praksis, der er beskrevet i Nyt fra Erhvervssygdomsudvalget,  

 december 1999. Dette nyhedsbrev gengiver socialministerens redegørelse  

 til Folketingets Socialudvalg om praksis på området.
Denne  

 praksis er blevet præciseret yderligere i løbet af det sidste  

 år.
 Erhvervssygdomsudvalget tager i sin vurdering af sagerne  

 stilling til følgende:
-	om der er tale om en varig muskel-, nerve- eller ledskade -	om skaden er sket under udøvelse af et løft i akavet  

 arbejdsstilling.
Herunder vurderes også tyngden af det skadevoldende  

 løft -	om der forud for løfteskaden har været tale om  

 belastende løftearbejde.
Ved vurderingen lægger udvalget  

 vægt på den daglige løftemængde og den  

 tidsmæssige udstrækning.
Dette sammenholdes med den konkrete  

 skade og de omstændigheder, skaden opstod under Efter loven er det en betingelse, at der skal være  

 tale om en varig muskel-, nerve- eller ledskade.
Med udgangspunkt i lovens  

 forarbejder er dette i praksis præciseret som et krav om, at der skal  

 være erstatningsberettigende følger efter skaden i form af  

 godtgørelse for varigt mén eller erstatning for tab af  

 erhvervsevne.
 Det er også en betingelse, at skaden er  

 opstået i forbindelse med et løft, og at dette løft er  

 foregået i en akavet løftestilling.
 Udvalgets praksis kan kort skitseres på  

 følgende måde:
-	hvis der er tale om løft af genstande, skal man som  

 udgangspunkt have løftet mellem tre og fire tons pr. dag i mellem tre  

 og fire år, for at udvalget anser løftearbejde som belastende -	hvis der er tale om håndteringer af personer, skal man som  

 udgangspunkt have mindst fire års løftearbejde i form af  

 plejearbejde med mange daglige personløft og  håndteringer, for  

 at udvalget anser løftearbejdet som belastende Udvalgets vurdering består således i en  

 afvejning af betydningen af den enkelte sags oplysninger sammenholdt med  

 lovens betingelser for anerkendelse af en pludselig løfteskade.
3.9 Forskningsprojekt om løfteskader Socialministeriet har bevilget et beløb til  

 forskning i løfteskader, herunder også træk og skub.
En  

 arbejdsmedicinsk læge er ansat til projektet.
Der er tale om et ph.d.-  

 projekt, hvilket er en forskeruddannelse ved universitetet.
 Den første fase af projektet var en  

 stikprøveundersøgelse af anmeldte pludselige løfteskader  

 fordelt på seks belastningsgrupper, som blev sammenlignet med  

 belastningsgrupper fra Lønmodtagerundersøgelsen fra  

 Arbejdsmiljøinstituttet.
 Hovedprojektet er udført i 1999 som  

 telefoninterview af 212 personer fra tre løfteerhverv  

 (kirkegårdsgravere, mekanikere og plejepersonale). Resultaterne af  

 projektet vil fremgå af en ph.d. -afhandling, som er færdig i  

 marts 2001, og som efterfølgende vil blive offentliggjort.
I 2000 blev der desuden i slutfasen af projektet  

 udført endnu et delprojekt.
Dette delprojekt handlede om  

 plejepersonales arbejdsophør samt overgang til andet arbejde i  

 forbindelse med løfteskader og rygbesvær.
Projektet tog  

 udgangspunkt dels i stikprøver af arbejdsskadesager og dels  

 Lønmodtagerundersøgelsen.
 Resultaterne af det første delprojekt er blevet  

 offentliggjort i Ugeskrift for Læger nr. 9, 26. februar 2001.
3.10 Hudprojekt Arbejdsskadestyrelsen igangsatte i 1998 et projekt om  

 registrering af årsager til anerkendte erhvervsbetingede  

 kontakteksemer.
I april 2000 kunne vi offentliggøre de første  

 resultater.
I de første seks måneder af 1999 blev  

 anerkendt 431 tilfælde af erhvervsbetingede kontakteksemer.
Heraf var  

 65,2 procent kvinder og 34,8 procent mænd.
I 80,5 procent af tilfældene var lidelsen  

 udelukkende erhvervsbetinget.
I de fleste tilfælde var det muligt at  

 udpege en betydende eksemfremkaldende udsættelse i  

 arbejdsmiljøet som årsag til lidelsen.
De hyppigste årsager til eksem blandt kvinderne var  

 gummikemikalier, latex, nikkel samt vådt arbejde.
Blandt mændene  

 var de hyppigste årsager til eksem allergi over for nikkel, epoxy,  

 kromat, skære- og smøreolier, kølevæsker samt  

 opløsningsmidler.
 Vi vil fortsætte med denne registrering af  

 årsagerne til anerkendelse af erhvervsbetingede kontakteksemer.
 I 2000 igangsatte vi yderligere en undersøgelse med  

 det formål at undersøge, om en række faktorer, herunder  

 allergi, atopi, sygdomsvarighed, erhvervsmæssige udsættelser og  

 psykosociale forhold, har indvirkning på sygdommens sværhedsgrad  

 (méngrad) og på arbejdstilknytningen.
Undersøgelsen gennemføres i samarbejde med  

 Dermatologisk afdeling, Amtssygehuset i Gentofte.
Der er ansat en  

 forskningsassistent til at gennemføre projektet.  

 Arbejdsskadestyrelsens rådgivende hudlægekonsulenter er sammen  

 med Arbejdsskadestyrelsens koordinerende overlæge vejledere på  

 projektet.
Projektet gennemføres med økonomisk støtte  

 fra Arbejdsskadestyrelsen samt fra flere eksterne fonde.
 Vi henviser desuden til Nyt om arbejdsskader   april 2000  

 samt beskrivelsen af projektet.
Kapitel 4 Nye vejledninger 4.1 Vejledning om psykiske lidelser Arbejdsskadestyrelsen udgav i november 2000 en vejledning  

 om anerkendelse af psykiske lidelser.
 I vejledningen beskrives vores praksis for anerkendelse af  

 psykiske lidelser som følge af henholdsvis ulykkestilfælde,  

 kortvarig skadelig påvirkning og erhvervssygdomme.
Anerkendelse af en psykisk lidelse som følge af et  

 ulykkestilfælde forudsætter som udgangspunkt, at lidelsen er  

 opstået i tilknytning til en pludselig indtrådt begivenhed,  

 eksempelvis direkte vold.
Der kan imidlertid være tale om andre  

 psykiske påvirkninger.
Disse er nærmere beskrevet i  

 vejledningen.
 Tilsvarende forudsætter anerkendelse af en psykisk  

 lidelse som følge af kortvarig skadelig påvirkning, at den  

 psykiske lidelse er opstået i tilknytning til en skadelig  

 påvirkning, eksempelvis grov seksuel krænkelse over et par  

 dage.
Ved anerkendelse af psykiske skader som følge af  

 ulykkestilfælde eller kortvarige skadelige påvirkninger stiller  

 vi ikke noget krav til en bestemt diagnose.
Psykiske symptomer kan være  

 tilstrækkelige.
I erhvervssygdomssager lægger  

 Erhvervssygdomsudvalget normalt vægt på, at der er stillet  

 diagnosen posttraumatisk belastningsreaktion, fordi denne lidelse overvejende  

 er forårsaget af ydre belastninger.
Erhvervssygdomsudvalgets praksis er  

 nærmere beskrevet i vejledningen.
Se desuden punkt 3.7.
 Ud over at være tænkt som en hjælp til  

 korrekt oplysning og behandling af sager om psykiske lidelser, skulle  

 vejledningen således også gerne bidrage til forståelsen af,  

 hvornår en psykisk lidelse kan anerkendes.
Vejledningen kan købes for 80 kroner ved  

 henvendelse til vores Kundecenter.
Den kan også læses på  

 vores hjemmeside.
4.2 Vejledning om astma og bronchitis Vi har i februar 2000 udsendt en helt ny vejledning om  

 anerkendelse af astma og bronchitis.
Af vejledningen fremgår, hvad der skal forstås  

 ved astma og bronchitis, og hvordan disse lidelser adskiller sig fra  

 hinanden.
Betingelserne for at få lidelserne anerkendt som  

 erhvervssygdomme efter erhvervssygdomsfortegnelsen gennemgås, og  

 praksis belyses ved hjælp af konkrete eksempler.
 Astma og bronchitis kan eventuelt anerkendes efter  

 forelæggelse for Erhvervssygdomsudvalget, hvis der har været tale  

 om andre påvirkninger end dem, der er nævnt i  

 erhvervssygdomsfortegnelsen.
 I vejledningen kan man også læse nærmere  

 om, hvilken betydning tobaksrygning har for lidelsen kronisk bronchitis.
Vejledningen kan købes for 60 kroner ved  

 henvendelse til vores Kundecenter.
Den kan også læses på  

 vores hjemmeside.
4.3 Vejledning om betaling af behandlingsudgifter med  

 videre Efter en arbejdsskade giver § 30 i  

 arbejdsskadesikringsloven borgeren ret til at få sine udgifter til  

 sygebehandling, optræning, proteser, briller og lignende betalt.
 I juli 2000 udkom vejledning om betaling for  

 sygebehandling, optræning og hjælpemidler ved arbejdsskade, 2.  

 udgave.
I vejledningen beskriver vi de fælles generelle  

 regler for betaling efter lovens § 30. Det beskrives for eksempel,  

 hvornår i sagsbehandlingen der kan ske betaling efter § 30, og  

 hvordan vi behandler genoptagelsesanmodninger.
Vi berører desuden  

 spørgsmål om tilskud fra anden side samt betydningen af  

 konkurrerende og forudbestående lidelser i forbindelse med behandlinger  

 efter en arbejdsskade.
 I vejledningen behandler vi herefter mere konkret reglerne  

 om sygebehandling, optræning og betaling af hjælpemidler samt de  

 følgeudgifter, der kan komme på tale efter § 30. Der er i  

 vejledningen lavet en ikke udtømmende liste over de enkelte  

 behandlingsformer og hjælpemidler, og vi oplyser, under hvilke  

 betingelser disse kan betales.
Vejledningen indeholder desuden en beskrivelse af  

 muligheden for betaling af hjælpemidler, der bliver beskadiget på  

 arbejdet.
Det vedrører især betaling af briller, der bliver  

 beskadiget under udførsel af borgerens arbejde, men heller ikke her er  

 listen udtømmende.
 Endelig beskriver vi i vejledningen de omkostninger ud  

 over § 30, som sker i forbindelse med sagsbehandlingen i  

 Arbejdsskadestyrelsen (lovens § 19 og § 22). Det vedrører  

 eksempelvis udgifter i forbindelse med en  

 speciallægeundersøgelse til brug for vurdering af det varige  

 mén.
Vejledningen er først og fremmest udarbejdet til  

 brug for Arbejdsskadestyrelsens medarbejdere, når de skal træffe  

 afgørelser efter § 30 med flere.
Den er imidlertid søgt  

 udformet sådan, at den kan bruges med udbytte også af  

 medarbejdere i forsikringsselskaberne og andre med interesse for  

 området.
Vejledningen kan købes for 100 kroner ved  

 henvendelse til vores Kundecenter.
Den kan også læses på  

 vores hjemmeside.
4.4 Vejledning om stationærtidspunkt Vejledning om stationærtidspunktet udkom i december  

 2000. I vejledningen beskriver vi retningslinierne for, hvordan vi  

 fastsætter stationærtidspunktet, og vi supplerer med en  

 række vejledende eksempler.
Vejledningen anvendes udelukkende i private  

 erstatningssager.
Formålet med vejledningen er ved hjælp af  

 eksemplerne at vise, hvorledes vurderinger af stationærtidspunktet kan  

 ske.
Fastsættelse af stationærtidspunktet har betydning for  

 erstatning for midlertidige og varige tab efter erstatningsansvarsloven.
Stationærtidspunktet vurderes konkret i hver enkelt  

 sag på baggrund af de oplysninger, som findes i sagen.
Eksemplerne i  

 vejledningen er derfor udelukkende vejledende.
 Vejledningen kan læses på vores  

 hjemmeside.
Kapitel 5 Private erstatningssager 5.1 Nyere praksis ved vurdering af erhvervsevnetab til  

 personer, der er tilkendt forhøjet almindelig  

 førtidspension Arbejdsskadestyrelsen bliver ofte anmodet om en vejledende  

 udtalelse om størrelsen af erhvervsevnetabet efter  

 erstatningsansvarslovens § 5 i tilfælde, hvor borgeren som  

 følge af en ulykke har måttet opgive sit arbejde og er tilkendt  

 førtidspension.
Der er tale om to forskellige regelsæt i lov om  

 social pension og i erstatningsansvarsloven.
De myndigheder, som  

 træffer afgørelser/afgiver vejledende udtalelser, er ikke bundet  

 af hinandens bedømmelse.
Efter lov om social pension § 14, stk. 3, nr. 1, kan  

 der tilkendes forhøjet almindelig førtidspension, når  

 erhvervsevnen er nedsat med mindst halvdelen.
Efter lovens § 14, stk. 2,  

 kan der tilkendes mellemste førtidspension, hvis erhvervsevnen er  

 nedsat med omkring 2/3. Efter lov om social pension findes der ingen grader  

 eller løsningsmuligheder herimellem i modsætning til efter  

 erstatningsansvarsloven.
 I overensstemmelse med domstolsafgørelser i de  

 seneste 2 år har vi efter en konkret vurdering i visse sager udtalt at  

 erhvervsevnetabet er 60 procent, ofte når borgeren er tilkendt  

 forhøjet almindelig førtidspension, svarende til en  

 nedsættelse af erhvervsevnen med mindst halvdelen og med mindre end  

 2/3.
Der er tale om en skønsmæssig vurdering.
Ved  

 vurderingen lægger vi blandt andet vægt på sagens sociale  

 oplysninger om, hvor mange timer borgeren kan klare at arbejde samt på  

 oplysningerne i sagens speciallægeerklæringer.
 I »Nyt om  

 Arbejdsskader« i januar 2000 er  

 omtalt en sag, hvor en 43-årig mand pådrog sig en  

 piskesmældsskade ved en færdselsulykke i december 1992. Ved  

 udtalelse i november 1996 vurderede Arbejdsskadestyrelsen erhvervsevnetabet  

 til 35 procent.
 Forsikringsselskabets advokat meddelte i september 1999,  

 at borgeren havde udtaget stævning mod selskabet med påstand om  

 betaling af erhvervsevnetabserstatning svarende til 75 procent,  

 subsidiært et efter rettens skøn fastsat mindre beløb.  

 Arbejdsskadestyrelsen erklærede sig villig til at komme med en ny  

 udtalelse om erhvervsevnetabet inden retsmødet og bad om at få  

 fremsendt retssagens akter, da styrelsen ikke var bekendt med, om der siden  

 udtalelsen fra november 1996 var indtrådt væsentlige  

 ændringer i borgerens erhvervsmæssige situation.
 Det fremgik blandt andet af retssagens akter, at borgeren  

 i november 1997 blev tilkendt forhøjet almindelig  

 førtidspension, svarende til at erhvervsevnen var nedsat med mindst  

 halvdelen og med mindre end 2/3.
 Styrelsen gennemgik herefter spørgsmålet om  

 erhvervsevnetabet på ny og vurderede ved udtalelse i november 1999 nu  

 erhvervsevnetabet til skønsmæssigt 60 procent.
 Efter Arbejdsskadestyrelsens nye udtalelse oplyste  

 forsikringsselskabets advokat, at der i sagen var indgået forlig mellem  

 parterne i overensstemmelse med styrelsens nye udtalelse fra november  

 1999.
Kapitel 6 Lov om erstatning til besættelsestidens ofre 6.1 Forhøjelse af hædersgaver Fra 1. april 2000 forhøjedes de beløb, som  

 oprindeligt var fastsat som hædersgaver i henhold til en række  

 love, fra 6.800 kroner til 12.000 kroner årligt.
Forhøjelsen  

 skete ved lov nummer 208 af 27. marts 2000.
 Ved lovens gennemførelse er tilstræbt en  

 genopretning af hædersgavernes værdi i forhold til  

 lønudviklingen siden 1945.
 Hædersgaver er et skattefrit beløb, som under  

 visse betingelser udbetales kvartalsvis til personer, som har udført  

 en særlig indsats under Anden Verdenskrig og /eller besættelsen  

 af Danmark.
 Allerede inden besættelsen den 9. april 1940 vedtog  

 Rigsdagen, at danske fiskere og sømænd (og deres efterladte) var  

 berettigede til hædersgaver som følge af skader, som var  

 opstået efter den 1. september 1939. I juli 1940 vedtog Rigsdagen, at  

 sårede og efterladte til faldne efter modstanden den 9. april 1940  

 ligeledes var berettigede til hædersgaver, hvilket også er  

 tilfældet for samme personkreds efter begivenhederne den 29. august  

 1943.
De fleste hædersgaver ydes imidlertid efter lov om  

 erstatning til besættelsestidens ofre.
Efter denne lov har blandt andet  

 koncentrationslejrfanger, visse modstandsfolk, søfolk i allieret  

 tjeneste og færøske fiskere (og deres efterladte) ret til  

 hædersgave.
Hædersgaverne var oprindeligt fastsat til 800 kroner  

 årligt.
Beløbet er forhøjet flere gange siden 1945.
Hædersgaverne skal ikke betragtes som noget  

 forsørgelsesgrundlag.
Flertallet af dem, som er berettigede til  

 hædersgave, modtager samtidig erstatning efter lov om erstatning til  

 besættelsestidens ofre.
 Hædersgaverne tildeles af Arbejdsskadestyrelsen, men  

 Finansstyrelsen forestår selve udbetalingen.
 Ved årsskiftet 2000/2001 var der cirka 5.800  

 hædersgavemodtagere.
